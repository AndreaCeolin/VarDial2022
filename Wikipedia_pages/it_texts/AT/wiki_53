{"id": "3228185", "revid": "1908306", "url": "https://it.wikipedia.org/wiki?curid=3228185", "title": "Episodi di iCarly (quarta stagione)", "text": "La quarta stagione della serie televisiva iCarly \u00e8 stata trasmessa negli Stati Uniti dal 30 luglio 2010 all'11 giugno 2011. In Italia viene trasmessa su Nickelodeon dal 2011 fino all'anno successivo. Su Super! viene mandata in onda dall'8 gennaio 2017. A partire da questa stagione Noah Munck viene accreditato come personaggio principale e compare nei titoli della sigla iniziale.\nCompleanno di fuoco.\nTrama.\nSpencer cerca di dare a Carly la sua miglior festa di compleanno, dato che l'anno precedente l'ha rovinata. Cos\u00ec Spencer regala a Carly una lampada Gummy Bear (fatta da lui). Tutto va male dopo che la lampada si incendia e distrugge la camera di Carly. Spencer scopre poi che nel incendio hanno perso l'orologio della bisnonna che valeva 82000 dollari. Convince cos\u00ec Carly a trovare lavoro al Groovy Smothie mentre lui, Sam Freddie Gibby e altri aiutanti le ricostruiscono la camera a sorpresa.\nLa Mamma Di Sam.\nTrama.\nSam va a vivere da Spencer e Carly dopo aver litigato per l'ennesima volta con la madre. Nel frattempo Freddie, registra per sbaglio un furto avvenuto al Groovy Smoothie e viene inseguito dal criminale, assume quindi una guardia del corpo per essere protetto e anche Freddie e la signora Benson vanno a vivere da Carly. Sam e Pam (sua madre) fanno pace dopo essere state chiuse in un ripostiglio da un terapeuta assunto da Carly in cui, per sbaglio, finisce chiusa anche lei.\nGli Scherzi Di Spencer.\nTrama.\nDopo che Carly recluta Spencer per aiutarla a fare uno scherzo a Sam e Freddie, Spencer non riesce pi\u00f9 a smettere di fare scherzi. La parte peggiore \u00e8 che non ha imparato la lezione da un'esperienza traumatica (aveva lanciato dell'aglio in polvere sulle facce di alcuni ragazzi) quando era al liceo, 14 anni prima. Alla fine Carly invita gli ex compagni di liceo di Spencer a casa loro, per provare a parlargli, ma invece quando Carly va a prendere la telecamera cos\u00ec quando Spencer vorr\u00e0 fare ancora scherzi Carly gli far\u00e0 vedere il video e Spencer si ricorder\u00e0 tutto e non far\u00e0 di nuovo scherzi finiscono per picchiarlo. Spencer impara la lezione e promette di non fare pi\u00f9 scherzi.\nGuadagnare Denaro!\nTrama.\nSam, Carly e Freddie si accorgono che vendere le penny maglie \u00e8 un successo e decidono di farne un'attivit\u00e0. Sam ingaggia dei bambini di quarta elementare per produrre le magliette, ma Carly e Freddie credono che Sam li faccia lavorare troppo e che invece i bambini abbiano bisogno di divertirsi e di fare pi\u00f9 pause, cos\u00ec Sam si prende met\u00e0 dei bambini e Carly e Freddie l'altra met\u00e0. Quando per\u00f2 riescono a produrre solo sei magliette in un giorno chiudono l'attivit\u00e0. Alla fine decidono di dare una seconda opportunit\u00e0 ai bambini, ma si accorgono che i piccoli hanno aperto un'attivit\u00e0 tutta loro. Intanto Spencer esce con una ragazza del Uzbekistan che non parla la sua lingua e i due non si capiscono ma Spencer pensa che ci sia comprensione reciproca.\nIl Matrimonio.\nTitolo originale: iDo\nTrama.\nCarly, Sam, Freddie e Spencer vengono invitati al matrimonio di una coppia che vuole disperatamente sposarsi. La situazione si complica quando la sposa non si vuole sposare perch\u00e9 si \u00e8 innamorata di Spencer. Carly canta una canzone per la sposa scritta dallo sposo, che fa cambiare idea alla sposa e il matrimonio si celebra.\nNota: Qui Miranda Cosgrove canta una sua canzone (SHAKESPEARE)\nLa Battaglia Dei Fan.\nTrama.\nCarly, Sam e Freddie vanno al Webicon, una fiera per gli amanti di Internet, per incontrare i loro Fan. Purtroppo arrivati l\u00ec scoppia una guerra tra i fan di CREDDIE (Carly e Freddie) e i fan di SEDDIE (Sam e Freddie) perch\u00e9 hanno saputo che Carly e Freddie sono stati insieme e i fan di Seddie erano dispiaciuti, Adam il fidanzato di Carly va via e Carly cerca di dire ai fan che non \u00e8 vero. Carly, Sam e Freddie, non riuscendo a spiegare ai fan che non cera niente ci rinunciano e se ne vanno. Nel frattempo Spencer lotta con un fan fanatico dei guerrieri, almeno quanto lui, mentre Gibby sta in macchina con Guppy e con suo nonno, perdendo tempo perch\u00e9 il nonno vuole della zuppa non sapendo che lo stava chiedendo all' Inside Out Burger.\nAudizioni.\nTrama.\nIl trio di iCarly decide di ingaggiare qualcuno che aiuti Freddie con la regia e iniziano a fare delle audizioni. All'inizio vogliono assumere un ragazzo biondo, bravo nella parte tecnica, ottimo ma Carly e Sam vogliono assumere un ragazzo di nome Cort, che \u00e8 un idiota, solo perch\u00e9 \u00e8 molto bello. Freddie allora assume una ragazza molto stupida e molto bella di nome Ashley e accetta di licenziarla solo se Carly e Sam licenziano Cort. Alla fine le due ragazze saranno costrette a licenziare Cort e si scoprir\u00e0 che Ashley non era affatto stupida ma era un'attrice ingaggiata da Freddie per far licenziare Cort. Alla fine Cort da la sua maglietta a Sam e se ne va nell'ascensore. Intanto, Spencer cerca di portare una sua scultura al museo d'arte di Seattle.\nAiutare i Nemici.\nTitolo originale: iPity The Nevel\nTrama.\nCarly, Sam e Freddie aiutano Nevel, il loro acerrimo nemico, a riguadagnare popolarit\u00e0 perch\u00e9 \u00e8 stato postato su Internet un video di lui che fa piangere una bambina; e quindi Nevel \u00e8 il ragazzo pi\u00f9 odiato d'America. Alla fine i tre ragazzi riusciranno nel loro intento, ma Nevel si caccer\u00e0 di nuovo nei guai rovinando la sua carriera.\nOh Cavoli!\nTitolo originale: iOMG\nTrama.\nSam si comporta in modo strano, \u00e8 pi\u00f9 dolce e passa pi\u00f9 tempo con Freddie e il suo amico Brad. Quel sabato Carly e i suoi amici, devono passare tutta la sera a scuola per dei progetti di scienze. Spencer passa una serata terribile, per colpa degli esperimenti di Carly e Gibby, Freddie e Brad provano un'applicazione, che dice l'umore delle persone e scoprono che Sam \u00e8 innamorata. Carly e Freddie pensano che Sam \u00e8 innamorata di Brad, cos\u00ec cercano in ogni modo di lasciarli da soli insieme, ma Sam si irrita, dicendo che lei non ha una cotta per Brad. Freddie va a parlare con Sam. Freddie le dice che cercavano solo di far stare Brad insieme a Sam, ma lei improvvisamente lo bacia facendogli capire che \u00e8 innamorata di lui ma Carly vede tutto.\niParty con Victorious.\nTrama.\nCarly ha un nuovo ragazzo, Steven Carson, che le regala un braccialetto e le promette un bacio per festeggiare i 100 giorni di fidanzamento: a sua insaputa per\u00f2 Steven frequenta un'altra ragazza, Tori Vega, con cui ha lo stesso atteggiamento. A Los Angeles, nella scuola di Tori, quest'ultima viene fotografata con Steven: l'immagine finisce in rete, dove \u00e8 scoperta per caso da Carly e Sam. Le ragazze, insieme a Gibby e Freddie, si fanno accompagnare da Spencer nella citt\u00e0 di Tori (che Carly conosce avendo combattuto con lei un incontro di MMA): qui vengono truccate dalla ex di Spencer, per non farsi riconoscere. Andr\u00e9, amico di Tori, ha indetto una festa a casa di Kenan Thompson con il gruppo che si imbuca: partecipano anche i compagni di scuola di Tori (tra cui Cat, che dopo aver perso la voce usa uno strumento elettronico per comunicare, e la sorella Trina che deve badare a due bambini) e il professor Sikowitz, che tenta di spaventare Beck (presente con la fidanzata Jade) per una recita. Nella confusione della festa, Andr\u00e9 cerca di fermare un uomo vestito da panda che sculaccia le persone con una racchetta da tennis: Robbie e Rex affrontano sfide di rap, Sinjin si cimenta con un videogioco di surf, Cat e Trina finiscono per smarrire i bambini. Carly trova Steven mentre fa le solite promesse a Tori, e decide cos\u00ec di avvisarla: la ragazza di Los Angeles, aiutata dal gruppo di Seattle, smaschera l'infedele Steven mandando il tutto in onda sullo show. A chiusura della festa, i due gruppi formano un duetto unendo le canzoni \"Leave It All To Me\" e \"Make It Shine\".\nProbabilmente questo episodio si svolge prima di 'Oh cavoli' poich\u00e9 il primo episodio della 5 stagione riguarda la faccenda del bacio tra sam e freddie, quindi si presuppone che 'Oh cavoli' sia il vero finale di stagione"}
{"id": "3228199", "revid": "125192533", "url": "https://it.wikipedia.org/wiki?curid=3228199", "title": "Mussolini segreto. Diari 1932-1938", "text": "Mussolini segreto. Diari 1932-1938 \u00e8 un libro a cura di Mauro Suttora, pubblicato da Rizzoli nel 2009 e contenente una parte dei diari scritti da Claretta Petacci durante il periodo in cui ella fu vicina sentimentalmente a Benito Mussolini. Si tratta solo di una parte dei diari redatti dall'amante del duce - quella che va dal 1932 al 1938 - e la sua pubblicazione \u00e8 potuta avvenire solo a circa settant'anni dalla loro stesura. In questo periodo i testi raccolti e riordinati da Suttora erano stati conservati nell'Archivio Centrale dello Stato.\nContenuto.\nI diari tenuti da Petacci negli anni centrali del decennio degli anni trenta, scandiscono un periodo storico che vide maturare in Europa eventi di gravit\u00e0 eccezionale: la nascita dell'Asse Roma-Berlino, la promulgazione delle leggi razziali fasciste, l'annessione nazista dell'Austria.\nDi questi argomenti, Mussolini discute con Petacci, divenuta - oltre che l'amante - la sua 'consigliera', la persona a cui poteva confidare i pensieri pi\u00f9 reconditi (e che secondo taluni storici potrebbe essere stata anche una sorta di spia o un tramite fra lo stesso Mussolini e il premier britannico Winston Churchill).\nL'ostracismo nei confronti dei diari.\nCome spiegato nelle note di copertina, la pubblicazione dei diari di Claretta Petacci \u00e8 stata in passato oggetto di ostracismo: gli scritti della donna che fu accanto fino alle ultime ore di vita al duce del fascismo, condividendone la fine, vanno al di l\u00e0 della semplice annotazione \"diaristica\" rivelandosi una testimonianza d'eccezione dell'Italia al tempo del fascismo, con una minuzia di particolari riguardo ad \"\"ogni mossa, ogni parola, ogni preoccupazione del Duce\", colto \"sia nei pomeriggi d'amore a Palazzo Venezia o sulla spiaggia di Castelporziano\"\" o ancora sulle nevi del Terminillo; particolare interesse rivestono perci\u00f2 le osservazioni di Mussolini, rese in momenti di intimit\u00e0, a proposito di Adolf Hitler o riguardo alla sua posizione nei confronti dell'ebraismo e degli ebrei, i popoli vicini di Francia, Spagna e Inghilterra.\nLe vicende private del dittatore sono accompagnate, nelle annotazioni, dalla forte gelosia di Petacci che sospetta l'amante di tradirla con altre donne sia a Palazzo Venezia che nella Villa Torlonia di Roma da lui abitata con la famiglia. In una d\u00e9pendance della villa abita infatti una delle \"favorite\" del duce: Romilda Ruspi Mingardi. Ogni sera, tornato a casa, e di nascosto dalla moglie ovviamente, Mussolini deve chiamare Petacci per tranquillizzarla. Lei annota minuziosamente, in maniera quasi maniacale, l'orario e il contenuto di ogni telefonata fornendo poi un resoconto quasi stenografico di quanto avvenuto nella giornata.\nMussolini confidenziale.\nVia via che gli incontri fra Claretta Petacci e il duce si fanno pi\u00f9 intimi (fra il 1934 e il 1936 la loro relazione aveva avuto prevalentemente un aspetto platonico), gli appunti della donna mettono in risalto pi\u00f9 sfaccettature dell'uomo Mussolini, spesso sorpreso in momenti idilliaci nell'estasi del rapimento amoroso e capace di commuoversi alla lettura di versi poetici particolarmente toccanti, come annotato in data 27 febbraio 1938:\nAnalisi storica.\nNella presentazione del suo lavoro, il curatore Suttora spiega che dei primi cinque anni di relazione fra Petacci e Mussolini sono rimasti solo biglietti, lettera e le trascrizioni di qualche telefonata o colloqui. Di fatto, il 'diario' vero e proprio inizia nell'ottobre 1937, quando cio\u00e8 il rapporto sentimentale fra i due \u00e8 sfociato in una relazione intima da circa un anno. Da questo punto, la naturale grafomania di Petacci si palesa in maniera evidente: nel solo 1938 si registrano 1.810 pagine.\nIn questo senso il lavoro di elaborazione del testo ha richiesto un'opera di selezione, con l'eliminazione di quasi la met\u00e0 dei fogli (segnatamente quelli contenenti fantasie amorose ripetitive o episodi di scarsa rilevanza).\nLo stesso Suttora spiega in introduzione che i dari hanno avuto - da subito - una storia complicata e affascinante. Il 18 aprile 1945, pochi giorni prima della cattura e della morte con Mussolini, Petacci li affid\u00f2 alla contessa Rina Cervis la quale li seppell\u00ec nel giardino della propria villa a Gardone Riviera (BS). Solo cinque anni dopo, nel 1950, gli scritti furono recuperati dai carabinieri e posti sotto sequestro. Il segreto di stato sul loro contenuto \u00e8 stato reiterato da tutti i governi italiani che si sono succeduti dalla fine della seconda guerra mondiale. Non viene peraltro escluso che possano essere stati visionati da addetti dei servizi segreti statunitense ed inglese.\nLa sorella di Claretta Petacci, Myriam, si \u00e8 battuta invano fino alla morte, avvenuta nel 1991, per riavere i testi redatti dalla congiunta. La battaglia \u00e8 stata proseguita e portata a compimento in seguito da Ferdinando Petacci, nipote di Claretta ultimo e unico erede della famiglia e perci\u00f2 titolare dei diritti di pubblicazione dei diari.\nIn chiusura di presentazione, Suttora riporta una valutazione espressa il 15 ottobre 1950 da Emilio Re, ispettore generale degli archivi di Stato, nella relazione destinata al Ministero degli Interni e riguardante i diari:\nIl volume \u00e8 completato da un apparato bibliografico, un indice dei nomi e da riproduzioni originali di pagine del diario."}
{"id": "3228200", "revid": "122740161", "url": "https://it.wikipedia.org/wiki?curid=3228200", "title": "Imogene Coca", "text": "Biografia.\nVanta una vittoria e cinque nomination agli Emmy Awards."}
{"id": "3228204", "revid": "1543377", "url": "https://it.wikipedia.org/wiki?curid=3228204", "title": "Miss Scandinavia", "text": "Miss Scandinavia era un concorso di bellezza per donne provenienti dai paesi nordici. Il concorso \u00e8 confluito in Miss Baltic Sea nel 2007 e nel 2008, per poi diventare discontinuo in seguito ed infine sparire dalle scene. Il concorso era sponsorizzato da MTV3.\nStoria.\nLa prima edizione si \u00e8 tenuta nel 1961 a Reykjav\u00edk in Islanda, con il titolo Miss Nordic. Partecipava al concorso una concorrente per ciascuno dei cinque paesi nordici: Danimarca, Finlandia, Islanda, Norvegia e Svezia.\nSuccessivamente il concorso \u00e8 stato \"ripreso\" il 6 gennaio 1963 ad Helsinki in Finlandia con l'attuale titolo di Miss Scandinavia. L'edizione successiva si \u00e8 tenuta sempre in Finlandia il 13 ottobre dello stesso anno, bench\u00e9 con il titolo di Miss Scandinavia 1964. Da quest'edizione in poi ogni paese concorre con due rappresentanti.\nFatta eccezione per il 1961 ed il 1963, il concorso ha avuto luogo ogni anno, solitamente nel mese di ottobre. Nel 2006, Miss Scandinavia non \u00e8 stato organizzato, per poi essere fuso dall'anno successivo con il concorso Miss Baltic Sea."}
{"id": "3228215", "revid": "7", "url": "https://it.wikipedia.org/wiki?curid=3228215", "title": "Myriam Petacci", "text": ""}
{"id": "3228219", "revid": "1305772", "url": "https://it.wikipedia.org/wiki?curid=3228219", "title": "Emilia Docet", "text": "Biografia.\nEsperta nuotatrice, fu eletta Miss Spagna il 14 febbraio del 1933 a Madrid. Nello stesso anno la stessa citt\u00e0 ospit\u00f2 la prima edizione della Miss Europa.\nIn seguito sar\u00e0 attiva in politica con il Partido Galeguista; fra le sue azioni una delle pi\u00f9 celebri fu la richiesta al ministro delle politiche agricole di rimuovere un embargo che riguardava 7.000 contadini galiziani."}
{"id": "3228222", "revid": "1573940", "url": "https://it.wikipedia.org/wiki?curid=3228222", "title": "Exaerete", "text": "Exaerete \u00e8 un genere di api della trib\u00f9 Euglossini.\nBiologia.\nLe femmine del genere \"Exaerete\" sono cleptoparassite, depongono cio\u00e8 le uova nei nidi di altre specie, in particolare dei generi \"Eufriesea\" e \"Eulaema\".\nDistribuzione e habitat.\nVivono nelle zone tropicali e subtropicali dell'America centrale e meridionale.\nTassonomia.\nIl genere \"Exaerete\" comprende 5 specie:"}
{"id": "3228237", "revid": "559473", "url": "https://it.wikipedia.org/wiki?curid=3228237", "title": "Bumpers", "text": ""}
{"id": "3228238", "revid": "1543377", "url": "https://it.wikipedia.org/wiki?curid=3228238", "title": "Coppa CEV 2010-2011 (maschile)", "text": "La Coppa CEV di pallavolo maschile 2010-2011 \u00e8 stata la 39\u00aa edizione del secondo torneo pallavolistico europeo per squadre di club; iniziata a partire dal 16 dicembre 2010, si \u00e8 conclusa il 12 marzo 2011. Al torneo hanno partecipato 36 squadre e la vittoria finale \u00e8 andata per la prima volta alla Sisley Volley di Treviso.\nRegolamento.\nAl torneo inizialmente hanno partecipato 32 squadre che si sono sfidate in diverse fasi ad eliminazione diretta, suddivise in sedicesimi di finale, ottavi di finale e quarti di finale: le 4 squadre qualificate hanno quindi disputato la Challenge Round affrontando 4 squadre eliminate durante la fase a gironi della Champions League 2011-12; hanno quindi proseguito con semifinali e finale."}
{"id": "3228260", "revid": "1305772", "url": "https://it.wikipedia.org/wiki?curid=3228260", "title": "Kafue (fiume)", "text": "Il fiume Kafue d\u00e0 vita a uno dei pi\u00f9 grandi ecosistemi di tutto il mondo, \u00e8 uno dei principali tributari del fiume Zambesi, fluisce per intero nello Stato dello Zambia, ed \u00e8 il fiume pi\u00f9 lungo e largo dell'intero paese. Scarica 10\u00a0km cubi di acqua nello Zambesi, all'anno.\nIl percorso.\nIl Kafue sorge ad un'altezza di 1.350\u00a0m in un altopiano appena a sud del confine dello Zambia con la Repubblica Democratica del Congo, 120\u00a0km a nord-ovest di Chingola nella Provincia di Copperbelt. La zona nello spartiacque tra i fiumi Congo e Zambesi, \u00e8 ricoperta da foreste di alberi di Miombo con diversi \"dambo\" (parola aborigena che significa palude) che si ramificano nella zona e sono pi\u00f9 bassi di 10 o 20 metri dal terreno circostante il quale produce una topografia gentilmente ondulante. Il fiume incomincia a gocciolare dalle paludi, oppure dambos, (la Palude Munyanshi \u00e8 un tributario del fiume alle sue origini), senza trovare una discesa dal quale fluire velocemente e perci\u00f2 serpeggia lentamente nella direzione sud-est ed entro i primi 50\u00a0km del suo percorso ha gi\u00e0 i connotati di un grande fiume. La zona riceve circa 1.200\u00a0mm di precipitazioni nella stagione delle piogge ed il letto del fiume raggiunge i 100 metri di larghezza in una pianura alluvionale composta da paludi di 1 oppure 2\u00a0km di larghezza.\nPrima che il fiume arrivi alla serie di citt\u00e0 che formano il Copperbelt, perde la sua grande pianura alluvionale ed il letto del fiume si stringe di 30-40 metri circa, serpeggia di meno e scava una valle non pi\u00f9 fonda di 40 metri a confronto con la pianura circostante. Scorre molto vicino alle citt\u00e0 del Copperbelt di Chililabombwe, Chingola, e Mufulira e attraversa le periferie delle citt\u00e0 di Nchanga e Kitwe.\nLa famosa zona per i picnic vicina al laghetto degli ippopotami a nord di Chingola \u00e8 protetta ed \u00e8 riconosciuta come monumento nazionale. Nella fascia di citt\u00e0 che compongono il Copperbelt l'acqua \u00e8 usata per l'irrigazione di piccole fattorie e coltivazioni di piante da fiore. A Kitwe il fiume cambia direzione e prosegue verso sud-ovest, attraversando foreste e zone di roccia piatta nelle quali straripa durante la stagione delle piogge e durante la stagione secca riesce a mantenere un canale di circa 50 metri di larghezza.\nRincomincia a serpeggiare lungo un dedalo di canali e pianure alluvionali formando piccoli laghi e lagune. Poi scorre 20\u00a0km a ovest della parte permanente della Palude di Lukanga la quale riempie una depressione circolare e va a drenare, attraverso un canale, nel fiume Kafue. La zona tra la Palude di Lukanga e il fiume e un'altra pianura alluvionale, e quando questa zona e le zone circostanti sono inondate, nella stagione delle piogge, il terreno inondato \u00e8 un totale di 6.000\u00a0km\u00b2. Questa \u00e8 la prima delle tre zone di natura incontaminata, che il fiume attraversa, ed \u00e8 la meno esaminata e protetta.\nLa natura del fiume subisce un altro cambiamento quando attraversa il Kafue National Park. Serpeggia di meno, ha rive e isolette sabbiose e ancora prosegue verso il sud-ovest. Il Parco nazionale del Kafue \u00e8 il secondo parco nazionale in Africa per grandezza ed \u00e8 l\u00ec che il fiume riceve i suoi due pi\u00f9 grandi tributari, il Lunga ed il Lufupa tutti e due provenienti dalla direzione nord. Il fiume Kafue gira poi attorno al bordo sud-est della Pianura di Busanga, una delle principali zone di natura incontaminata dell'Africa, conosciuta per le grandi mandrie di bufali del capo, zebre e antilopi. Nella stagione delle piogge il fiume Lufuba straripa e allaga questa pianura.\nCome lo Zambesi superiore, il fiume Okavango e il fiume Cuando anche il fiume Kafue una volta scorreva direttamente a sud verso il Lago Makgadikgadi e il fiume Limpopo ma il terreno in quella zona fu elevato da terremoti e spostamenti di placche tettoniche. Una valle diretta verso l'est si form\u00f2 dove le placche tettoniche si ruppero in due proprio dove adesso \u00e8 ubicato il Kafue National Park, e il corso del fiume Kafue erodendo un canale chiamato Itezhi-Tezhi Gap in una zona formata da colline alte 100\u00a0m venne cambiato in direzione est. Nel canale o valle o gap scavato dal fiume, nel 1977 fu costruita una diga chiamata la Diga di Itezhi-Tezhi la quale forma un lago lungo 50\u00a0km e largo in alcuni punti fino a 10\u00a0km.\nNel suo viaggio verso est il fiume scorre lentamente attraverso la pianura chiamata la Kafue Flats e per la terza volta sviluppa intricati serpeggiamenti in un labirinto di canali paludosi e lagune. Questa volta comunque ha un'altra grande e immensa pianura alluvionale che nessuna strada o ferrovia pu\u00f2 attraversare \u00e8 lunga 240\u00a0km e larga 50\u00a0km e nella stagione delle piogge viene tutta allagata fino a una profondit\u00e0 di non meno di un metro (pi\u00f9 profonda in alcune lagune e in alcune zone paludose), nella stagione secca si asciuga fino a formare uno strato argilloso molto scuro di colore. I Kafue Flats sono la terza ed ultima zona di natura incontaminata attraversata dal fiume Kafue. Decine di migliaia di Kafue lechwe vivono nella pianura del Kafue Flats a si sono adattati a guadare le zone allagate. La zona ha anche una delle pi\u00f9 grandi variet\u00e0 e concentrazione di uccelli di tutto il mondo. I parchi di\nLochinvar National Park e di Blue Lagoon National Park sono stati creati per salvaguardare la flora e la fauna di questa zona. Vicino a Mazabuka, mentre il fiume si avvicina alla citt\u00e0 di Kafue, piantagioni di canna da zucchero e altre grandi aziende agricole prelevano acqua per adacquare le loro coltivazioni durante la stagione secca, coltivate su un terreno fertile e di colore scuro.\nLe pianure del Kafue Flats finiscono vicino alla cittadina di Kafue e da l\u00ec in poi la vallata della spaccatura della placca tettonica diventa sempre pi\u00f9 profonda, il fiume scende un dislivello di 550 metri nell'arco di 60\u00a0km attraverso quella che viene chiamata la Gola di Kafue o Kafue Gorge. Una seconda diga, la Diga della Gola di Kafue, forma un altro lago e genera energia idroelettrica. Il fiume Zambesi inferiore (originariamente un fiume che scorreva in un canale diverso da quello del Kafue) taglia per la vallata del rift (cio\u00e8 la spaccatura della placca tettonica) e \"cattura\" il fiume Kafue. La loro confluenza si trova circa 20\u00a0km a nord della cittadina di Chirundu.\nSia la Diga di Itezhi-Tezhi che la Diga di Kafue Gorge hanno avuto effetti negativi sulla fauna e sulla flora. Piantagioni di canna da zucchero prelevano grandi quantit\u00e0 d'acqua dal fiume Kafue al confine con i Kafue Flats. La pi\u00f9 grande di queste piantagioni \u00e8 quella di Nakambala Sugar Estate la quale preleva 720.000\u00a0m\u00b3 di acqua al giorno per irrigare 134,13\u00a0km quadri di campi di canna da zucchero.\nInquinamento.\nMentre attraversa la zona del Copperbelt ( \"La Fascia del Rame\" ) vicino a tutte quelle citt\u00e0, il fiume Kafue \u00e8 a grande rischio\ninquinamento, non solo dai rifiuti e dalle acque della rete fognaria delle citt\u00e0 ma anche dagli scarti di lavorazione del\nrame.\nLe zone paludose a ovest della Palude di Lukunga aiutano al sedimento e all'inquinamento a posarsi sul fondo del\nfiume cos\u00ec che il fiume, andando pi\u00f9 a valle, diventi pi\u00f9 trasparente. In un rapporto risalente\nall'Aprile del 2002 si proclama:\nNelle pianure del Kafue Flats gli scarichi di fosfati dovuti ai fertilizzanti per concimare i campi di canna\nda zucchero della Nakambula Sugar Estate stanno causando una sovraccrescita di alghe che stanno riducendo la\npopolazione di ittica del fiume."}
{"id": "3228271", "revid": "1442080", "url": "https://it.wikipedia.org/wiki?curid=3228271", "title": "Pacific Coast Championships 1993 - Singolare", "text": "Il singolare del torneo di tennis Pacific Coast Championships 1993, facente parte dell'ATP Tour, ha avuto come vincitore Andre Agassi che ha battuto in finale Brad Gilbert 6-2, 6-7(4), 6-2."}
{"id": "3228287", "revid": "1442080", "url": "https://it.wikipedia.org/wiki?curid=3228287", "title": "Milan Indoor 1993 - Singolare", "text": "Il singolare del torneo di tennis Milan Indoor 1993, facente parte dell'ATP Tour, ha avuto come vincitore Boris Becker che ha battuto in finale Sergi Bruguera 6-3, 6-3."}
{"id": "3228294", "revid": "2169878", "url": "https://it.wikipedia.org/wiki?curid=3228294", "title": "BicItalia", "text": " \nBicitalia \u00e8 un progetto di rete ciclabile a fini escursionistici e turistici lanciato nel 2000 dalla Federazione Italiana Ambiente e Bicicletta (FIAB) per l'Italia; \u00e8 coordinato con EuroVelo su scala europea. Non considera reti e percorsi di livello solo locale o regionale, a meno che essi non vadano ad integrarsi con la rete nazionale e internazionale.\nDescrizione.\nPrende a modello realizzazioni di respiro nazionale gi\u00e0 presenti in diversi paesi dell'Europa e si basa su di una crescente domanda cicloturistica sia dal mercato interno che estero e indica percorsi scelti sotto il rilievo dell'attrattivit\u00e0, della realizzabilit\u00e0 e dei possibili ritorni, e affida la loro realizzazione ai vari livelli istituzionali coinvolti (nazionale, regionale o prettamente locale). A partire dal 2018, l'Italia si \u00e8 dotata di una legge quadro sulla mobilit\u00e0 ciclistica che istituisce la rete ciclabile nazionale Bicitalia, la cui pianificazione sar\u00e0 oggetto del Piano Generale della Mobilit\u00e0 Ciclistica. Attualmente \u00e8 in corso una revisione dello schema di rete Bicitalia a partire dall'edizione 2017 della mappa da parte di FIAB, che ha portato il numero di itinerari nazionali Bicitalia da 18 a 20. In Bicitalia sono reperibili anche i requisiti qualitativi e di sicurezza che possono fare da guida a progettazione, cantierizzazione e promozione.\nItinerari previsti.\nBI 1 ciclopista del Sole EV 7.\n\u00c8 il ramo n. 1 della rete nazionale; la sua lunghezza \u00e8 di 3000\u00a0km. \nAttraversa tutta l'Italia da nord a sud, dal Brennero a Siracusa ed \u00e8 parte del ramo n. 7 della ciclabile europea EuroVelo.\nBI 2 ciclovia del Po e delle Lagune EV 8.\n\u00c8 il percorso n. 2, chiamato anche Destra Po, avente lunghezza di 1300\u00a0km. \u00c8 un tratto del percorso EuroVelo n. 8. Da Ventimiglia (al confine con la Francia) a Trieste (al confine con la Slovenia), attraverso la Pianura Padana.\nBI 3 ciclovia dei Pellegrini EV 5.\n\u00c8 il ramo n. 3, della lunghezza di 2300\u00a0km. Da nord verso sud ricalca la via Francigena, nella versione EuroVelo fino a Roma e nel tratto successivo ha lo scopo di raggiungere il porto di Brindisi (dal quale si imbarcavano pellegrini, crociati e cavalieri del tempio diretti a Gerusalemme).\nBI 4 ciclovie dei Fiumi Veneti.\n\u00c8 il ramo n. 4, la rete ciclabile per il Triveneto, della lunghezza di 1000\u00a0km.\nBI 5 ciclovia Romea.\n\u00c8 il ramo n. 5, della lunghezza di 800\u00a0km.\nBI 6 ciclovia Adriatica.\n\u00c8 il ramo n. 6 e corre sul tutta la costa adriatica, da Ravenna a Santa Maria di Leuca. Esistono gi\u00e0 numerosi tratti (ma a macchie di leopardo), che vanno collegati tra loro.\nBI 7 ciclovia Romagna-Versilia.\n\u00c8 il ramo n. 7, della lunghezza di 400\u00a0km. Collega Rimini con Viareggio.\nBI 8 ciclovia Conero-Argentario.\n\u00c8 il ramo n. 8, della lunghezza di 500\u00a0km. Collega Ancona e il limitrofo Conero (sulla sponda adriatica) con l'Argentario (sulla sponda tirrenica).\nBI 9 ciclovia Salaria.\n \n\u00c8 il ramo n. 9, della lunghezza di 300\u00a0km. Collega il Tirreno all'Adriatico, da Roma a Porto d'Ascoli-San Benedetto del Tronto. Alcuni tratti di ciclabile in sede propria sono gi\u00e0 stati realizzati tra Ascoli e Porto d'Ascoli, sull'argine destro del Tronto. A Roma \u00e8 gi\u00e0 stata realizzato il tratto all'interno del Raccordo Anulare: la ciclabile del Tevere nord e la ciclabile del Tevere sud. Lo sbocco sul Tirreno sar\u00e0 realizzato con il tratto in tratto di ciclabile Roma-Ostia, in fase di progetto.\nBI 10 ciclovia dei Borboni.\n\u00c8 il ramo n. 10, della lunghezza di 500\u00a0km. Unisce le capitali del Sud, da Bari a Napoli, passando per Ruvo, Castel del Monte, Potenza, Avellino e Salerno.\nBI 11 ciclovia degli Appennini.\n\u00c8 il ramo n. 11, della lunghezza di 500\u00a0km, percorrendo verticalmente il territorio interno dell'Italia, da Camaldoli a Vieste (sul Gargano).\nColle di Cadibona - Reggio Calabria, km 1750\nBI 12 ciclovia Pedemontana Alpina.\n\u00c8 il ramo n. 12, della lunghezza 1100\u00a0km. \u00c8 l'itinerario cicloturistico dei laghi della Lombardia. Forma un grande arco, dalla val Rosandra, nei pressi di Trieste, al colle di Cadibona, nei pressi di Savona.\nBI 13 ciclovia dei Tratturi.\n\u00c8 il ramo n. 13, della lunghezza di 400\u00a0km, da Vasto a Gaeta, unendo i due mari (Adriatico e Tirreno) dove l'Italia \u00e8 pi\u00f9 stretta. Lungo il percorso incrocia i tratturi che dall'Abruzzo e dal Molise raggiungevano le Puglie.\nBI 14 ciclovia dei Tre Mari.\n\u00c8 il ramo n. 14, della lunghezza di 600\u00a0km. Da Otranto a Sapri: dall'Adriatico, allo Ionio e al Tirreno.\nBI 15 ciclovia Svizzera-Mare.\n\u00c8 il ramo n. 15, della lunghezza di 500\u00a0km. Unisce Domodossola nei pressi del confine con i territori svizzeri del lago Maggiore, con Imperia, sulle rive mar Ligure.\nBI 16 ciclovia Tirrenica.\nVerona - Roma, km 650\nBI 17 ciclovia dell'Adda.\nPasso dello Stelvio - fiume Po, km 350"}
{"id": "3228295", "revid": "15756", "url": "https://it.wikipedia.org/wiki?curid=3228295", "title": "Alexander Bain", "text": "Biografia.\nNato da George Bain e Margaret Paul, all'et\u00e0 di undici anni lasci\u00f2 la scuola per lavorare come tessitore. Nel 1836 entr\u00f2 al Marischal College e pass\u00f2 sotto l'influenza di John Cruickshank, professore di matematica, Thomas Clark, professore di chimica, e William Knight, professore di filosofia naturale. Nella sua carriera universitaria si distinse soprattutto nella filosofia mentale, in matematica e fisica. Verso la fine del suo corso di arti divenne un collaboratore del \"Westminster Review\". Questo fu l'inizio della sua collaborazione con John Stuart Mill, che port\u00f2 poi ad una lunga amicizia. Nel 1841 Bain sostitu\u00ec il dottor Glennie, il professore di filosofia morale che, per problemi di salute, non era in grado di adempiere alle sue funzioni accademiche. Continu\u00f2 in questa attivit\u00e0 per tre mandati consecutivi, durante i quali seguit\u00f2 a scrivere per il \"Westminster Review\" ed aiut\u00f2 Mill nella revisione del manoscritto del suo sistema di logica (1842). Nel 1843 contribu\u00ec alla prima revisione del libro di Londra e Westminster.\nCarriera.\nNel 1845 fu nominato professore di matematica e filosofia naturale presso l\"'Universit\u00e0 Andersoniana\" di Glasgow. Un anno dopo, preferendo un campo pi\u00f9 vasto, rassegn\u00f2 le dimissioni e si dedic\u00f2 alla scrittura. Nel 1848 si trasfer\u00ec a Londra per occupare un posto nel consiglio della Salute e divenne un membro di spicco del circolo che comprendeva George Grote e John Stuart Mill. Nel 1855 pubblic\u00f2 il suo primo lavoro importante, \"The Senses and the Intellect\", seguito nel 1859 da \"The Emotions and the Will\". Questi trattati gli valsero una posizione tra i pensatori indipendenti. Fu esaminatore di filosofia logica e morale (1857-1862 e 1864-1869) presso l'Universit\u00e0 di Londra. Acquis\u00ec una certa fama per il suo lavoro sugli ermafroditi.\nNel 1860 venne nominato alla nuova cattedra di logica e di letteratura inglese presso l'Universit\u00e0 di Aberdeen (a seguito della fusione dei due collegi, King's e Marischal nel 1858). Fino a tale data n\u00e9 logica n\u00e9 letteratura inglese avevano ricevuto adeguata attenzione ad Aberdeen e Bain si dedic\u00f2 alla eliminazione di tali carenze. Egli riusc\u00ec non solo a elevare il livello di istruzione in generale nel nord della Scozia, ma anche nella formazione di una scuola di filosofia e riusc\u00ec ampiamente ad influenzare l'insegnamento della grammatica inglese e della composizione. I suoi sforzi vennero indirizzati alla preparazione dei libri di testo: \"Higher English Grammar\" e \"An English Grammar\" vennero entrambi pubblicati nel 1863, seguiti nel 1866 dal \"Manual of Rhetoric\", nel 1872 da \"A First English Grammar\" e nel 1874 da \"The Companion to the Higher Grammar\". Queste opere risultarono dettagliate e dal proprio punto di vista originali e questi metodi incontrarono ampio consenso.\nI suoi scritti filosofici gi\u00e0 pubblicati, in particolare \"The Senses and the Intellect\" (a cui venne aggiunto, nel 1861, \"The Study of Character\", comprendente un \"Estimate of Phrenology\"), erano troppo ponderosi per un uso efficace in classe. Pertanto nel 1868, pubblic\u00f2 il suo manuale di scienze morali e mentali, essenzialmente una forma condensata dei suoi trattati, con le dottrine ribadite, e in molti casi appena illustrate, e con molte importanti aggiunte. L'anno 1870 vide la pubblicazione di \"Logic\", anche questo concepito a uso degli studenti, basato su J. S. Mill, ma differiva da questo in molti particolari ed era caratteristico per il suo trattamento della dottrina della conservazione dell'energia in relazione al nesso di causalit\u00e0 e l'applicazione dettagliata dei principi di logica per le varie scienze. I suoi sforzi per migliorare l'istruzione in Scozia vennero riconosciuti con il conferimento della laurea honoris causa di dottore in giurisprudenza presso l'Universit\u00e0 di Edimburgo nel 1871. Seguirono due pubblicazioni in \"International Scientific Series\", vale a dire, \"Mind and Body\" (1872) e \"Education as a Science\" (1879).\nTutte queste opere, dalla grammatica inglese superiore in poi, vennero scritte da Bain durante i suoi venti anni di insegnamento ad Aberdeen. Fond\u00f2 anche la rivista filosofica, \"The Mind\", il cui primo numero apparve nel gennaio 1876, edito da un suo ex allievo, Croom George Robertson, dell'University College di Londra. A questa rivista Bain contribu\u00ec con molti importanti articoli e discussioni; sostenne poi tutte le spese fino a quando Robertson, a causa di una malattia, si dimise dalla direzione nel 1891.\nGli successe William Minto, uno dei suoi allievi pi\u00f9 brillanti. Tuttavia il suo interesse per il pensiero e il suo desiderio di completare lavoro tracciato negli anni precedenti rimasero appassionati come sempre. Di conseguenza, nel 1882 apparve la biografia di James Mill e con essa \"John Stuart Mill: a Criticism, with Personal Recollections\". Successivamente, nel 1884, fu la volta di una collezione di articoli, molti dei quali gi\u00e0 apparsi in riviste, sotto il titolo di \"Practical Essays\". A questo segu\u00ec (1887-1888) una nuova edizione di \"Rhetoric\" e assieme ad essa un libro su \"Teaching English\", un'esaustiva applicazione dei principi di retorica e di critica stilistica ad uso degli insegnanti. Nel 1894 ripubblic\u00f2 una nuova edizione di \"The Senses and the Intellect\" che conteneva le sue ultime parole sulla psicologia. Nel 1894 apparvero anche gli ultimi suoi contributi a \"Mind\". Gli ultimi anni li pass\u00f2 ad Aberdeen dove mor\u00ec. Si spos\u00f2 due volte ma non ebbe figli.\nBain ebbe un grande interesse e spesso un ruolo attivo nei movimenti politici e sociali del tempo. Dopo il suo ritiro dalla cattedra di logica venne eletto per due volte rettore dell'universit\u00e0 per un periodo complessivo di sei anni. Fu un sostenitore strenuo della riforma, in particolare nell'insegnamento delle scienze, e sostenne che le lingue moderne avrebbero dovuto avere un posto nel curriculum. Un suo busto di marmo si trova nella biblioteca pubblica ed il suo ritratto \u00e8 presente nel \"Collegio Marischal\". Anche se la sua influenza come logico, grammatico e scrittore di retorica \u00e8 stata considerevole, la sua reputazione si basa sulla sua psicologia. Assieme a Johannes Peter M\u00fcller, nella convinzione \"psychologus nemo nisi physiologus\", \u00e8 stato il primo in Gran Bretagna, nel corso del XIX secolo, ad applicare la fisiologia in maniera approfondita nella spiegazione degli stati mentali. \u00c8 stato il creatore della teoria del parallelismo psicofisico, che viene utilizzato cos\u00ec ampiamente come base di lavoro dagli psicologi moderni. La sua idea di applicare il metodo della storia naturale alla classificazione dei fenomeni psichici, diede carattere scientifico al suo lavoro, il cui valore \u00e8 stato rafforzata dalla sua esposizione metodica e dalla capacit\u00e0 di illustrazione. In linea con questo \u00e8 anche la sua proposta che la psicologia deve essere affrancata dalla metafisica e ci\u00f2 avvenne senza dubbio in quanto la psicologia aveva ormai acquisito il valore di una distinta scienza positiva.\nWilliam James definisce il suo lavoro \"l'ultima parola\" della fase precedente della psicologia, ma fu, in realt\u00e0, il pioniere della nuova. Successive indagini psicofisiche \"sono state tutte\" nello spirito del suo lavoro e anche se sostenne sempre il metodo introspettivo dell'indagine psicologica, fu tra i primi ad apprezzare l'aiuto che esse potevano dare alla psicologia sociale e del bambino. Egli pu\u00f2 giustamente rivendicare il merito di aver guidato il risveglio psicologico dei pensatori inglesi della seconda met\u00e0 XIX secolo. Sottoline\u00f2 l'importanza delle nostre esperienze attive di movimento e di sforzo, e anche se la sua teoria del senso di innervazione centrale non \u00e8 pi\u00f9 tenuta come da lui proposta, il suo valore come suggerimento agli psicologi \u00e8 ancora grande. La sua autobiografia, pubblicata nel 1904, contiene un elenco completo delle sue opere e anche la storia degli ultimi tredici anni della sua vita.\nOpere (oltre alle su menzionate): edizione con note di Paley di \"Moral Philosophy\" (1852); \"Education as a Science\" (1879); \"Dissertations on leading philosophical topics\" (1903, principalmente ristampata su lavori di Mind); collaborazione con J. S. Mill e Grote nell'edizione di \"Analysis of the Phenomena of the Human Mind\" (1869) di James Mill e collabor\u00f2 all'edizione dell'opera di Grote, \"Aristotle and Minor Works\"; scrisse anche una memoria sull'opera \"Philosophical Remains\" (1894) di G. Croom Robertson."}
{"id": "3228304", "revid": "1442080", "url": "https://it.wikipedia.org/wiki?curid=3228304", "title": "U.S. Pro Indoor 1993 - Singolare", "text": "Il singolare del torneo di tennis U.S. Pro Indoor 1993, facente parte dell'ATP Tour 1993, ha avuto come vincitore Mark Woodforde che ha battuto in finale Ivan Lendl che si \u00e8 ritirato sul punteggio di 5-4."}
{"id": "3228306", "revid": "124658525", "url": "https://it.wikipedia.org/wiki?curid=3228306", "title": "Achille Polonara", "text": "Nel corso della carriera ha vinto una Supercoppa italiana con la Pallacanestro Reggiana nel 2015, una FIBA Europe Cup con la Dinamo Sassari nella stagione 2018-19 e un Campionato spagnolo con il Saski Baskonia nella stagione 2019-20. A livello individuale \u00e8 stato insignito due volte del premio di Miglior Under-22 della Serie A (nelle stagioni 2011-12 e 2012-13). Si \u00e8 inoltre laureato vice-campione al FIBA EuroBasket Under-20 2011.\nCarriera.\nClub.\n\u00c8 fratello minore di Valerio, cestista attivo prevalentemente nelle serie dilettantistiche.\nAchille Polonara ha iniziato a giocare nel settore giovanile della Stamura Basket Ancona, prima di trasferirsi all'et\u00e0 di 15 anni nelle giovanili del Teramo Basket, con cui ha esordito da professionista in Serie A nella stagione 2009-10, dopo essere andato a referto 7 volte senza esordire nel 2008-09. Allenato da Andrea Capobianco disputa 5 partite stagionali, con 25 minuti totali in campo e 10 punti. Decide di indossare il numero 33 in omaggio agli ex cestisti Larry Bird e Scottie Pippen.\nDal 2010-11 inizia a giocare con continuit\u00e0 e colleziona 26 presenze con 78 punti. Termina la stagione con 3 punti e 3,2 rimbalzi di media a partita. Nel 2011-2012 \u00e8 ancora a Teramo sotto la guida tecnica di Alessandro Ramagli, il quale lo utilizza in 32 partite di campionato. Polonara chiude l'anno con 262 minuti totali in campo (15,6 di media), 262 punti (8,2 di media) e 143 rimbalzi (4,5 di media). Al termine della stagione viene eletto Miglior under-22 della Lega Basket Serie A FIP.\nNell'estate 2012 firma il trasferimento alla Pallacanestro Varese. Durante la stagione 2012-2013 colleziona 27 presenze in stagione regolare e viene confermato per il secondo anno consecutivo come miglior under-22 della Serie A.\nNell'estate 2014 firma per la Pallacanestro Reggiana di coach Max Menetti,dove vinse la Supercoppa italiana 2015. In maglia biancorossa Achille giocher\u00e0 tre stagioni diventando un simbolo e raggiunger\u00e0 due finali scudetto.\nNel giugno 2017 firma per la Dinamo Sassari e viene invitato dai Milwaukee Bucks a partecipare alla NBA Summer League, ma non ha potuto per via di un infortunio durante un allenamento. Con la compagine sarda disputa due stagioni, vincendo la Euro Challenge e raggiungendo la finale scudetto perso a gara 7 contro la Reyer Venezia.\nNell'agosto 2019 si separa consensualmente dalla Dinamo Sassari, e firma con gli Spagnoli del Saski Baskonia. Con i baschi, seppur non da titolare, disputa la sua prima Eurolega, mettendo a referto 12.31 minuti e 3.1 punti di media (competizione che verr\u00e0 sospesa a causa della pandemia di COVID-19). Tuttavia \u00e8 in Liga ACB che ottiene un insperato successo: in regular season la squadra di Vitoria si piazza prima dell'interruzione a causa del coronavirus all'ottavo posto, ottenendo cos\u00ec l'accesso a dei playoff rivoluzionati dalla formula iniziale. Nel girone di qualificazione si piazza seconda alle spalle del e ottenendo il pass per la final four in gare secche. Arriva in finale proprio contro i catalani e grazie anche a un suo tiro da 3 sul punteggio di parit\u00e0 a 2 minuti dalla fine e all'assist decisivo a 4 secondi dal termine vince il suo primo campionato, dopo tre finali perse in carriera.\nNella partita persa contro Maccabi, giocata il 10 dicembre 2020, realizza 15 punti, 8 rimbalzi, 6 assist e 5 stoppate, diventando cos\u00ec il primo giocatore della storia dell'Eurolega a registrare almeno 15 punti, 5 rimbalzi, 5 assist e 5 stoppate.\nNazionale.\nCon l'Italia Under-20 allenata da Pino Sacripanti ha disputato l'Europeo di categoria 2011, vincendo la medaglia d'argento. Nel torneo continentale ha disputato 9 partite, realizzando 85 punti.\nL'esordio con la Nazionale maggiore \u00e8 datato 11 marzo 2012, in occasione dell'All Star Game giocato dall'Italia contro una selezione di all-star del campionato italiano. Ha messo a referto 5 punti.\nVita privata.\nA novembre 2020 \u00e8 diventato padre dando il nome Vitoria alla figlia, in onore della citt\u00e0 basca in cui aveva la stagione precedente vinto il campionato spagnolo.\nStatistiche.\nClub.\n\"Statistiche aggiornate a luned\u00ec 8 febbraio 2021.\"\nCampionato stagione regolare\nCampionato play-off\nEuroleague\nEurocup"}
{"id": "3228309", "revid": "49980", "url": "https://it.wikipedia.org/wiki?curid=3228309", "title": "Bicitalia", "text": ""}
{"id": "3228313", "revid": "228587", "url": "https://it.wikipedia.org/wiki?curid=3228313", "title": "Brioni (disambigua)", "text": ""}
{"id": "3228317", "revid": "33689", "url": "https://it.wikipedia.org/wiki?curid=3228317", "title": "Sa\u00efx (Tarn)", "text": ""}
{"id": "3228324", "revid": "1442080", "url": "https://it.wikipedia.org/wiki?curid=3228324", "title": "Eurocard Open 1993 - Singolare", "text": "Il singolare del torneo di tennis Eurocard Open 1993, facente parte dell'ATP Tour, ha avuto come vincitore Michael Stich che ha battuto in finale Richard Krajicek 4\u20136, 7\u20135, 7\u20136(4), 3\u20136, 7\u20135"}
{"id": "3228325", "revid": "726373", "url": "https://it.wikipedia.org/wiki?curid=3228325", "title": "Come una mamma", "text": "Come una mamma \u00e8 una miniserie televisiva italiana del 1990 (ma trasmessa per la prima volta nel 1991), diretta da Vittorio Sindoni e con protagonista Stefania Sandrelli. Nel cast, figurano anche Massimo Dapporto e Jean Sorel.\nLa miniserie, in due puntate, and\u00f2 in onda su Canale 5 in prima serata mercoled\u00ec 20 e mercoled\u00ec 27 novembre 1991. Nel 2013 \u00e8 stata replicata sul canale For You.\nTrama.\nLa vicenda si svolge fra gli anni '70 e '80. Dopo aver lasciato il paese natale di Vernazza, Elvira si trasferisce a Roma dove lavora come governante in diverse famiglie stringendo un forte legame con i bambini che accudisce per cui diventa una seconda madre. Con il passare degli anni, Elvira stringe amicizia con Fiorino che le chiede diverse volte di sposarla nonostante i continui rifiuti della donna che non vuole trasformare la loro amicizia in una relazione. Elvia si mantiene in contatto in contatto con Marco, un bambino accudito da Elvira, che crescendo vive in modo scapestrato e non \u00e8 in buoni rapporti con la donna sposata dal padre dopo essersi separato. Nonostante alcune incomprensioni, Elvira e Marco continuano a tenersi in contatto tanto che la donna decide di trasferirsi a Milano con Marco, divenuto dottore, per lavorare a suo fianco come infermiera e accudire il figlio di Marco. Dopo essersi trasferita, Elvira viene raggiunta da Fiorino che le chiede per l'ennesima volta di sposarlo: questa volta la donna accetta.\nDati d'ascolto.\nLa messa in onda in prima TV su Canale 5 totalizz\u00f2 una media di 4.460.000 spettatori."}
{"id": "3228335", "revid": "1442080", "url": "https://it.wikipedia.org/wiki?curid=3228335", "title": "Abierto Mexicano Telcel 1993 - Singolare", "text": "Il singolare del torneo di tennis Abierto Mexicano Telcel 1993, facente parte dell'ATP Tour, ha avuto come vincitore Thomas Muster che ha battuto in finale Carlos Costa 6-2, 6-4."}
{"id": "3228336", "revid": "1543377", "url": "https://it.wikipedia.org/wiki?curid=3228336", "title": "Mar\u00eda Eugenia Henr\u00edquez Gir\u00f3n", "text": "In seguito partecip\u00f2 anche a Miss Europa 1934, concorso che fu vinto dalla finlandese Ester Toivonen."}
{"id": "3228344", "revid": "287204", "url": "https://it.wikipedia.org/wiki?curid=3228344", "title": "Copenaghen Open 1993 - Singolare", "text": "Il singolare del torneo di tennis Copenaghen Open 1993, facente parte dell'ATP Tour, ha avuto come vincitore Andrej Ol'chovskij che ha battuto in finale Nicklas Kulti 7-5, 3-6, 6-2."}
{"id": "3228345", "revid": "767487", "url": "https://it.wikipedia.org/wiki?curid=3228345", "title": "L'immortale (film 2010)", "text": "L'immortale (\"L'Immortel\") \u00e8 un film del 2010 diretto da Richard Berry, con protagonista Jean Reno.\nLa pellicola, basata su un romanzo di Franz-Olivier Giesbert, si ispira alla storia vera di Jacky Imbert, padrino della mafia marsigliese, sopravvissuto ad un attentato in un parcheggio di Marsiglia nel 1977.\nTrama.\nCharles \"Charly\" Matte\u00ef \u00e8 un ex esponente della criminalit\u00e0 organizzata marsigliese, ora redento. L'uomo subisce un agguato in un parcheggio, venendo raggiunto da ventidue colpi di arma da fuoco, ma miracolosamente sopravvive. Uscito dall'ospedale, scopre che dietro l'accaduto c'\u00e8 il suo ex compare Tony Zacchia, e decide di non cercare vendetta per due ragioni: il dover affrontare quello che era un suo amico fraterno e rompere la promessa fatta alla famiglia di avere smesso con la vita criminale.\nZacchia, per\u00f2, fa uccidere uno dei suoi ex uomini e amico, per intimargli di andarsene da Marsiglia. Matte\u00ef decider\u00e0 allora di dare inizio a una sua vendetta personale, dando la caccia ai suoi sicari, per ucciderli a uno a uno. La polizia segue la vicenda attraverso le indagini di una giovane ispettrice di polizia, Marie Goldman, vedova di un poliziotto, ucciso presumibilmente dalla banda Zacchia. Le quotidiane inquietudini di lei derivano da un figlio che trascura a causa del suo lavoro, nonch\u00e9 da una certa inclinazione al bere. Subisce le angherie di un capo che pi\u00f9 che di indagini si occupa di politica, preoccupato soprattutto della sua poltrona al punto di avere poco approfondito le indagini sulla morte di suo marito.\nMatte\u00ef continua la sua opera di sistematica eliminazione della banda e Zacchia decide di fronteggiarlo spingendosi a rapirgli il figlio chiedendogli, in cambio della liberazione, di costituirsi. L'ispettrice Goldman capisce il piano di Zacchia e quando Matte\u00ef riesce a incontrarla e le propone di aiutarlo, accetta, con la malcelata speranza di trovare attraverso la vendetta di Matte\u00ef, anche la sua. Alla fine, il piano dei due riesce e Matte\u00ef riesce a liberare il figlio facendo arrestare Zacchia senza essere costretto a diventare un informatore della polizia."}
{"id": "3228348", "revid": "1543377", "url": "https://it.wikipedia.org/wiki?curid=3228348", "title": "Glass cockpit", "text": "Con la locuzione glass cockpit (in italiano, letteralmente \"cabina di vetro\" - a causa della presenza di molti schermi di computer - o, pi\u00f9 efficacemente, \"abitacolo a visori\") ci si riferisce ad una cabina di pilotaggio in cui le informazioni ed i parametri di volo vengono presentati ai piloti in formato digitale su display (CRT o LCD) invece dei tradizionali strumenti analogici. Il principale vantaggio \u00e8 quello di sostituire una vasta pletora di indicatori meccanici con pochi schermi sui quali mostrare (quando necessario) i parametri richiesti per la particolare fase di volo, migliorando l'attenzione dei piloti. Il progresso tecnologico ha reso disponibili questi sistemi anche sui piccoli velivoli di aviazione generale.\nI primi glass cockpit furono installati su McDonnell Douglas MD-80/90, Boeing 737 Classic, 757 e 767-200/-300, sugli Airbus A300-600 e A310, e usavano l'Electronic Flight Instrument System (EFIS) per mostrare solo informazioni di assetto e navigazione, mantenendo gli strumenti meccanici tradizionali per le informazioni di velocit\u00e0, altitudine e velocit\u00e0 di salita. Quelli successivi, installati sui Boeing 737NG, 747-400, 767-400, 777, A320 e Airbus successivi, Ilyushin Il-96 e Tupolev Tu-204 sostituirono quasi del tutto gli indicatori meccanici e le spie di segnalazione presenti sugli aeroplani della precedente generazione.\nStoria.\nPrima del 1970, non c'era una sufficiente domanda da parte del trasporto aereo tale da giustificare lo sviluppo di equipaggiamenti avanzati come schermi elettronici su cui mostrare i parametri di volo. Per di pi\u00f9 i calcolatori elettronici dell'epoca erano ancora poco performanti. In seguito, il tumultuoso sviluppo del trasporto aereo e la necessit\u00e0 di controllare la congestione del traffico aereo mostrarono la necessit\u00e0 dell'introduzione di questi sistemi.\nA met\u00e0 degli anni '70, un velivolo da trasporto aveva in media un centinaio di strumenti, con gli strumenti di volo particolarmente affollati di barre, simboli, indicatori che si litigavano in cockpit lo spazio e l'attenzione dei piloti. Come risultato la NASA inizi\u00f2 lo studio di un nuovo sistema integrato che facesse confluire i segnali analogici provenienti da tutti i sensori ed antenne dell'aeromobile in una unit\u00e0 che presentasse ai piloti in modo semplice ed intuitivo la situazione di volo generale. Questo port\u00f2 alla nascita del sistema glass cockpit.\nLa prima applicazione del lavoro di ricerca della NASA fu introdotta sugli MD-80 a partire dal 1979 con i primi display di navigazione elettronici. Questo port\u00f2 al miglioramento della percezione della situazione dell'aeromobile rispetto all'ambiente circostante da parte dei piloti (in inglese \"situational awareness\") a tutto vantaggio dell'efficienza e sicurezza del volo.\nLa fine degli anni '90 vide l'affermarsi dei pannelli LCD, grazie alla loro affidabilit\u00e0, leggibilit\u00e0 ed efficienza. I primi LCD, infatti, non avevano una luminosit\u00e0 sufficiente ed il tempo di risposta basso unito al ridotto angolo visivo li rendevano inadatti all'uso aeronautico. Praticamente tutti i moderni aeromobili sono equipaggiati con unit\u00e0 LCD.\nIl glass cockpit \u00e8 diventato l'equipaggiamento standard per gli aerei da trasporto civile, business jet ed aerei militari, ed \u00e8 installato sia sugli Space Shuttle che sulle Sojuz (dalla serie TMA).\nFilosofia \"Dark Cockpit\".\nL'integrazione delle varie sorgenti di informazioni in un sistema centralizzato e la sempre pi\u00f9 massiccia presenza di controlli automatici a basso livello hanno reso possibile l'alleggerimento del carico di lavoro dei piloti. Ad esempio, nei motori moderni la gestione dei corretti parametri di funzionamento \u00e8 devoluta al FADEC (Full Authority Digital Engine Control) che, ricevendo in ingresso la posizione della manetta per la spinta (o la potenza) richiesta dal pilota, comanda coerentemente tutti gli accessori che controllano le prestazioni del motore, vigilando sul corretto funzionamento del motore (anche pi\u00f9 di 70 volte al secondo) senza alcun intervento aggiuntivo da parte del pilota.\nNella filosofia \"Dark Cockpit\" (cockpit al buio) non \u00e8 il pilota che deve andare alla ricerca della possibile anomalia controllando uno ad uno tutti gli strumenti a disposizione, ma \u00e8 il sistema che mette in evidenza il parametro anormale accendendo spie o presentando il relativo messaggio (EICAS o ECAM) sui display. Il sistema, tra l'altro, \u00e8 anche in grado di discriminare il grado di pericolosit\u00e0 dell'anomalia, evitando di distrarre l'attenzione del pilota nelle fasi pi\u00f9 critiche (decollo ed atterraggio) con anomalie di lieve entit\u00e0 che possono essere prese in considerazione in una fase successiva del volo pi\u00f9 tranquilla. Durante il normale funzionamento, infatti, in un moderno glass cockpit sono presentate solo le informazioni strettamente necessarie al volo, oscurando al pilota tutte le indicazioni con parametri nella norma.\nSviluppi futuri.\nA differenza dei glass cockpit della precedente generazione in cui le indicazioni degli indicatori meccanici venivano rappresentate sugli schermi con lo stesso aspetto, i nuovi display offrono nuove possibilit\u00e0, con i dati che compaiono nelle finestre in forma tabellare e che possono essere selezionati e manipolati con dispositivi di puntamento, aggiungendo anche informazioni cartografiche, cartine di avvicinamento, informazioni meteo e immagini di navigazione in 3D. \nCi\u00f2 consente un ulteriore grado di libert\u00e0 nella progettazione del cockpit dei nuovi velivoli, introducendo dispositivi di input quali trackball, joystick e tastiere tipici dei normali computer, migliorando la facilit\u00e0 e l'immediatezza di controllo dei parametri da parte dei piloti. \nL'evoluzione digitale della presentazione dei dati ai piloti ha comportato anche una necessaria evoluzione delle sonde e dei sensori che forniscono questi dati. La tradizionale strumentazione di navigazione \u00e8 stata sostituita dall'AHRS (\"Attitude and Heading Reference Systems\") che lavora strettamente con gli ADC (\"Air Data Computer\") ed il GPS, migliorando l'affidabilit\u00e0 e riducendo i costi di manutenzione.\nIl glass cockpit moderno pu\u00f2 anche includere sistemi di visione sintetica (SVS, Synthetic Vision System o EVS, Enhanced Vision System) in cui su un monitor viene proiettata una rappresentazione 3D realistica del mondo esterno, basata su un database con le caratteristiche geofisiche e sulle informazioni di posizione ricavate dal sistema di navigazione dell'aeroplano. Il sistema EVS aggiunge informazioni del mondo esterno in tempo reale usando sensori quali telecamere ad infrarossi.\nTutti i nuovi velivoli da trasporto quali Airbus A380, Boeing 787 e jet privati come il Bombardier Global Express e il Learjet hanno installato un glass cockpit. Anche l'aviazione generale \u00e8 stata coinvolta dal processo di modernizzazione del cockpit. A partire dal 2005, gli addestratori basici tipo il Piper Cherokee o il Cessna 172 vengono offerti con l'opzione cockpits, mentre i velivoli progettati pi\u00f9 recentemente come il Diamond DA42, bimotore da addestramento e turismo della Diamond Aircraft Industries, e SR20 ed SR22 della Cirrus Design sono disponibili solamente in configurazione glass cockpit. Sistemi modulari come il Garmin G1000 possono essere installati su un vasto numero di aeroplani, dal monomotore a pistoni Cessna 172 al bimotore turbofan Cessna Citation Mustang.\nPer alcuni vecchi velivoli con strumentazione analogica (tra i quali Dassault Falcon, Raytheon Hawker, Bombardier Challenger, Cessna Citation, Gulfstream, King Airs, Learjet) sono state studiate modifiche di aggiornamento al glass cockpit sotto forma di service bulletin o Supplemental Type Certificate (STC).\nSicurezza aerea.\nDal momento che le operazioni aeree sono divenute via via pi\u00f9 dipendenti dal sistema glass cockpit, \u00e8 stato necessario sensibilizzare ed addestrare i piloti a far fronte a possibili avarie del sistema. Sull'Airbus A320 si sono verificati una cinquantina di casi di spegnimento dei monitor. Il 25 gennaio del 2008 sul volo 731 della United Airlines si spensero met\u00e0 degli schermi principali insieme a tutte le radio, i transponder, il TCAS e gli indicatori di assetto. Grazie alle buone condizioni atmosferiche (diurne), i piloti sono stati in grado di atterrare all'aeroporto di Newark senza contatto radio.\nNel 2010 uno studio dell'agenzia americana per la sicurezza dei trasporti (National Transportation Safety Board) effettuato su 8000 velivoli dell'aviazione generale equipaggiati con un glass cockpit, riportava che bench\u00e9 avessero una media di incidenti pi\u00f9 bassa, erano quelli con una maggior possibilit\u00e0 di esiti fatali."}
{"id": "3228351", "revid": "647919", "url": "https://it.wikipedia.org/wiki?curid=3228351", "title": "Palazzo Signorini Corsi", "text": ""}
{"id": "3228354", "revid": "599013", "url": "https://it.wikipedia.org/wiki?curid=3228354", "title": "Il rito", "text": ""}
{"id": "3228361", "revid": "51032", "url": "https://it.wikipedia.org/wiki?curid=3228361", "title": "Labbro leporino", "text": ""}
{"id": "3228362", "revid": "125460117", "url": "https://it.wikipedia.org/wiki?curid=3228362", "title": "Nana Mizuki", "text": "Inizia la sua attivit\u00e0 di seiy\u016b nel 1998. Nel 2000 fa il suo debutto anche come cantante con il singolo \"Omoi\", pubblicato dalla King Records. Il suo primo album, \"Supersonic Girl\", viene invece pubblicato un anno dopo, il 5 dicembre 2001.\nBiografia.\nNata e cresciuta a Niihama, nella prefettura di Ehime, inizi\u00f2 a studiare la musica enka sin da quando aveva cinque anni.\nNel 1998 pubblic\u00f2 con lo pseudonimo Chisato Kadokura una image song dal titolo \"\"Girl's Age\".\nAll'et\u00e0 di vent'anni venne notata dalla King Records, etichetta discografica giapponese, che il 6 dicembre 2000 pubblic\u00f2 il suo singolo di debutto \"Omoi\".\nLa canzone del 2004 \"Innocent Starter\" fu il suo primo singolo nella Top 10, mentre nel 2005 il suo singolo \"Eternal Blaze\"\" si posizion\u00f2 al secondo posto nella classifica settimanale Oricon giapponese.\nNei primi Seiy\u016b Awards del 2007 vinse il premio per la \"Miglior Performance Musicale\" con la canzone \"Justice to Believe\". Durante il giugno del 2009 il suo settimo album \"Ultimate Diamond\" debutt\u00f2 direttamente alla prima posizione della classifica settimanale Oricon degli album. Nella prima settimana vendette oltre 74.000 copie, superando nel suo paese l'album \"The E.N.D.\" della popolare band The Black Eyed Peas.\nLa notte di Capodanno tra il 2009 e il 2010 partecipa al 60\u00ba K\u014dhaku Uta Gassen della NHK cantando la canzone \"Shin'ai\".\nNel febbraio 2010 diventa prima ambasciatrice del Turismo di Niihama, sua citt\u00e0 natale.\nSempre nel 2010 vince il \"Premio Tomiyama Kei\" nella quarta edizione dei Seiy\u016b Awards.\nNana Mizuki presta la sua voce alla \"OS-tan\" ufficiale di Windows 7 per il Giappone, Nanami Madobe."}
{"id": "3228363", "revid": "71433", "url": "https://it.wikipedia.org/wiki?curid=3228363", "title": "The Rite", "text": ""}
{"id": "3228364", "revid": "37401", "url": "https://it.wikipedia.org/wiki?curid=3228364", "title": "Pulpito del Battistero di Pisa", "text": ""}
{"id": "3228365", "revid": "109651", "url": "https://it.wikipedia.org/wiki?curid=3228365", "title": "Saragozza Open 1993 - Singolare", "text": "Il singolare del torneo di tennis Saragozza Open 1993, facente parte dell'ATP Tour, ha avuto come vincitore Karel Nov\u00e1\u010dek che ha battuto in finale Jonas Svensson 3-6, 6-2, 6-1."}
{"id": "3228367", "revid": "1305772", "url": "https://it.wikipedia.org/wiki?curid=3228367", "title": "La Harpe", "text": ""}
{"id": "3228375", "revid": "599013", "url": "https://it.wikipedia.org/wiki?curid=3228375", "title": "La Harpe (Kansas)", "text": "La Harpe \u00e8 un centro abitato (\"city\") degli Stati Uniti d'America, situato nella Contea di Allen, nello Stato del Kansas. In una stima del 2006 la popolazione era di 665 abitanti. L'insediamento \u00e8 stato fondato nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di La Harpe si estende su una superficie di 2,2 km\u00b2, tutti occupati da terre.\nPopolazione.\nSecondo il censimento del 2000, a La Harpe vivevano 706 persone, ed erano presenti 191 gruppi familiari. La densit\u00e0 di popolazione era di 317,0 ab./km\u00b2. Nel territorio comunale si trovavano 298 unit\u00e0 edificate. Per quanto riguarda la composizione etnica degli abitanti, il 93,77% era bianco, lo 0,99% era afroamericano, il 2,12% era nativo e il 3,12% apparteneva a due o pi\u00f9 razze. La popolazione di ogni razza ispanica corrispondeva allo 0,85% degli abitanti.\nPer quanto riguarda la suddivisione della popolazione in fasce d'et\u00e0, il 28,6% era al di sotto dei 18, il 9,8% fra i 18 e i 24, il 29,6% fra i 25 e i 44, il 21,4% fra i 45 e i 64, mentre infine il 10,6% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 103,5 uomini."}
{"id": "3228382", "revid": "599013", "url": "https://it.wikipedia.org/wiki?curid=3228382", "title": "ATP Osaka 1993 - Singolare", "text": "Il singolare del torneo di tennis ATP Osaka 1993, facente parte dell'ATP Tour, ha avuto come vincitore Michael Chang che ha battuto in finale Amos Mansdorf 6-4, 6-4."}
{"id": "3228385", "revid": "1305772", "url": "https://it.wikipedia.org/wiki?curid=3228385", "title": "Galileo Ferraris (sommergibile 1914)", "text": "Il Galileo Ferraris \u00e8 stato un sommergibile della Regia Marina.\nStoria.\nDopo l'entrata in servizio fu impegnato per diverso tempo nell'addestramento dell'equipaggio a La Spezia. Fu poi dislocato a Taranto, in seno alla III Squadriglia Sommergibili.\nAll'ingresso dell'Italia nel primo conflitto mondiale lo comandava il tenente di vascello Giuseppe Battaglia; prese base a Brindisi.\nDal 1915 al 1916 svolse 17 missioni offensive nell'Adriatico meridionale contro le rotte mercantili che conducevano ai porti della Dalmazia, senza cogliere risultati.\nNel giugno del 1916 assunse il comando dell'unit\u00e0 il tenente di vascello Luigi Montella (che mantenne tale incarico sino alla fine del 1917).\nL'1-2 novembre 1916 fu inviato nella zona del canale di Fasana a supporto di un .\nTra la fine del 1916 e l'inizio del 1917 fu spostato a Venezia, inquadrato nella II Squadriglia Sommergibili.\nAd inizio 1917 apparteneva alla II Squadriglia Sommergibili, con base a Venezia.\nIl 10 marzo di quell'anno apr\u00ec il fuoco con il pezzo da 76 mm contro un velivolo austroungarico, sparando 6 colpi.\nNel corso del 1917 effettu\u00f2 in tutto 18 missioni offensive lungo le coste della Dalmazia.\nAlcune fonti affermano che durante il 1917 il \"Ferraris\" fu modificato per essere impiegato nel trasporto di incursori subacquei, e che svolse prove di questo tipo sotto la direzione del tenente di vascello Angelo Belloni.\nL'8 luglio di quell'anno s'incagli\u00f2 all'altezza della foce del Po di Goro, ma riusc\u00ec a disincagliarsi senza bisogno dell'assistenza di altre unit\u00e0, ed a fare ritorno a Venezia.\nIl 27 novembre 1917, mentre stava tornando alla base dopo una missione, fin\u00ec, per via delle avverse condizioni meteomarine, incagliato un paio di miglia a settentrione della foce del Po di Gnocca (Po di Primaro) .\nLe operazioni di disincaglio richiesero ben 50 giorni di lavoro e l'impiego della draga \"Eridano\" e dei rimorchiatori \"Garibaldino\" e \"Fiumicino\", nonch\u00e9, per la difesa, delle torpediniere costiere \"46 OS\" e \"48 OS\". \nTrainato a Porto Corsini il 16 gennaio 1918, ne ripart\u00ec il 2 febbraio, a rimorchio del rimorchiatore \"Luni\" (che aveva a bordo, per ogni evenienza, alcuni membri dell'equipaggio del \"Ferraris\" ed il tenente di vascello Opipari), per essere portato a La Spezia: i danni riportati erano infatti di gravit\u00e0 tale da richiedere il trasferimento nell'arsenale di quella citt\u00e0. Non torn\u00f2 mai pi\u00f9 in servizio: una volta giunto nella base ligure (dopo aver toccato Ancona, Brindisi e Messina) fu disarmato. Causa infatti l'entit\u00e0 dei lavori da fare (riparazione dello scafo e sostituzione dell'apparato motore) e lo sviluppo della progettistica che lo aveva reso obsoleto, non era reputata conveniente la sua rimessa in servizio.\nIl tenente di vascello Belloni, tuttavia, riusc\u00ec a convincere a rimandare la radiazione del sommergibile per impiegarlo nella sperimentazione come mezzo \u00abavvicinatore\u00bb degli incursori: nel febbraio 1919 il \"Ferraris\" fu rivarato e quindi impiegato, al comando di Belloni, in tali prove nelle acque comprese tra La Spezia e Palmaria.\nEsaurite le risorse economiche a disposizione, tuttavia, la Regia Marina radi\u00f2 il sommergibile il 15 dicembre 1919.\nNel gennaio 1920, tuttavia, il \"Ferraris\" venne acquistato per 150.000 lire dallo stesso Belloni (che frattanto aveva lasciato la Marina) e classificato come \u00absommergibile da commercio\u00bb. L'ex ufficiale intendeva impiegare il sommergibile per la ricerca e pesca delle perle in Mar Rosso ed allo scopo, come unit\u00e0 appoggio, affitt\u00f2 le vedette \"Cerboli\" e \"Fortunale\" (che divennero piropescherecci). L'equipaggio era composto sia da ex sommergibilisti che da pescatori e marinai; l'idea di Belloni era di far posare il sommergibile sul fondale e far quindi uscire da un apposito locale stagno alcuni subacquei che avrebbero cercato e raccolto le perle.\nIl 4 febbraio 1920 le tre unit\u00e0 lasciarono La Spezia e, passato il Canale di Suez, entrarono in Mar Rosso e, nonostante la perplessit\u00e0 delle autorit\u00e0 britanniche e la navigazione ostacolata dalle barriere coralline, giunse a Massaua dopo aver toccato Suez, Porto Said e Port Sudan. Trovando malcontento tra i pescatori locali (che temevano di essere surclassati dal sommergibile), Belloni propose loro l'impiego del \"Ferraris\" al solo scopo di cercare le perle, mentre la loro pesca sarebbe spettata agli indigeni, ma la risposta non fu favorevole. Nemmeno le autorit\u00e0 italiane furono disposte ad accordare a Belloni alcune aree in cui pescare.\nAbbandonata cos\u00ec l'idea dell'uso per la pesca delle perle, l'ex ufficiale decise di impiegare il \"Ferraris\" nel recupero dei relitti ed a tale scopo ottenne il prestito, da parte della Regia Marina, del pontone \"GA 111\" e delle vedette \"G 38\", \"Serpentara\" e \"Selinunte\".\nPer coprire i costi Belloni cerc\u00f2 per\u00f2 di vendere il \"Ferraris\", che fu tuttavia sequestrato a Porto Said dalla ditta Lazzarini di Suez in seguito a complicazioni economiche e giudiziarie; la Regia Marina, riscontrate irregolarit\u00e0 nella vendita dell'unit\u00e0 a Belloni, lo rilev\u00f2 in tale vicenda.\nNella prima met\u00e0 del 1921 il \"Galileo Ferraris\" fu parzialmente smantellato."}
{"id": "3228389", "revid": "287204", "url": "https://it.wikipedia.org/wiki?curid=3228389", "title": "Luis Rodriguez", "text": ""}
{"id": "3228390", "revid": "37401", "url": "https://it.wikipedia.org/wiki?curid=3228390", "title": "Pulpito del Duomo di Siena", "text": ""}
{"id": "3228393", "revid": "729019", "url": "https://it.wikipedia.org/wiki?curid=3228393", "title": "Ross Roy", "text": "Ross Roy \u00e8 un ouverture per banda del compositore olandese Jacob de Haan, scritta nel 1997.\nOrigine.\nA Jacob de Haan fu chiesto di comporre questo concerto per la \"St. Peters Wind Symphony\" di Brisbane, in Australia. Ross Roy \u00e8 la villa monumentale di tardo Ottocento dove fu fondato nel 1945 il Collegio di Saint Peters Lutheran. La villa \u00e8 sempre rimasta il simbolo della scuola. In questa composizione, Jacob de Haan vede Ross Roy come una metafora per gli anni trascorsi a scuola (un monumento nel tempo), dove viene formata la personalit\u00e0 di ciascuno.\nStruttura e temi.\nIl tema di apertura che il compositore chiama ha inizialmente caratteristiche monumentali. La mozione ritmica all'inizio della sezione successiva \u00e8 simile al \"Tempo di Marcia\". Questo movimento, accompagnato da ripetizioni di suoni, \u00e8 una metafora per indicare la struttura e la disciplina nella scuola. Questa \u00e8 l'introduzione ad un tema di marcia, simbolo del passaggio attraverso il miglioramento all'esame finale.\nPoi, il tema di Ross Roy si occupa nuovamente, ora in maniera giocosa, di variazioni di umore. Come se il compositore stesse dicendo che ci dovrebbe essere il tempo anche per un sorriso nella scuola. Lo stesso tema \u00e8 ripreso in chiave maggiore e con un tempo pi\u00f9 lento nella sezione seguente, esprimendo orgoglio e sicurezza di s\u00e9. Questa \u00e8 anche l'introduzione alla sezione media espressiva che rappresenta amore, amicizia e comprensione reciproca.\nSuccessivamente si ritorna al tema di marcia in una costruzione lievemente alterata. I suoni orientali, che costituiscono la modulazione al tema finale, sono simboli della diversit\u00e0 di culture nella scuola. Il tema caratteristico finale suona solenne, ma gira su un'apoteosi gioiosa. Non \u00e8 una coincidenza che la cadenza finale ricordi la chiusura di un'ouverture tradizionale, per la quale gli anni scolastici possono essere considerati l'\"ouverture\" del resto della vita di tutti noi. La prima di \"Ross Roy\" fu condotta da Jacob de Haan a Brisbane, il 22 agosto 1997."}
{"id": "3228394", "revid": "37401", "url": "https://it.wikipedia.org/wiki?curid=3228394", "title": "Pulpito del Duomo di Pisa", "text": ""}
{"id": "3228409", "revid": "767487", "url": "https://it.wikipedia.org/wiki?curid=3228409", "title": "Roy Cochran", "text": "Era allenato dal fratello maggiore Commodore, vincitore della medaglia d'oro nella staffetta 4\u00d7400 metri ai Giochi olimpici di Parigi 1924."}
{"id": "3228411", "revid": "124123", "url": "https://it.wikipedia.org/wiki?curid=3228411", "title": "Stanley Benham", "text": "Biografia.\nAi VI Giochi olimpici invernali (edizione disputatasi nel 1952 a Oslo, Norvegia) vinse la medaglia d'argento nel bob a quattro con i connazionali Patrick Henry Martin, Howard Wallace Crossett e James Neil Atkinson. Meglio di loro solo la nazionale tedesca (medaglia d'oro).\nIl tempo segnato fu di 5:10,84 quasi un secondo di differenza da quella svizzera (5:11,70) e quasi tre secondi dalla prima classificata (5:07,84). Con Patrick Henry Martin ottenne un'altra medaglia d'argento nel bob a due con 5:26,89, sempre nella stessa edizione.\nOltre alle medaglie olimpiche conquist\u00f2 numerose medaglie ai campionati mondiali, tra cui due ori (bob a quattro nel 1949, primo campione del mondo statunitense della storia, e nel 1950), quattro argenti ed un bronzo.\nVinse anche sette titoli di campione nordamericano e sei titoli AAU.\nTra gli atleti statunitensi pi\u00f9 titolati in questo sport, negli anni '60 fu anche commentatore per la televisione.\nGli \u00e8 stata inoltre intitolata una curva della pista olimpica Mt. Van Hoevenberg Olympic Bobsled Run a Lake Placid, denominata \"Benham's Bend\"."}
{"id": "3228414", "revid": "1573940", "url": "https://it.wikipedia.org/wiki?curid=3228414", "title": "Chrysopelea", "text": "Chrysopelea \u00e8 un genere di serpenti della famiglia dei Colubridi, comprendente cinque specie conosciute.\nPrende il nome dal latino \"paradisus\" o dal greco \"paradeisos\" = parco (l'olotipo \u00e8 stato probabilmente ritrovato in un parco). Pertanto, il nome \u00e8 solo indirettamente correlato a \"paradiso\".\nBiologia.\nI serpenti di questo genere possono estendere le costole e spostare lo stomaco in modo da far assumere al corpo una forma pi\u00f9 larga e concava grazie alla quale possono gettarsi dall'alto degli alberi e planare in modo sicuro verso terra. Sono per questo conosciuti come \"serpenti volanti\", per quanto l'aggettivo, in senso stretto, \u00e8 improprio dato che questi rettili non possono propriamente volare, di fatti praticano pi\u00f9 che altro una caduta controllata di un paio di secondi, planando in modo strategico e senza guadagnare quota come farebbero un insetto o un uccello.\nun occhio inesperto, tutto questo potrebbe sembrare un incidente di percorso dovuto alla gravit\u00e0 ma - stando a uno studio appena pubblicato su Nature Physics - nulla \u00e8 pi\u00f9 lontano dal vero. \nLa tecnica che i serpenti \"volanti\" usano per spostarsi nell'aria \u00e8 assai pi\u00f9 complessa ed efficace di quanto si potrebbe pensare.\nSono predatori diurni e si cibano di piccoli animali come lucertole, rane, uccelli.\nSono blandamente velenosi (il veleno non \u00e8 pericoloso per l'uomo).\nCollegamenti esterni.\nIUCN Red List\nNational Center for Biotechnology Information\nhttp://www.ecologyasia.com/html-menu/species-list.htm\nhttp://www.flyingsnake.org/snake_images/snake_images.html\nhttp://www.breeders-expo.de/species/Colubridae/Chrysopelea-paradisi.html\nhttp://www.the-scientist.com/news/display/57820/\nGoogle images\nProfile of Chrysopelea paradisi on Reptarium\nDistribuzione e habitat.\nLe specie di questo genere sono presenti nell'Asia meridionale, dal subcontinente indiano sino all'Indonesia e alle Filippine.\nTassonomia.\nComprende le seguenti specie:"}
{"id": "3228434", "revid": "36569191", "url": "https://it.wikipedia.org/wiki?curid=3228434", "title": "De.wiki", "text": ""}
{"id": "3228436", "revid": "108678", "url": "https://it.wikipedia.org/wiki?curid=3228436", "title": "Fr.wiki", "text": ""}
{"id": "3228439", "revid": "36569225", "url": "https://it.wikipedia.org/wiki?curid=3228439", "title": "Ja.wiki", "text": ""}
{"id": "3228441", "revid": "36569237", "url": "https://it.wikipedia.org/wiki?curid=3228441", "title": "Pl.wiki", "text": ""}
{"id": "3228444", "revid": "36569261", "url": "https://it.wikipedia.org/wiki?curid=3228444", "title": "Es.wiki", "text": ""}
{"id": "3228446", "revid": "36569277", "url": "https://it.wikipedia.org/wiki?curid=3228446", "title": "Nl.wiki", "text": ""}
{"id": "3228451", "revid": "36569311", "url": "https://it.wikipedia.org/wiki?curid=3228451", "title": "Pt.wiki", "text": ""}
{"id": "3228454", "revid": "36569341", "url": "https://it.wikipedia.org/wiki?curid=3228454", "title": "Ru.wiki", "text": ""}
{"id": "3228456", "revid": "729019", "url": "https://it.wikipedia.org/wiki?curid=3228456", "title": "Disfida di Barletta del 1502", "text": "La disfida di Barletta fu uno scontro combattutosi il 20 settembre 1502, durante la guerra d'Italia del 1499-1504, nella citt\u00e0 di Trani fra 11 cavalieri francesi e 11 cavalieri spagnoli. Dopo diverse ore di combattimento, in cui fu ucciso uno dei francesi e rimasero feriti diversi duellanti, la sfida si concluse senza che nessuna parte prevalesse nettamente sull'altra.\nNon va confusa con la disfida di Barletta del 1503, in cui 13 cavalieri francesi si scontrarono con altrettanti italiani, con la vittoria di questi ultimi.\nContesto.\nL'11 novembre 1500, Luigi XII di Francia e Ferdinando II di Aragona firmarono il Trattato di Granada, col quale si accordarono sulla spartizione in parti uguali del Regno di Napoli, all'epoca governato da Federico I di Napoli. L'anno successivo, le truppe francesi e quelle spagnole penetrarono in territorio napoletano rispettivamente da nord e da sud. Federico I fu presto costretto alla resa e il suo regno fu diviso fra Francia ed Aragona.\nImmediatamente, nacquero i primi disaccordi fra le forze occupanti sulla interpretazione del trattato, che lasciava indefinita l'effettiva attribuzione della terra di mezzo fra i possedimenti dei due regni. Nell'estate del 1502, si aprirono le ostilit\u00e0 fra i due eserciti, comandati rispettivamente da Louis d'Armagnac e da Consalvo di Cordova. Gli spagnoli, in inferiorit\u00e0 numerica rispetto ai francesi, acquisirono il supporto dei Colonna (precedentemente al servizio di Federico I). La tensione progressiva si suggell\u00f2 in alcune battaglie che videro tra gli altri protagonista Ettore Fieramosca. Nel frattempo aumentavano gli scontri tra gli eserciti francese e spagnolo, con continui sconfinamenti in aperta contraddizione col trattato.\nGli scontri fra le parti avverse s'intensificarono nelle nuove zone di guerra generate dal trattato di Granata. Barletta era al centro di molti di questi scontri.\nLa disfida.\nLo scontro ebbe luogo a seguito di critiche da parte dei soldati francesi sulle prestazioni militari dei soldati spagnoli. Tali critiche portarono gli spagnoli a sfidare i francesi a duello, che per motivi d'onore accolsero la sfida. I due eserciti accettarono una tregua e convennero che il duello si sarebbe combattuto tra Corato e Trani, a met\u00e0 strada tra il campo spagnolo a Barletta e quello francese a Bisceglie, Trani era sotto il controllo della repubblica di Venezia, che rimase neutrale durante la guerra. I giudici della sfida vennero identificati dalle autorit\u00e0 veneziane della citt\u00e0.\nIl 20 settembre 1502 alle 13:00, 11 cavalieri francesi affrontarono altrettanti cavalieri spagnoli. Durante lo scontro uno dei francesi venne ucciso, un altro si arrese, e quasi tutti i cavalli morirono. Tra gli spagnoli, si arrese Gonzalo de Aller e molti altri rimasero feriti. I giudici di campo, dopo quasi sei ore di combattimento, dichiararono chiusa la contesa alla pari.\nI Partecipanti.\nGiudice (di Campo) degli italiani: messer Francesco Zurolo (n. 1447; m. 1505)"}
{"id": "3228459", "revid": "71433", "url": "https://it.wikipedia.org/wiki?curid=3228459", "title": "It's that Girl", "text": ""}
{"id": "3228465", "revid": "1442080", "url": "https://it.wikipedia.org/wiki?curid=3228465", "title": "South African Open 1993 - Singolare", "text": "Il singolare del torneo di tennis South African Open 1993, facente parte dell'ATP Tour, ha avuto come vincitore Aaron Krickstein che ha battuto in finale Grant Stafford 6-3, 7-6(7)."}
{"id": "3228466", "revid": "767487", "url": "https://it.wikipedia.org/wiki?curid=3228466", "title": "Limewax", "text": "Nato e cresciuto in Ucraina, all'et\u00e0 di undici anni si trasferisce a Tilburg, nei Paesi Bassi, dove intraprende la sua carriera di compositore musicale. All'et\u00e0 di 17 anni, nel 2005, pubblica il suo primo EP \"Changing Chrisis\".\nLimewax \u00e8 portavoce di una corrente musicale conosciuta nei circoli underground come \"darkstep\", stile musicale che si presenta come una mistura tra pi\u00f9 generi quali drum and bass, industrial, dark ambient e hardcore techno.\nDiscografia.\nLimewax, come buona parte degli artisti di musica elettronica underground (soprattutto drum and bass) ha una discografia estremamente vasta e, soprattutto difficile da raccogliere e catalogare, date le innumerevoli collaborazioni con diversi artisti, dj e produttori, e alle svariate, nonch\u00e9 fittizie, apparizioni in moltissime compilation, raccolte e performance dal vivo."}
{"id": "3228467", "revid": "2206120", "url": "https://it.wikipedia.org/wiki?curid=3228467", "title": "Forte Castellaccio", "text": "Forte Castellaccio \u00e8 un'opera fortificata compresa nelle \"Mura Nuove\" a difesa della citt\u00e0, costruita lungo il ramo della cinta difensiva che dal Forte Sperone scendeva lungo il crinale della Val Bisagno.\nDescrizione.\nIl complesso del Forte Castellaccio comprende in un unico recinto bastionato due caserme e la Torre Specola. Fa parte del complesso anche la cosiddetta \"Tagliata Nord\", un ulteriore sistema difensivo del forte, costruito nel 1840 in direzione del Forte Sperone. Questa struttura era collegata al forte con una breve galleria, oggi murata; nei locali dell'annesso corpo di guardia \u00e8 oggi ospitato un piccolo ristorante.\nIl complesso verso la fine dell'Ottocento ospitava una guarnigione di 600 soldati, ai quali se ne potevano aggiungere altri 1000, alloggiati \u201cpaglia a terra\u201d, in caso di necessit\u00e0. L'imponente dotazione d'artiglieria comprendeva 22 cannoni di varie dimensioni, cinque mortai e numerosi pezzi di dimensioni minori.\nTorre Specola.\nLa Torre della Specola \u00e8 un torrione in mattoni rossi, di forma ottagonale, costruito sullo sperone roccioso dove dal Cinquecento fino alla fine del Settecento venivano eseguite le condanne a morte mediante impiccagione, sinistramente chiamato \"quadrato delle forche\".\nL'edificio, ben visibile da molte parti della citt\u00e0, \u00e8 integrato nello stesso recinto di mura che circonda il forte Castellaccio, con il quale viene talvolta confuso; fu costruito tra il 1817 e il 1825 su progetto dell'architetto militare Giulio D'Andreis, inizialmente come opera autonoma con un proprio recinto di mura, denominata \"Forte Specola\". Quando, pochi anni pi\u00f9 tardi, tra il 1830 ed il 1836, furono costruite le nuove caserme del Forte Castellaccio, le due opere furono comprese entro un'unica cinta bastionata, accessibile tramite un ponte levatoio.\nSi presenta come una massiccia piramide tronca a base ottagonale, con una cannoniera su ogni lato, ognuna con una soprastante finestrella per lo smaltimento dei fumi di sparo.\nLe quattro facce sul lato esposto verso la citt\u00e0 presentano ognuna due feritoie laterali e sono coronate da caditoie. L'interno \u00e8 su due piani fuori terra, pi\u00f9 un sotterraneo con cisterna.\nLa torre poteva ospitare una guarnigione di 60 soldati, ai quali se ne potevano aggiungere altri 120, alloggiati \u201cpaglia a terra\u201d, in caso di necessit\u00e0.\nSul tetto \u00e8 presente un locale sopraelevato, costruito intorno al 1911 dall'Istituto Idrografico della Marina, che fino agli anni sessanta del Novecento ospit\u00f2 un osservatorio meteorologico. Utilizzata come deposito ed archivio dallo stesso Istituto Idrografico, oggi la Torre \u00e8 abbandonata.\nFra il 1875 e il 1940, da una casamatta collocata sulle mura esterne, a mezzogiorno esatto veniva sparato un colpo di cannone, con funzione di segnale orario per la sincronizzazione dei cronometri di bordo delle navi; questo sparo era comunemente chiamato \u201cil cannone di mezzogiorno\u201d. Sospesa allo scoppio della seconda guerra mondiale, questa tradizione non fu pi\u00f9 ripresa.\nStoria.\nSi hanno le prime notizie certe di strutture di difesa in questo sito dal 1319, quando vi fu costruito dai Guelfi un castello con \u201cmura e fossi\u201d, raffigurato in illustrazioni quattrocentesche come un recinto di mura che racchiude due torri quadrate.\nFu ricostruito una prima volta nel 1530, questa volta come un unico massiccio torrione, che con la costruzione della Mura Nuove, nel 1633, fu integrato nelle stesse ed utilizzato come caserma e deposito di polveri da sparo.\nUna nuova ricostruzione avvenne nel secolo successivo: nelle illustrazioni dell'epoca appare come formato da due caserme parallele allineate lungo il recinto di una grossa polveriera. All'interno della fortezza a quell'epoca esistevano ancora pochi ruderi dell'antico castello, completamente scomparsi nel rifacimento ottocentesco.\nVerso la fine del Settecento numerosi rapporti conservati negli archivi della Repubblica di Genova evidenziano la necessit\u00e0 di onerosi lavori di manutenzione, tra i quali il rifacimento del tetto della caserma, ormai fatiscente.\nDopo l'annessione della ex Repubblica Ligure napoleonica al Regno di Sardegna, il forte sub\u00ec una radicale trasformazione tanto da rendere la zona su cui sorgeva una sorta di cittadella fortificata, idonea sia per una difesa delle mura da attacchi esterni sia per controbattere a possibili insurrezioni da parte della popolazione locale.\nLe vecchie strutture furono completamente demolite nel 1818 e il forte fu ricostruito in accordo ai nuovi criteri dell'arte militare. A lavori in corso, il progetto fu modificato intorno al 1827: le murature gi\u00e0 realizzate e non pi\u00f9 previste dal nuovo progetto non furono tuttavia abbattute, ma riutilizzate come terrapieno a difesa della nuova caserma, e sono tuttora visibili.\nLa nuova caserma, costruita intorno al 1830, \u00e8 divisa in due sezioni: un lungo edificio a due piani che si affaccia sulla via Peralto, dove erano collocati anche magazzini e locali di servizio, tra i quali due grandi forni, ed un altro affacciato sulla Val Bisagno, adibito esclusivamente a camerate. Quest'ultima aveva il tetto a falde, del quale restano solo i pilastri di sostegno.\nCos\u00ec intorno alla met\u00e0 dell'Ottocento descrive il Castellaccio lo storico Giuseppe Banchero:\nDurante i moti del 1849, i rivoltosi riuscirono a impossessarsi del forte, da dove spararono colpi di cannone contro i soldati regi. Al volgere degli avvenimenti in favore di questi, che nel frattempo avevano rioccupato la citt\u00e0, gli insorti abbandonarono il forte, che il 10 aprile fu ripreso in consegna dalle autorit\u00e0 militari.\nStoria recente.\nVerso la fine dell'Ottocento il duplice scopo di difesa della citt\u00e0 da attacchi esterni o di sedare possibili rivolte popolari era venuto meno. Durante la prima guerra mondiale nel forte furono reclusi dei prigionieri di guerra austriaci.\nNel 1924 nel forte esisteva gi\u00e0 una prima stazione radio, chiamata ITALO RADIO (nominativo morse ICB), che nel 1929 fu assorbita dal ministero delle Poste e Telecomunicazioni con il nome GENOVA RADIO, nominativo tuttora esistente. Gi\u00e0 nel 1924 il personale civile addetto alla radio era alloggiato nei locali del forte.\nDurante la seconda guerra mondiale, il 1\u00ba febbraio 1945, nel fossato della cosiddetta \"Tagliata sud\" le Brigate Nere fucilarono sei partigiani; i condannati, gi\u00e0 da tempo rinchiusi nel carcere di Marassi, furono prelevati all'alba e condotti al Forte Castellaccio dove ebbe luogo l'esecuzione; la localit\u00e0 fu scelta perch\u00e9 all'epoca interdetta ai civili. Il fatto \u00e8 ricordato da una targa commemorativa nel luogo dell'eccidio. Un'altra targa ricorda altri due partigiani fucilati dai nazifascisti all'interno del forte, sempre nei primi mesi del 1945.\nAlcuni locali del forte sono oggi utilizzati come magazzino dall'Istituto Idrografico e altri, da qualche anno, sono affittati ad alcuni privati. La caserma affacciata sulla Val Bisagno versa in stato di completo abbandono, come abbandonata \u00e8 anche torre Specola .\nIl complesso non \u00e8 liberamente accessibile.\nCome arrivare.\nIl forte \u00e8 raggiungibile in auto dal centro di Genova seguendo le indicazioni per il Righi e poi, superata la stazione a monte della funicolare proseguendo su via del Peralto, l'antica strada militare, oggi asfaltata; dalla strada una breve diramazione, oggi in cattive condizioni, porta all'ingresso principale del complesso, superato il quale una rampa conduce direttamente alla Torre Specola e quindi, con una conversione a \"U\", al cortile interno dov'\u00e8 l'ingresso della caserma, distante circa 250\u00a0m dalla torre.\nIn alternativa \u00e8 possibile raggiungere il Righi con la funicolare che parte da Largo Zecca, risalendo poi a piedi lungo le mura per qualche centinaio di metri."}
{"id": "3228472", "revid": "371529", "url": "https://it.wikipedia.org/wiki?curid=3228472", "title": "Chuck Berry's Golden Hits", "text": "Chuck Berry's Golden Hits \u00e8 una raccolta di canzoni di Chuck Berry, pubblicata nel 1967 dalla Mercury Records.\nIl disco raccoglie alcuni tra i pezzi pi\u00f9 noti di Berry, re-incisi nuovamente dall'artista appena dopo essere passato dalla Chess Records, sua storica etichetta discografica, alla Mercury Records, in modo da poter attingere anche al catalogo dei suoi vecchi brani appartenente ancora alla Chess.\nInfatti tutti i brani presenti nel disco non sono le versioni originali, ma nuove incisioni prodotte dallo stesso Berry, anche se molto simili a quelle storiche. Molti critici hanno imputato la scarsa incisivit\u00e0 delle nuove versioni proprio all'inesperienza di Berry in fase produttiva.\nNegli anni il disco si \u00e8 guadagnato il curioso soprannome di \"trappola per i fan\" in quanto, non pochi sono stati gli acquirenti tratti in inganno dalla tracklist dell'album che credevano di acquistare le versioni originali dei suoi pi\u00f9 grandi successi invece delle rivisitazioni tardive del periodo Mercury.\nTracce.\nTutte le canzoni sono state scritte da Chuck Berry.\nTracce versione CD.\nNel 1989 l'album \u00e8 stato ripubblicato in versione compact disc con l'aggiunta di nuovi brani. Rispetto alla versione in vinile sono state aggiunte \"Around and Around\", \"Brown-eyed Handsome Man\", \"Let it Rock\" e \"Reelin' and Rockin\"'."}
{"id": "3228481", "revid": "110157", "url": "https://it.wikipedia.org/wiki?curid=3228481", "title": "Accademia degli Oziosi (Bologna)", "text": "L'accademia degli Oziosi (in latino Academia Ociosorum) \u00e8 stata un'istituzione culturale e, in particolare, letteraria, attiva a Bologna nella seconda met\u00e0 del XVI secolo.\nVenne fondata nel 1563 dai fratelli Camillo e Pompeo Vizzani, esponenti di una schiatta, quella dei Vizzani appunto, compresa tra le famiglie senatorie bolognesi, e le sue adunanze si svolgevano in palazzo Vizzani, ubicato a Bologna, in via di Santo Stefano.\nAveva come motto \"Minus cum magis\", ripreso dal \"De officiis\" di Cicerone, e ne furono membri, oltre ai fondatori, Zaccaria Andriani, il cardinale Scipione Gonzaga, Gasparo Tagliacozzi e Costanzo Varoli. Le dispute letterarie trattate nell'accademia furono pubblicate, nel 1567, nel volume \"Theoremata universalia de ordine et divisione scientiae contemplativae et active\"."}
{"id": "3228495", "revid": "287204", "url": "https://it.wikipedia.org/wiki?curid=3228495", "title": "Trasmissione ad asse cavo", "text": "La trasmissione ad asse cavo \u00e8 un particolare sistema di trasmissione della forza motrice dei motori di trazione delle locomotive elettriche alle ruote. Rappresenta un notevole miglioramento tecnico rispetto alla sospensione per il naso e trasmissione ad ingranaggi tipiche delle prime generazioni di rotabili tranviari e ferroviari.\nIl sistema prevede che il motore elettrico venga montato direttamente sulle ruote in posizione concentrica ad esse in maniera tale che il suo albero abbia la forma di un cilindro cavo entro il quale viene montato l'asse della sala montata permettendo in tal modo la sospensione elastica del motore stesso dalla parte opposta; ci\u00f2 permette di ridurre le vibrazioni trasmesse durante il funzionamento\n. Il moto rotatorio dell'asse cavo del motore viene trasmesso alle razze delle ruote in vari modi:"}
{"id": "3228496", "revid": "71155", "url": "https://it.wikipedia.org/wiki?curid=3228496", "title": "Un cuore grande cos\u00ec", "text": "Un cuore grande cos\u00ec \u00e8 una canzone scritta ed arrangiata da Claudio Corradini e cantata da 46 artisti del vicentino per raccogliere fondi per le persone vittime dell'alluvione che ha colpito Vicenza ed il Veneto nei giorni 1 e 2 novembre 2010. I promotori principali del progetto sono stati i soci di \"Protocollo Zero Music Factory\" e lo stesso Claudio Corradini dello \"Studio Risonanze\".\nTutti gli artisti, i produttori ed i tecnici che hanno partecipato al progetto lo hanno fatto a titolo gratuito.\nIl brano.\nIl brano \u00e8 stato commercializzato dal 15 novembre 2010 negli \"store\" digitali, al prezzo medio di 1,29 euro.\nIl brano, che era stato gi\u00e0 in parte inciso da \"Studio Risonanze\" qualche mese prima, \u00e8 stato registrato tra luned\u00ec 8 e mercoled\u00ec 10 novembre 2010 presso \"Protocollo Zero Music Factory\". \nI vari artisti che hanno partecipato sono stati contattati telefonicamente dai produttori, i quali in poche ore sono riusciti a coinvolgere un cospicuo numero di persone che ben volentieri hanno accettato di partecipare al progetto.\nDurante la registrazione corale in studio del brano \"Un cuore grande cos\u00ec\" \u00e8 stato realizzato anche un videoclip prodotto da Marco Donazzan e Lorenzo Milan.\nTracce.\nIl CD viene commercializzato dalla seconda settimana di dicembre 2010 e contiene anche la versione strumentale ed il videoclip. \nAttualmente il download digitale sui vari \"store\", permette di scaricare solo il singolo:"}
{"id": "3228514", "revid": "2028514", "url": "https://it.wikipedia.org/wiki?curid=3228514", "title": "Parson Russell terrier", "text": "Il Parson Russell Terrier \u00e8 una razza canina britannica riconosciuta dalla FCI (Standard N. 339, Gruppo 3, Sezione 1), discendente dal Fox Terrier fu selezionata dal reverendo John Russell nel diciannovesimo secolo.\nCaratteristiche.\nUtilizzato nella caccia alla volpe per stanare la volpe quando si rifugia in una tana, viene portato a cavallo in prossimit\u00e0 delle tane e lasciato entrare in azione. \u00c8 un cane resistente e dotato di una buona muscolatura; le zampe anteriori sono adatte allo scavo del terreno e sono utilizzate per farsi strada anche nei cunicoli pi\u00f9 stretti. Le mandibole, abbinate a una dentatura potente, sono atte ad afferrare con forza e tirare: il cane riesce ad avere la meglio sulle radici legnose che ostruiscono il passaggio. Alcuni esemplari possono nascere anuri o brachiuri.\nSelezionato per l'utilizzo nella caccia alla volpe, \u00e8 comunque abile nel cacciare anche il tasso e ottimo nella cattura dei piccoli roditori. In Italia, specialmente in Toscana ma non solo, i Parson Russell vengono utilizzati per cacciare i cinghiali, singolarmente o in muta.\nIl suo mantello \u00e8 generalmente bianco con macchie nere e/o marroni (tan). L'altezza varia tra poco sotto i 12 pollici e i 14 secondo la tradizione inglese, e solitamente tra i 33 e i 36\u00a0cm al garrese nella tradizione europea con un peso tra 5,9 e 7,7\u00a0kg.\nLa F.C.I. (la Federazione Cinologica Internazionale) lo ha ufficialmente ammesso nei propri registri dal Giugno del 2000."}
{"id": "3228519", "revid": "76963", "url": "https://it.wikipedia.org/wiki?curid=3228519", "title": "James MacPherson (attore)", "text": "Biografia.\nCresciuto ad Hamilton, il giovane James lasci\u00f2 la scuola all'et\u00e0 di 17 anni, trovando poi il primo lavoro al Southern General Hospital come tecnico di laboratorio dell'Istituto di Neuroscienze di Glasgow. Egli lavor\u00f2 in laboratorio per cinque anni e vi incontr\u00f2 anche la sua futura moglie, Jacqueline.\nDopo aver affrontato un colloquio per diventare ufficiale di polizia ed essere stato rifiutato, MacPherson decise di dedicarsi alla recitazione. Si iscrisse quindi ad un gruppo amatoriale di arti drammatiche a Motherwell, grazie al quale acquis\u00ec l'esperienza necessaria per dedicarsi al teatro di repertorio ad East Kilbride ed ottenere un posto nella scuola locale di arti performative.\nNegli anni ottanta ottenne la sua prima parte televisiva, un ruolo minore in \"Citizens\" della BBC Radio 4. Trasferitosi a Londra, si sottopose a un provino per un ruolo nella serie per bambini \"Dramarama\", ma non fu ammesso. Il 1986 segn\u00f2 l'anno della sua svolta televisiva, quando gli fu offerta la parte del detective scozzese Michael Jardine in \"Taggart\", ruolo ottenuto grazie al suo accento di Glasgow.\nCarriera.\nInizialmente Michael Jardine avrebbe dovuto essere un personaggio minore e di contorno rispetto a quello dei detective Livigstone e Jim Taggart, interpretati rispettivamente da Neil Duncan e Mark McManus. Quando Duncan abbandon\u00f2 il programma, il ruolo di MacPherson ottenne una promozione come braccio destro di Jim Taggart. Nel 1994 poi, quando anche il personaggio di Mark McManus venne eliminato a causa della morte dell'attore, Micheal Jardine divenne il protagonista della serie. Il deceduto McManus aveva rapporti stretti con James McPherson, in quanto era padrino della figlia di quest'ultimo di nome Katie.\nAnche McPherson dovette tuttavia abbandonare nel 2002 il ruolo di Michael Jardine: nel corso di un volo da Glasgow a Londra fu colpito da collasso polmonare e dovette sottoporsi a un intervento chirurgico d'urgenza, a seguito del quale gli \u00e8 stato impossibile continuare a girare scene d'azione o pericolose. L'ultimo episodio girato da MacPherson in \"Taggart\" si intitolava \"Death Trap\", ed \u00e8 stato trasmesso il 14 gennaio 2002.\nDopo \"Taggart\", l'attore ha lasciato da parte la carriera televisiva per dedicarsi principalmente al teatro. La maggior parte dei suoi primi lavori, comunque, includono ruoli da poliziotto o comunque a sfondo poliziesco. Poco dopo \"Taggart\", \u00e8 apparso con il nome di Jardine in un documentario televisivo che investigava le pretese di corruzione dei deputati scozzesi durante l'Atto di Unione del 1707, il quale fuse i due parlamento inglese e scozzese. MacPherson ha recitato come ospite in diversi episodi di \"The Bill\", nel ruolo di un ex-poliziotto la cui sorella era stata violentata da alcuni colleghi. Ha fornito la voce nella serie di audiolibri \"Inspector Rebus\", di Ian Rankin. Nel 2003, poi, un quotidiano scozzese ha riportato in un'intervista che uno dei sogni dell'attore sarebbe quello di diventare astronomo.\nNel 2000, MacPherson \u00e8 apparso nel ruolo del detective Scott nella serie televisiva \"The Scots Detective\", della Channel 4 Schools History.\nA luglio del 2002 ha fondato una propria compagnia teatrale chiamata \"Acting Up\", insieme alla collega attrice Emma Currie, che aveva recitato con lui in \"The Scots Detective\".\nAd ottobre del 2003 ha fondato un gruppo rock di nome The Cams, insieme all'ex batterista dei Wet Wet Wet Tommy Cunningham. Il mese successivo, poi, \u00e8 apparso come cantante del gruppo nello spettacolo di beneficenza della BBC One \"Children in Need\".\nA Natale del 2003 ha recitato a teatro nel ruolo di Abananzar in \"Aladdin\", spettacolo tenuto all'His Majesty's Theatre di Aberdeen.\nNel 2007, ha recitato nella versione teatrale di \"Dial M for Murder\", insieme all'ex cantante del gruppo Steps Faye Tozer.\nA maggio del 2010, MacPherson ha interpretato il ruolo di Martin Schulse nella pi\u00e8ce teatrale \"Tron Theatre Company of Address Unknown\", adattata da un racconto breve di Katharine Kressmann Taylor."}
{"id": "3228523", "revid": "486946", "url": "https://it.wikipedia.org/wiki?curid=3228523", "title": "Robert Halkett", "text": ""}
{"id": "3228529", "revid": "767487", "url": "https://it.wikipedia.org/wiki?curid=3228529", "title": "Harhorin", "text": "Harhorin (in mongolo \u0425\u0430\u0440\u0445\u043e\u0440\u0438\u043d), traslitterato anche Kharkhorin e Charchorin, \u00e8 una citt\u00e0 della Mongolia nella provincia del \u00d4v\u00f4rhangaj. Si trova nel distretto (\"sum\") di Harhorin, a un'altitudine di 1.463 m s.l.m., circa 320\u00a0km ad ovest di Ulaanbaatar.Nel 2003 la citt\u00e0 aveva una popolazione stimata di 8.977 abitanti, mentre la stima per l'intero distretto era di 13.496 abitanti.\nHarhorin si trova nella valle dell'Orhon e nelle sue vicinanze si trovano gli scavi dell'antica Karakorum, capitale dell'impero mongolo fondata da \u00d4g\u00f4\u00f4d\u0117j khan e il monastero di Erdene Zuu."}
{"id": "3228534", "revid": "1305772", "url": "https://it.wikipedia.org/wiki?curid=3228534", "title": "Ponte del Risorgimento", "text": "Con Ponte del Risorgimento si pu\u00f2 intendere:"}
{"id": "3228535", "revid": "359266", "url": "https://it.wikipedia.org/wiki?curid=3228535", "title": "Ponte Risorgimento", "text": ""}
{"id": "3228537", "revid": "149485", "url": "https://it.wikipedia.org/wiki?curid=3228537", "title": "Jarvis Moss", "text": "Carriera universitaria.\nHa giocato nei Florida Gators squadra rappresentativa dell'universit\u00e0 della Florida.\nCarriera professionistica.\nDenver Broncos.\nAl draft NFL 2007 \u00e8 stato selezionato dai Broncos come 17 scelta assoluta. Ha debuttato nella NFL il 9 settembre 2007 contro i Buffalo Bills con il ruolo di \"defensive end\" indossando la maglia numero 94. Purtroppo il 1\u00ba novembre durante un allenamento si \u00e8 rotto lo stinco e il giorno seguente \u00e8 stato messo subito sulla lista infortunati, saltando cos\u00ec il resto della stagione. \nNella stagione 2009 \u00e8 stato spostato nel ruolo di \"outside linebacker\", ma non riuscendo ad adattarsi ha iniziato a pensare di ritirarsi dalla NFL. Dopo vari giorni di ripensamenti ha deciso di continuare.\nNell'ultima sua stagione con i Broncos, dopo aver giocato tutte le partite, \u00e8 stato svincolato il 17 novembre.\nOakland Raiders.\nIl 24 novembre 2010 dopo esser stato sul mercato dei free agent ha firmato un contratto di un anno con gli Oakland Raiders per sostituire l'infortunato Trevor Scott. Ha giocato la sua migliore partita della stagione nella vittoria contro i Kansas City Chiefs il 2 gennaio 2011, dove ha fatto registrare 3 \"tackle\" totali e un \"sack\".\nIl 29 luglio 2011 dopo esser diventato \"unrestricted free agent\" ha rifirmato un contratto di un anno per 1,25 milioni di dollari.\nVittorie e premi.\nNessuno."}
{"id": "3228538", "revid": "729019", "url": "https://it.wikipedia.org/wiki?curid=3228538", "title": "Castello di Briona", "text": "Il castello di Briona, di propriet\u00e0 dei marchesi Solaroli, domina la pianura circostante e l'abitato dal retrostante pendio collinare.\nStoria.\nLe prime testimonianze della presenza di un edificio fortificato in questo luogo risalgono al 1140, quando divenne possesso del conte Guido III di Biandrate, anche se probabilmente esisteva gi\u00e0 un presidio in epoca longobarda; grazie alla sua posizione strategica, infatti, poteva controllare la direttiva che da nord-ovest conduceva a Novara.\nNel 1356 il castello divenne possesso dei Visconti e nel 1363, come buona parte del novarese, sub\u00ec il saccheggio da parte della Compagnia Bianca di Alberto Sterz, in lotta contro Galeazzo II Visconti.\nNel 1449 Francesco Sforza, duca di Milano, diede il paese ed il \"castrum\" in feudo a Giovanni Tornielli che vi trasfer\u00ec la propria abitazione insieme al figlio Melchiorre, ampliando il complesso fortificato con l'erezione della rocca.\nNel 1488 la propriet\u00e0 pass\u00f2 a Manfredo, figlio di Melchiorre, che in contrasto con Lodovico il Moro si alle\u00f2 ai francesi in guerra contro gli Sforza. In un primo tempo il duca di Milano ebbe la meglio e Manfredo fu processato e i suoi beni confiscati. Nel 1499 una nuova spedizione militare contro la Lombardia ebbe successo, Lodovico il Moro cadde e i Tornielli rientrarono in possesso della rocca.\nNel 1583 il conte Manfredo II Tornielli scomparve senza lasciare successori maschi. Del 1653 la rocca pass\u00f2 ai marchesi Dal Pozzo d'Annone, imparentati con i Tornielli, fino al 1864, quando fu ceduta al generale sabaudo Paolo Solaroli, insignito del titolo di \"marchese di Briona\" nel 1867 da re Vittorio Emanuele II.\nDescrizione.\nIl complesso si presenta come un perfetto quadrilatero in buono stato di conservazione; nel corso dei secoli fu pi\u00f9 volte riadattato ed \u00e8 tuttora abitato. Le strutture risalgono prevalentemente al XIV e XV secolo; l'aspetto attuale, con ogni probabilit\u00e0, gli fu dato alla fine del XV dal marchese Manfredo I Tornielli. All'interno \u00e8 racchiuso un cortile pensile posto all'altezza del primo piano, sorretto da volte a crociera che posano su un pilastro centrale. Al piano terra si trovano la sala capitolare e la cripta. La struttura \u00e8 sovrastata da un'alta torre con piccionaia ed \u00e8 circondata da un parco."}
{"id": "3228539", "revid": "123181552", "url": "https://it.wikipedia.org/wiki?curid=3228539", "title": "David Alan Grier", "text": "Sposato dal 1987 al 1997 con l'attrice Maritza Rivera e quindi dal 2007 al 2010 con la curatrice d'arte Christine Y. Kim, da cui ha avuto una figlia, Luisa, nata nel 2008. Apprezzato interprete teatrale, nel 2021 ha vinto il Tony Award al miglior attore non protagonista in un'opera teatrale per la sua interpretazione in \"A Soldier's Play\" a Broadway."}
{"id": "3228546", "revid": "75536091", "url": "https://it.wikipedia.org/wiki?curid=3228546", "title": "Kick Chiapposky", "text": ""}
{"id": "3228557", "revid": "767487", "url": "https://it.wikipedia.org/wiki?curid=3228557", "title": "Washington Indoor 1974", "text": "Il Washington Indoor 1974 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del torneo che fa parte del World Championship Tennis 1974. Si \u00e8 giocato a Washington negli Stati Uniti dall'11 al 17 marzo 1974.\nCampioni.\nSingolare maschile.\n Ilie N\u0103stase ha battuto in finale Tom Okker 6\u20133, 6\u20133\nDoppio maschile.\n Bob Hewitt / Frew McMillan hanno battuto in finale Tom Okker / Marty Riessen 7\u20136, 6\u20133"}
{"id": "3228559", "revid": "1573940", "url": "https://it.wikipedia.org/wiki?curid=3228559", "title": "Vuelta a Bolivia", "text": "La Vuelta a Bolivia era una corsa a tappe maschile di ciclismo su strada che si svolgeva in Bolivia in novembre. Corsa con cadenza annuale dal 2008 al 2013, dal 2009 fu inserita nel calendario dell'UCI America Tour come prova di classe 2.2.\n\u00c8 stata creata nel 2008 e deriva dalla Doble Copacabana, gara che si disput\u00f2 dal 1994 al 2007\nAlbo d'oro.\n\"Aggiornato all'edizione 2013.\""}
{"id": "3228563", "revid": "1305772", "url": "https://it.wikipedia.org/wiki?curid=3228563", "title": "West Chester", "text": ""}
{"id": "3228566", "revid": "1124164", "url": "https://it.wikipedia.org/wiki?curid=3228566", "title": "Chiesa dei Santi Faustino e Giovita", "text": "La chiesa dei Santi Faustino e Giovita, nota anche come chiesa di San Faustino Maggiore, \u00e8 una chiesa di Brescia, situata nell'omonima via San Faustino, lungo l'ultimo tratto a nord. \u00c8 la chiesa patronale della citt\u00e0 di Brescia e, per questo motivo, \u00e8 il pi\u00f9 importante edificio di culto cittadino dopo le cattedrali, il Duomo vecchio e il Duomo nuovo.\nLa chiesa, legata all'attiguo monastero fondato nel IX secolo dal vescovo Ramperto, affonda le proprie origini in un edificio risalente forse all'VIII secolo, che ha visto nel corso dei secoli numerosi ampliamenti e ricostruzioni, in particolare l'intervento seicentesco, che ha comportato un rinnovo radicale della struttura e delle decorazioni.\nLa chiesa conserva estesi affreschi barocchi, in particolare quello della navata maggiore di Tommaso Sandrino e quello del presbiterio, l\"Apoteosi dei santi Faustino, Giovita, Benedetto e Scolastica\" di Giandomenico Tiepolo. Notevoli opere d'arte pittorica sono poi la \"Nativit\u00e0 di Ges\u00f9\" di Lattanzio Gambara, la \"Deposizione di Cristo\" di Sante Cattaneo e lo stendardo del Santissimo Sacramento dipinto dal Romanino. Tra le altre opere artistiche spicca invece l'arca sepolcrale dei due santi titolari. Un tempo nella chiesa e ora al museo di Santa Giulia sono il trittico di sant'Onorio e il celebre gallo di Ramperto.\nDal punto di vista religioso, invece, vi sono appunto conservati i resti dei due patroni di Brescia, i santi Faustino e Giovita, pi\u00f9 quelli di sant'Onorio e sant'Antigio, che fanno della chiesa un punto di riferimento per la devozione cittadina.\nStoria.\nLe origini.\nLa chiesa di Santa Maria in Silva.\nLa chiesa di Santa Maria in Silva, il nucleo primitivo del santuario, viene costruita probabilmente nell'VIII secolo nel medesimo luogo occupato dall'edificio attuale, vicino al torrente Garza, nel popoloso quartiere di centro-nord della citt\u00e0 murata. Il 9 maggio 806 avviene la traslazione delle reliquie dei santi Faustino e Giovita dalla basilica di San Faustino ad Sanguinem (dal 1956 rinominata in chiesa di Sant'Angela Merici) a Santa Maria in Silva, che assume quindi notevole importanza all'interno del panorama religioso cittadino. Fra l'altro, in un momento di sosta della processione vicino a Porta Bruciata (estremit\u00e0 ovest di via Musei, in angolo a piazza della Loggia) i resti avrebbero trasudato sangue: il duca Namo di Baviera, presente al momento del miracolo, si sarebbe convertito al cattolicesimo e avrebbe quindi donato alla citt\u00e0 la reliquia della Vera Croce, da allora conservata nel Duomo vecchio come pezzo principale del tesoro delle Sante Croci. Sul luogo del miracolo, inoltre, verr\u00e0 costruita la chiesa di San Faustino in Riposo. Non sono comunque noti i motivi che portarono a questa traslazione, che sicuramente ebbe una forte eco in citt\u00e0.\nRamperto e la fondazione del monastero.\nVerso la met\u00e0 del secolo, per\u00f2, le condizioni fisiche della chiesa dovevano ormai vertere al peggio: il luogo non era pi\u00f9 diligentemente officiato e il culto dei resti dei due martiri trascurato. Ramperto, eletto vescovo nell'815 e grande promotore del culto dei santi patroni, nell'841 sottoscrive donazioni a favore di un istituendo \"cenobium monachorum\" nei pressi della chiesetta, probabilmente incentivando una comunit\u00e0 religiosa gi\u00e0 presente. Verosimilmente, Ramperto non si limita solamente a questo, ma pianifica un vero programma operativo: far rispettare e amministrare meglio i lasciti dei fedeli, portare a una migliore conservazione delle reliquie e avere dall'esemplarit\u00e0 di comportamento, che si imporr\u00e0 sul monastero di nuova istituzione, stimolo per la popolazione a operare il bene. Di conseguenza, \u00e8 anche verosimile che Ramperto abbia provveduto a una prima ricostruzione della chiesa e del campanile. Nell'843 \u00e8 nuovamente Ramperto a intervenire nella chiesa, dove sostituisce l'arca sepolcrale dei santi con una in marmo, entro la quale viene lasciata una tavoletta in piombo recante l'iscrizione dedicatoria. L'opera di Ramperto, in sostanza, si rivela essenziale: fondando o, come detto, pi\u00f9 probabilmente ufficializzando un cenobio imperniato attorno al culto delle reliquie dei due martiri, pone solide basi alla successiva crescita della comunit\u00e0 monastica.\nDalla fondazione al Quattrocento.\nLa decadenza.\nIl monastero, ormai divenuto realt\u00e0, sembra trascorrere indisturbato quasi trecento anni, fino alla prima met\u00e0 del XII secolo. Primi segnali di incertezza emergono appunto in documenti di questi anni, quando nel 1123 e nel 1133 gli abati richiedono prima a papa Callisto II e poi a papa Innocenzo II la conferma di propriet\u00e0 e di privilegi per il proprio monastero. Le richieste risulterebbero necessitate da una situazione di instabilit\u00e0 causata da sommosse di carattere politico e sociale, derivate soprattutto dalla predicazione di Arnaldo da Brescia contro il potere del clero. In questo periodo la chiesa viene ricostruita o riedificata, probabilmente ampliata: la consacrazione avviene nel 1142. Al momento, la chiesa \u00e8 un grande edificio di linee romaniche, a tre navate. \u00c8 presente anche una grande cripta sotto il presbiterio arricchita da alcuni altari, fra cui quello dedicato ai santi titolari e quello di sant'Onorio. L'ambiente, poco interrato, elevava considerevolmente il presbiterio soprastante, tanto che per raggiungerlo era necessario percorrere una scalinata.\nIl monastero e le sue finanze, nel frattempo, entrano in una lenta ma costante discesa. Nel 1314, la situazione del cenobio \u00e8 ormai disastrosa: le propriet\u00e0, comunque molto vaste, sono mal gestite e, dopo decenni di incuria e cattiva amministrazione, sono ormai in mano a rapaci affittuari, fornendo scarso o addirittura nullo reddito. La situazione finisce per precipitare: nel 1341, la gestione del monastero viene data in commenda ad abati esterni.\nLa situazione rimane invariata per almeno un secolo. L'unico fattore che avrebbe dovuto comunque mantenere ben disposto l'interesse della popolazione verso le sorti del cenobio era, a quanto traspare dai documenti pervenutici, la grande fedelt\u00e0 ai santi patroni, ai quali la chiesa era intitolata. Nel 1422, ad esempio, \u00e8 il Comune cittadino a chiedere alla Santa Sede di porre il monastero sotto il controllo dei frati minori, causa la cattiva condotta degli abati commendatari, i quali spesso si traducevano in meri speculatori. La proposta non avr\u00e0 per\u00f2 seguito. Si registrano inoltre, fra la seconda met\u00e0 del Trecento e l'inizio del Quattrocento, diverse donazioni e lasciti testamentari. La comunit\u00e0 sembra trascorrere indenne i primi due tumultuosi decenni del Quattrocento, quando Brescia passa dalle mani dei Visconti a quelle di Pandolfo III Malatesta, e pochi anni dopo ai domini della Repubblica di Venezia.\nIl miracolo del 1438 e la rinascita.\nNel 1437, per\u00f2, le ostilit\u00e0 tra Venezia e Milano riprendono e coinvolgono direttamente la citt\u00e0: i visconti tentano una prima riconquista di Brescia nel 1438 e inviano all'assedio le loro truppe, capitanate da Niccol\u00f2 Piccinino. Secondo le cronache dell'epoca, gli assedianti, ormai da alcuni mesi appostati all'esterno della citt\u00e0, stavano per avere la meglio quando, il 13 dicembre, durante un esteso attacco agli spalti del Roverotto, sulla cortina muraria est della citt\u00e0, apparirono in cima alle mura le figure lucenti dei due santi, che misero in fuga l'esercito del Piccinino salvando Brescia dalla conquista. Il miracolo, reale o presunto, finisce per cambiare radicalmente la devozione cittadina, concentrandola sulla figura dei due santi martiri. Una vera e propria ondata di lasciti e donazioni investe la chiesa e il monastero, che entrano in un capitolo di ritrovata prosperit\u00e0.\nNel 1444 l'amministrazione del monastero passa sotto il controllo dell'abate Bernardo Marcello il quale, forse ispirato anche dalla nuova, fortissima venerazione cittadina, mantiene una vivace condotta amministrativa e promuove importanti lavori di restauro all'interno della cripta. La sorte gli \u00e8 favorevole e, alla gi\u00e0 fervida devozione dovuta al miracolo del 1438, un altro avvenimento scuote l'attenzione dei cittadini verso il monastero: l'11 dicembre 1455 viene ritrovata, dietro l'altare maggiore della cripta, l'arca sepolcrale dei due santi fatta realizzare a suo tempo da Ramperto. Il sepolcro viene aperto durante una solenne cerimonia e all'interno vi si trovano e riconoscono i resti dei due patroni. Anche l'iscrizione lasciata da Ramperto viene trovata al suo posto. Il giovane \"magistro\" Tonino da Lumezzane assume l'incarico di rinnovare la sede dell'arca, che viene collocata al posto dell'altare maggiore della cripta sopra sei colonnine di marmo.\nL'annessione alla Congregazione di Santa Giustina.\nIl monastero, ormai di importanza saldamente confermata, si trova per\u00f2 ancora sotto commenda, senza alcuna comunit\u00e0 fissa che lo gestisca. La situazione, ormai intollerabile e probabilmente anche poco pratica dopo gli ultimi avvenimenti che avevano dirottato la fede della popolazione verso la chiesa, trova finalmente soluzione definitiva il 24 marzo 1490 quando, tramite bolla di papa Innocenzo VIII, il monastero viene unito alla Congregazione di Santa Giustina da Padova. \u00c8 la fine di un lungo periodo di decadenza: un mese dopo, i frati dell'Ordine benedettino prendono pieno possesso delle strutture, avviando immediatamente una grande campagna di risanamento e ammodernamento, con numerosi interventi per ottenere una migliore fruizione del complesso. Un documento del 1501 parla addirittura, riferendosi alla costruzione di un nuovo chiostro, di \"de fundamentis cenobii San Faustini Maioris Brixiae\", lasciando intendere che le \"fondamenta del cenobio\" di cui si parla non siano solo quelle del chiostro, ma l'avvio di un progetto pi\u00f9 esteso, un vero rinnovo totale del monastero, cosa che in effetti avr\u00e0 luogo nei successivi decenni.\nIl grande progetto subisce per\u00f2 quasi subito un forte freno, causato dai tragici eventi della riconquista di Brescia da parte di Milano per mano dei francesi, che si concluder\u00e0 con il sanguinoso saccheggio del 1512. Il risveglio edilizio del monastero, verosimilmente, non dovette avvenire negli anni immediatamente successivi, mentre Venezia riprendeva nuovamente possesso della citt\u00e0: dal 1520 in poi, per\u00f2, i lavori conoscono un'intensa attivit\u00e0. Nel 1532 viene installato l'organo di Gian Giacomo Antegnati, mentre le strutture del monastero, in particolare i chiostri e il nuovo dormitorio, vengono sostanzialmente ultimati. Nella seconda met\u00e0 del secolo, invece, Lattanzio Gambara affresca l'intera area presbiterale: la sua opera sar\u00e0 ammirata pochi anni dopo, nel 1566, da Giorgio Vasari, in visita a Brescia. Nel frattempo, il capomastro Geronimo Tobanello, che gi\u00e0 lavorava in altri ambienti del monastero, cura i primi adattamenti di architettura rinascimentale all'interno della chiesa, apponendo sui muri delle navate laterali, attorno alle cappelle, una successione ritmica di lesene in marmo, il tutto progettato da Giovanni Maria Piantavigna. Anche la prima cappella a destra viene rinnovata, costruendo un nuovo altare riutilizzando parti di quello vecchio e dedicando il tutto a san Michele Arcangelo. L'opera viene rilevata durante la visita di san Carlo Borromeo, nell'ottobre del 1580, il quale prende atto sia delle lesene di abbellimento sia della nuova cappella e ordina di sfondare il muro nord della chiesa, fino a quel tempo rimasto intatto, per la creazione di tre nuove cappelle speculari.\nIl Seicento.\nI primi interventi.\nIl Seicento si apre, pertanto, nel pieno di questa fervida attivit\u00e0 ricostruttiva. I primi rifacimenti progettati dal Piantavigna, gli ordini di ampliamento di san Carlo Borromeo e le nuove strutture del monastero ormai felicemente concluse dovettero instillare nei monaci di san Faustino l'ispirazione per un vero, radicale rinnovo anche degli interni della chiesa. Quest'ultima doveva avere, almeno per l'epoca, un aspetto sgradevole: le strutture murarie erano ancora quelle trecentesche e le navate erano coperte da tetti a capriate a vista. L'area del presbiterio era gi\u00e0 stata rinnovata pochi decenni prima, mentre ai muri della chiesa si erano da poco sovrapposte le nuove lesene decorative. La prima cappella a destra era appena stata ammodernata e il muro a nord era completamente da demolire per la costruzione di tre nuove cappelle. La cripta, invece, manteneva probabilmente l'aspetto romanico con, sovrapposti, i restauri operati alla fine del Quattrocento. A causa della presenza di quest'ultima, inoltre, il pavimento del presbiterio era raggiungibile solo mediante una scalinata, rendendo difficoltose le relazioni con l'aula, oltretutto in periodo di Controriforma.\nI lavori di ricostruzione hanno inizio dal presbiterio, che nel 1604 viene abbassato attraverso la distruzione della cripta, trasferendo le reliquie in essa custodite. Quelle dei due patroni si trovavano ancora nell'arca in marmo di Ramperto, arricchita dalle colonnine aggiunte pi\u00f9 di un secolo prima: il tutto viene, per il momento, semplicemente ricomposto nel nuovo presbiterio. Allo stesso modo, le reliquie e l'altare di sant'Onorio vengono traslati e ricomposti nella cappella di fondo della navata destra. L'impulso definitivo alla prosecuzione dei rifacimenti arriva inaspettatamente dal Comune di Brescia, che il 14 novembre 1609 delibera la realizzazione, mediante denaro pubblico, di una nuova arca sepolcrale dei due santi, a parere dei consiglieri ormai inadatta e degna di maggiori attenzioni per tenere alta la devozione popolare. Il contratto con lo scultore Giovanni Antonio Carra viene firmato nel 1618, aprendo definitivamente la via alla ricostruzione radicale della chiesa.\nLa ricostruzione della chiesa.\nL'incarico di progettare e rendere effettiva la ricostruzione integrale degli interni viene affidato ad Antonio Comino con contratto stipulato il 26 settembre 1620. Vi sono per\u00f2 alcuni preliminari, ancora non del tutto chiariti dalla ricerca storiografica. Sicuramente, la base economica per sostenere il progetto viene fornita dalla donazione dell'abate Faustino Gioia, allora a capo del monastero, il quale, il 16 giugno dello stesso anno, aveva sottoscritto l'assegnazione di tutti i proventi della sua famiglia di mercanti al cantiere della nuova chiesa. Per contro, non si sa da quale figura, interna o esterna al monastero, abbia perseguito l'idea di avviare il rifacimento: non \u00e8 da escludere un ruolo da parte dello stesso Carra il quale, dovendo realizzare la nuova arca sepolcrale dei santi, si sar\u00e0 probabilmente chiesto se il monumento avrebbe trovato degna accoglienza in una chiesa romanico-gotica con decorazioni rinascimentali. In realt\u00e0, potrebbe anche non essere esistita una singola figura, bens\u00ec una volont\u00e0 comune concretizzata poi dall'abate Gioia, da Antonio Comino e dal Carra. In ogni caso, nelle settimane successive hanno inizio le operazioni di sgombero: vengono in particolare rimosse le reliquie conservate nell'altare di sant'Antigio, le decorazioni dell'altare del Santissimo Sacramento e tutte le tele. Anche l'altare di sant'Onorio, da pochi anni ricomposto, viene smantellato. La prima pietra della nuova chiesa viene finalmente posta il 9 marzo 1621.\nGi\u00e0 il 20 marzo, per\u00f2, i lavori vengono incredibilmente sospesi. Nasce un acceso dibattito che coinvolge diverse figure interne ed esterne al monastero: dai documenti traspare una forte confusione, con numerose prese di posizione e diverse versioni della faccenda. Tentando di ricostruire i fatti, il cantiere viene interrotto sostanzialmente per due motivi: accertare la disponibilit\u00e0 del finanziamento da parte dell'abate Gioia e verificare, prima di avanzare troppo con i lavori, la validit\u00e0 statica del progetto, essendovi dubbi sulla correttezza del disegno del Comino circa la dimensione delle colonne delle serliane, che sembravano troppo basse. Notare quindi, a questo proposito, come fosse esitante il parere delle maestranze locali sull'argomento serliana: era praticamente la prima volta che si trovavano ad affrontare una simile soluzione strutturale. Il problema viene risolto poche settimane dopo, ponendo sotto le colonne un piccolo piedistallo che rialzava l'intero sistema di un metro circa.\nNel 1622 vengono messe in opera le volte a crociera delle navate laterali e, non appena terminate, viene costruita la grande volta della navata centrale. Il tutto sembra essere concluso ai primi mesi del 1623. Nello stesso anno viene anche installata la nuova arca sepolcrale scolpita da Giovanni Antonio Carra, che trova posto al centro del presbiterio. Pochi mesi dopo, finalmente, vi vengono traslati i corpi dei due santi durante una solenne cerimonia. Si comincia poi a parlare di decorazioni: il 5 settembre 1625 viene stipulato il contratto con i pittori Antonio Gandino e suo figlio Bernardino, che due mesi dopo cominciano la stesura dell'opera nel grande riquadro della navata centrale. Allo stesso modo, nel 1626 il pittore Tommaso Sandrino inizia ad affrescare il resto delle coperture partendo dall'ultima volta della navata destra: tutti i lavori sono terminati entro il 1629. Appena in tempo, in realt\u00e0: nel 1630 si verifica la tragica \"peste manzoniana\", che rallenta notevolmente i lavori per almeno un decennio. I documenti tornano a parlare di opere edili all'interno della chiesa solo nel 1639, quando viene commissionato il nuovo ornamento per l'altare del Santissimo Sacramento, progettato da Agostino Avanzo e realizzato dai figli di Giovanni Antonio Carra: Giovanni e Carlo. La vicenda, fra l'altro, si trasciner\u00e0 parecchio e l'altare potr\u00e0 essere terminato solo alla fine del secolo. Nel 1643 partono i lavori di rifacimento della cappella di sant'Onorio, sulla testata della navata destra, sostenuti economicamente dalla potente famiglia Calini, che aveva acquisito l'area sepolcrale antistante con l'impegno di rinnovare arredo e architettura della cappella. \u00c8 ancora Antonio Comino ad occuparsi della questione, ma sar\u00e0 la sua ultima opera: l'architetto morir\u00e0 l'anno successivo. Ha invece inizio nel 1649 la costruzione dell'altare di San Benedetto, il terzo a sinistra, per mano di Giovanni Carra. Alla fine del secolo, anche l'altare della Nativit\u00e0 viene messo in opera per mano di Santo Calegari il Vecchio: a lavori conclusi viene montata al suo interno la tela di Lattanzio Gambara, eseguita quasi un secolo e mezzo prima.\nIl Settecento: la nuova facciata e l'incendio del 1743.\nTerminato con grande successo l'interno della chiesa, non rimaneva che l'esterno: la facciata, verosimilmente, era ancora quella originale romanico-gotica. La realizzazione di un nuovo, degno involucro per gli interni appena ricostruiti viene sovvenzionata con un consistente lascito testamentario del nobile Orazio Fenaroli. Il progetto e il cantiere vengono affidati a Giuseppe Cantone, noto scultore e lapicida locale, che gi\u00e0 aveva lavorato all'interno della chiesa per l'altare del Santissimo Sacramento. I lavori alla facciata hanno inizio il 22 dicembre 1699, quando con le prime pietre di marmo di Botticino viene impostato il basamento. Tra il 1701 e il 1704 risulta essere posizionato tutto il resto, compreso l'altorilievo del portale scolpito da Santo Calegari il Vecchio. Il completamento definitivo, per\u00f2, avviene solo nel 1711, la data incisa sul frontone superiore.\nNel frattempo, gli interni della chiesa vengono arricchiti: si costruisce l'altare di Santa Maria in Silva in sostituzione del precedente altare ligneo, aumentando la profondit\u00e0 della cappella per poter disporre di uno spazio maggiore, concludendo i lavori nel 1726. Nel 1735 vengono invece ricostruite e installate le due grandi cantorie lignee, inserendovi i cartigli dipinti che gi\u00e0 adornavano le cantorie precedenti. Il motivo del rifacimento, comunque, non \u00e8 noto. La chiesa, a questo punto davvero conclusa, doveva conoscere entro pochi anni una grande tragedia.\nLa notte del 2 dicembre 1743 si verifica un grande incendio nel coro della chiesa: il fuoco viene domato prima che possa portare al crollo dell'intera struttura, ma nel disastro vanno persi l'organo dell'Antegnati, tutte le tele seicentesche che ornavano le pareti, gli stalli lignei del coro e, soprattutto, il grande ciclo di affreschi di Lattanzio Gambara. Anche l'arca dei santi titolari subisce lievi danni sul retro, dove il grande calore aveva sciolto i bitumi che saldavano gli intarsi alla struttura sottostante, portandoli al distacco. Tra il dispiacere dei monaci e della popolazione, il cantiere appena concluso sembra debba ricominciare: le murature vengono riassestate e il tetto, ormai bruciato, ricostruito. Giovanni Battista Carboni progetta e scolpisce i nuovi stalli lignei del coro. Anche il nuovo organo e la sua ancona lignea vengono fabbricati e installati. L'arca sepolcrale viene restaurata, mentre la volta e le pareti trovano una nuova decorazione con l'opera di Giandomenico Tiepolo. Il coro viene invece ridipinto da Girolamo Mengozzi. Tutti i lavori occupano la chiesa per ancora un ventennio circa.\nL'Ottocento.\nNel 1797, dopo il crollo della Repubblica di Venezia, Brescia passa sotto il controllo della Repubblica bresciana, instaurata dai giacobini locali in seguito a una rivolta. La soppressione degli ordini religiosi investe in pieno anche il monastero di san Faustino, che dopo quasi mille anni di esistenza passa ai beni del demanio e diventa caserma militare. La chiesa, invece, viene affidata alle cure dei francescani restando aperta e officiata. La vita parrocchiale si salva probabilmente solo grazie a questo: nel 1808, il vescovo Gabrio Maria Nava investe come prevosto di san Faustino, don Faustino Rossini che ottiene l'assegnazione di parte del monastero per abitazione del clero e degli inservienti. Nel 1811 \u00e8 ancora don Faustino a chiedere la licenza per poter innalzare il campanile, risalente all'XI secolo e ormai basso e tozzo in proporzione alla nuova chiesa. La richiesta viene accolta, ma non sar\u00e0 poi messa in pratica, probabilmente per motivi economici.\nNel 1819, morto don Faustino, a capo della parrocchia sale il giovane Giovanni Battista Lurani Cernuschi, al quale si deve la vera rinascita della comunit\u00e0 religiosa di san Faustino. Durante il suo parrocchiato, durato addirittura sessantacinque anni, mette in pratica diverse opere di manutenzione e abbellimento della chiesa. Evento molto importante diventa una solenne processione organizzata per il Giubileo del 1826, quando viene portata in chiesa la reliquia della Santa Croce, conservata nel monastero di Santa Giulia fino alla soppressione e passata poi al tesoro del Duomo. Il Lurani, accompagnato dall'entusiasmo popolare, ne chiede egli stesso la custodia, per la quale si offre di far costruire un nuovo, importante altare nella chiesa. La richiesta viene accolta e gi\u00e0 nel 1828 il nuovo apparato \u00e8 installato al posto dell'altare di San Michele, il primo a destra. Lurani muore infine nel 1884 e, in suo ricordo, la parrocchia gli dedicher\u00e0 un monumento celebrativo disegnato da Antonio Tagliaferri, posizionato nell'ultimo intercolumnio del colonnato di destra.\nNel 1831, invece, viene costruita la bussola lignea dell'ingresso laterale dal falegname Giovanni Gozzoli, decorata da intagli e motivi floreali. Il manufatto viene poi arricchito da un monocromo giallo a lunetta di Giuseppe Teosa, con la raffigurazione di \"Ges\u00f9 che scaccia i mercanti dal tempio\".\nIl Novecento.\nIl complesso monasteriale passa decisamente indenne le due guerre mondiali. Gli unici interventi di rilievo che si registrano fra i due conflitti sono l'abbattimento, nel 1927, della vecchia Disciplina, un fabbricato posto a sud della chiesa,\nper allargare la via e far posto alla linea del tram. Si genera quindi l'ampio slargo di Via San Faustino sulla fiancata laterale della chiesa, che per la prima volta appare in vista frontale. Nel 1937, invece, in occasione del cinquecentesimo anniversario del miracolo del 1438, viene eseguito il sovralzo del campanile auspicato da pi\u00f9 di un secolo, realizzando una nuova cella campanaria con le proprie aperture, al di sopra della vecchia che rimane di funzione decorativa.\nTerminato il secondo conflitto mondiale, nel 1949 si torna a lavorare in chiesa: la cappella di fondo della navata destra, fino ad allora cappella di sant'Onorio, viene modificata e trasformata in battistero: l'altare e gli arredi vengono smontati e trasferiti in magazzino, le reliquie del santo traslate nella cappella speculare della navata sinistra e l'unico quadro presente, una tela di Antonio Gandino, viene mantenuto e riappeso al muro della nuova cappella. Nel 1952 \u00e8 infine installato il nuovo fonte battesimale, opera dello scultore Claudio Botta.\nNel 1957 vengono condotti importanti scavi archeologici sotto la sagrestia della chiesa: l'intero muro della fiancata nord della chiesa romanica viene portato alla luce e con esso un'abside della cripta demolita nel 1601: il frammento murario, alto circa un metro, era ancora decorato dagli affreschi quattrocenteschi fatti apporre dall'abate Bernardo Marcello. Pi\u00f9 in basso \u00e8 invece emersa una decorazione precedente, a riquadri votivi con figure di santi. Nelle fondazioni viene anche rinvenuta un'antica stele funeraria romana, scolpita con quattro figure in riga, tre uomini e una donna, sormontate da un frontone triangolare. L'opera \u00e8 stata smurata e trasferita al Museo di Santa Giulia. Viene anche rinvenuta un'altra stele romana di reimpiego, consistente per\u00f2 solo in un'iscrizione. Entrambi i reperti sono stati datati al I secolo.\nNel 1983, inoltre, era stata stesa la prima relazione tecnica sulla possibilit\u00e0 di trasformare il monastero, ormai liberato dalla caserma militare, in sede dell'Universit\u00e0 degli Studi di Brescia. Il progetto trova immediato avvio e porta ad un restauro integrale delle strutture, che si concluder\u00e0 nel 1997 con l'insediamento degli uffici amministrativi e direzionali dell'universit\u00e0. Il percorso di restauro, fra l'altro, diventa l'occasione per redigere una corretta e completa storia del monastero e della sua chiesa. Fra il 1998 e il 1999 gli affreschi del presbiterio e del coro subiscono un attento restauro conservativo.\nAvvenimenti del XXI secolo.\nNel settembre 2010 \u00e8 stata portata a termine un'estesa campagna di restauro nell'aula della chiesa, sugli affreschi e sugli arredi: tutti gli altari sono stati ripuliti, cos\u00ec come tutte le colonne e le lesene lapidee. L'operazione ha riguardato anche gli affreschi di Tommaso Sandrino, che sono stati integralmente restaurati. Parallelamente, sono stati condotti restauri su varie tele e arredi liturgici della chiesa.\nAlla fine del 2010, su iniziativa della parrocchia, del Comune di Brescia, della Provincia e della Camera di Commercio, \u00e8 stata rifondata la Confraternita dei Santi Faustino e Giovita, associazione secolare decaduta dopo il 1923 con l'obiettivo di appoggiare iniziative religiose legate al culto dei due martiri e ridare una dimensione spirituale alla festa patronale. Uno dei primi, pi\u00f9 importanti progetti concretizzati dalla confraternita \u00e8 stata la restaurazione dell'\"Ab omni malo\", antichissima cerimonia tradizionale nata nel X secolo e abolita nel 1798 dalla Repubblica bresciana: annualmente, in vista della festivit\u00e0 dei patroni fissata al 15 febbraio, l'amministrazione comunale chiedeva la protezione della citt\u00e0 per mano dei patroni, offrendo ai monaci la cera per le candele. In risposta, l'abate donava al sindaco un cappello di foggia cardinalizia, simbolo che suggellava il patto. Lo scambio tra municipalit\u00e0 e chiesa si ispirava all'istituzione giuridica del launegildo, previsto dalle leggi longobarde, con cui si stabiliva di approvare un patto sottoscritto dalle parti. La tradizione \u00e8 stata ripresa il 6 febbraio 2011, quando il sindaco Adriano Paroli e alcuni rappresentanti della Giunta comunale hanno consegnato al parroco, durante una cerimonia, una pergamena contenente la richiesta di protezione. Il 12 febbraio un lungo corteo ha accompagnato il parroco verso il Palazzo della Loggia, davanti al quale ha consegnato al sindaco il galero rosso. L'evento, secondo quanto promesso dal sindaco, sar\u00e0 rievocato ad ogni mandato amministrativo.\nArchitettura.\nLa struttura architettonica della chiesa risale interamente alla prima met\u00e0 del Seicento, quando l'edificio fu profondamente rimaneggiato. Il discorso vale anche per il presbiterio e per il coro, che finirono s\u00ec bruciati nel 1743 ma non crollarono: di conseguenza, sono posteriori solamente le pitture e alcuni particolari decorativi, mentre la struttura in s\u00e9 \u00e8 ancora quella originale.\nEsterno.\nAll'esterno la chiesa \u00e8 visibile dalla pubblica via solamente sulla facciata e sul fianco sud, quest'ultimo liberato dai fabbricati preesistenti nel 1927 e pertanto evidente in tutta la sua lunghezza. La presenza di un tetto a spiovente intermedio mette in mostra l'impianto interno a tre navate, mentre i muri sono aperti da grandi finestroni a lunetta. Vicino alla zona absidale, sullo slargo antistante la fiancata della chiesa, si affaccia l'ex oratorio di San Giacomo, un tempo battistero della chiesa, connotato da una bassa facciata neoclassica. Dallo slargo si vede bene anche il campanile, mentre proseguendo si arriva alla facciata, orientata in senso parallelo alla via.\nLa facciata di Giuseppe Cantone.\nLa facciata della chiesa \u00e8 opera di Giuseppe Cantone che la progett\u00f2 e realizz\u00f2 fra il 1699 e il 1705 con successivi lavori di finitura conclusi nel 1711. \u00c8 a ragione considerata la migliore opera dello scultore, specializzato principalmente nella costruzione di altari. L'opera \u00e8 totalmente in marmo di Botticino. Si sviluppa su due livelli principali, uno di base pi\u00f9 largo e uno superiore, pi\u00f9 stretto. Il livello inferiore \u00e8 decorato da una serie di lesene di ordine tuscanico, poggianti su un piedistallo unitario e reggenti una trabeazione il cui fregio \u00e8 occupato dall'iscrizione dedicatoria che ricorda il fondamentale lascito di Orazio Fenaroli, il quale di fatto permise la costruzione della facciata. La parte centrale del livello inferiore, in linea con il superiore pi\u00f9 stretto, sporge in leggero aggetto con un motivo a fronte di tempio, con quattro lesene di medesimo ordine tuscanico, trabeazione e frontone triangolare in sommit\u00e0.\nLe quattro lesene non sono equidistanti, ma l'intercolumnio centrale \u00e8 pi\u00f9 largo per accogliere il portale d'ingresso alla chiesa. Due colonne libere nuovamente tuscaniche, poggianti su un alto piedistallo, inquadrano l'apertura, mentre la trabeazione superiore \u00e8 rivestita da una ricca decorazione a motivi vegetali. Segue un frontone ad arco ribassato subito spezzato per permettere l'elevazione di un ricco cimiero, decorato da putti, volute e motivi floreali. Nel riquadro centrale \u00e8 posto il \"Martirio dei santi Faustino e Giovita\" di Santo Calegari il Vecchio, altorilievo in marmo con inserti di ferro, solitamente ricordato come uno dei grandi capolavori della scultura barocca bresciana. Di grande effetto, all'interno della scena, \u00e8 la figura del boia completamente in rilievo, la cui spada sguainata, in ferro, sborda addirittura all'esterno della cornice. Nello spazio tra le due lesene a lato del portale, invece, sono collocate, entro nicchie, le statue dei due santi titolari, ancora opera di Santo Calegari. All'interno del frontone superiore, invece, \u00e8 posto un ricco cartiglio barocco, uno fra i pezzi realizzati personalmente da Giuseppe Cantone.\nSegue il secondo livello della facciata, che si imposta sul primo mediante un piedistallo unitario. In linea con la parte sottostante in aggetto si eleva il corpo principale del secondo livello, decorato da quattro lesene di ordine ionico sormontate da una trabeazione e da un frontone ad arco ribassato, che conclude la facciata. Nuovamente, le quattro lesene non sono equidistanti ma lo spazio centrale, pi\u00f9 largo, \u00e8 occupato da un finestrone decorato da una ricca cimasa, mentre i due spazi laterali ospitano altre due nicchie contenenti le statue di sant'Antigio a sinistra e sant'Onorio a destra. Le due opere sono attribuite alla bottega dei Calegari. I due livelli della facciata sono raccordati da due volute laterali molto appiattite e ribassate, invenzione del Cantone. Il grande frontone superiore \u00e8 coronato da cinque pinnacoli a motivi architettonici e vegetali, fra i quali quello centrale, il pi\u00f9 alto, \u00e8 concluso da una croce in ferro.\nIl campanile.\nIl campanile della chiesa, ben visibile all'esterno, \u00e8 praticamente l'unica parte della chiesa che non sia stata toccata durante i lavori di ricostruzione condotti nel Seicento. Anche dall'incendio del 1743 la struttura esce fortunatamente intatta. Solamente nel 1937, in occasione del cinquecentesimo anniversario del miracolo del 1438, la torre verr\u00e0 modificata attraverso un sovralzo, gi\u00e0 auspicato da pi\u00f9 di un secolo, che comporta anche una revisione delle aperture.\nRisalendo al IX secolo, il campanile della chiesa dei santi Faustino e Giovita \u00e8 il pi\u00f9 antico della citt\u00e0. A questa fase appartiene tutto il primo strato in blocchi di medolo, una pietra biancastra locale. L'antica cella campanaria sovrastante in mattoni, invece, risale a un primo restauro del XII secolo e presenta due bifore sui lati corti, rivolti a est e ovest, e due trifore su quelli lunghi, a nord e a sud. Il campanile, infatti, \u00e8 a pianta rettangolare. Solamente le due bifore, per\u00f2, sono originali: quando nel 1937 fu effettuato il sovralzo, le bifore sui lati lunghi vennero restaurate e convertite in trifore, per rendere il profilo del campanile pi\u00f9 armonioso. Tra le due colonnine di ripartizione, pertanto, solo una \u00e8 originale e l'altra fu ricostruita appositamente.\nOltre l'antica cella campanaria si eleva quindi l'attuale, fabbricata come un antico paramento murario in blocchi di pietra e mattoni variamente disposti. Sul coronamento si aprono nuovamente due bifore sui lati corti e, invece, due quadrifore su quelli lunghi. Le aperture sono ricavate direttamente nella muratura, senza colonnine mediane di ripartizione. Copre la torre un tetto a leggerissima cuspide, sulla cui sommit\u00e0 \u00e8 posta la copia del gallo di Ramperto.\nil campanile ospita 9 campane in Re3( Re4, Do#4, Do4, Si3, La3, Sol3, Fa#3, Mi3 e Re3) pi\u00f9 la campana di richiamo in Re4, il Do4 \u00e8 usato nel concerto a 5 campane in Sol3\nInterno.\nL'interno della chiesa \u00e8 notevolmente alto e ampio, caratteristica aiutata anche dall'effetto visivo dei due colonnati a serliana, che dilatano fortemente lo spazio. L'edificio si sviluppa su una pianta a tre navate senza transetto, la centrale pi\u00f9 larga e alta e le laterali di dimensioni pi\u00f9 ridotte. Sul fondo della navata centrale si alza su alcuni gradini il presbiterio, concluso dall'altare maggiore e seguito dal coro, che si risolve in un'abside piatta. Ai muri perimetrali delle navate laterali sono posizionati in totale cinque altari, tre a sinistra e solamente due a destra, poich\u00e9 lo spazio centrale per il terzo altare ideale \u00e8 occupato dall'ingresso secondario alla chiesa. Sulle testate di fondo delle due navate si aprono infine altre due cappelle.\nNegli alzati, come gi\u00e0 detto, la chiesa si caratterizza fortemente per l'utilizzo del motivo a serliana dei due colonnati divisori, costituito da colonne libere di ordine tuscanico. Le colonne non poggiano direttamente sulla pavimentazione, ma vi \u00e8 frapposto un dado, inserito dal progettista Antonio Comino in risposta alle esitazioni delle maestranze locali che temevano di installare colonne troppo basse e staticamente pericolose. Le colonne, sei per lato, sono coerentemente proiettate sulle murature laterali mediante lesene. Le lesene sui muri delle navate laterali che rispondono a questa composizione, oltretutto, sono anteriori di una cinquantina d'anni rispetto al colonnato, essendo quelle gi\u00e0 progettate e realizzate da Giovanni Maria Piantavigna alla fine del Cinquecento e in seguito riutilizzate allo scopo.\nAl di sopra del colonnato corre una trabeazione correttamente decorata a metope e triglifi, che fa da imposta alla grande volta centrale di copertura. Si tratta di una particolare versione della volta a botte, cio\u00e8 una volta a botte che alle due estremit\u00e0 diventa una volta a padiglione, richiudendosi su s\u00e9 stessa evitando la presenza delle testate piatte. Le due navate laterali, invece, sono coperte da una serie di leggere volte a crociera. Il presbiterio e l'abside, invece, sono coperti da due volte a vela in sequenza.\nOpere.\nNella chiesa dei santi Faustino e Giovita sono custodite numerose opere di tipo pittorico e scultoreo, notevole testimonianza dell'arte bresciana di inizio Seicento in campo decorativo, pittorico e scultoreo, che raggiunge un livello di qualit\u00e0 particolarmente elevato in alcuni pezzi quali l'arca sepolcrale dei due santi titolari, gli altari di San Benedetto e della Nativit\u00e0, le cantorie e i confessionali. A queste opere si sommano poi gli affreschi del Sandrino e l'opera del Tiepolo, quest'ultima settecentesca. Praticamente assenti, invece, sono le testimonianze artistiche di epoche precedenti, ad esempio di arte gotica o arte romanica, del tutto scomparse dal tesoro artistico di San Faustino.\nAffreschi.\nGli affreschi delle navate.\nTutti i soffitti dell'aula, sia della volta centrale, sia delle volte laterali, sono completamente affrescati con le architetture illusionistiche di Tommaso Sandrino, completate da scene di altri autori. L'esteso affresco sulla navata maggiore \u00e8 composto da una balaustrata continua, sorretta da mensoloni, sulla quale poggiano possenti colonne tortili che reggono un finto soffitto, idealmente pi\u00f9 alto e profondo di quello reale. La balaustra di base non \u00e8 lineare, ma segue un continuo sali-scendi di finte scale che scavalcano le finestre a lunetta aperte alla base della volta. Il tutto \u00e8 infine largamente arricchito da vari decori e motivi architettonici. Opera di Antonio Gandino e suo figlio Bernardino \u00e8 il grande riquadro centrale, raffigurante la \"Gloria dei santi martiri Faustino e Giovita\". Nell'affresco sono raffigurati i due santi mentre salgono al cielo al cospetto della Trinit\u00e0, fra un tripudio di angeli musicanti. I due santi in ascesa indossano candide vesti trasparenti e svolazzanti e portano la stola alla maniera sacerdotale Faustino e diaconale Giovita, in modo da rendere specifica l'identit\u00e0 di ciascuno secondo i dati della tradizione.\nOpera di Camillo Rama sono invece i quattro grandi riquadri a monocromo grigio posti sulla parete della navata centrale al di sopra delle colonne binate del colonnato a serliane. Raffigurano \"Episodi del leggendario viaggio dei santi Faustino e Giovita\": il riquadro con la scritta \"Brixiae\" li mostra confortati da Ges\u00f9 durante la loro prigionia, salvati dagli angeli nei riquadri con la scritta \"Mediolani\" E \"Neapoli\" e sottratti alle belve del Colosseo in quello con la scritta \"Romae\".\nCome detto, anche i soffitti delle navate laterali, coperte da volte a crociera in successione, sono affrescati da Tommaso Sandrino, che predispone spazi architettonici calibrati dove poter inserire i riquadri narrativi, opera invece di Camillo Rama e Antonio Gandino. Nella navata destra sono posti, partendo dalla controfacciata, \"Angeli in gloria con incensieri\", il \"Martirio al cavalletto dei santi patroni\", e un gruppo di \"Angeli musicanti\". La navata sinistra, nella stessa sequenza, \u00e8 decorata dalla \"Assunzione di Maria\" opera probabilmente di Ottavio Viviani, l\"Ascensione di Ges\u00f9\" e \"San Benedetto in gloria\".\nDi Ottavio Amigoni sono le due grandi figure di \"San Gregorio Magno\" e \"Sant'Onorio\" affrescate sulla parete di contro-facciata, ai lati dell'ingresso principale.\nPresbiterio e coro.\nLa decorazione sulla volta e sulle pareti del presbiterio e del coro fu eseguita da Giandomenico Tiepolo e Girolamo Mingozzi dopo l'incendio del 1743, che aveva distrutto il ciclo di Lattanzio Gambara.\nL'affresco del Tiepolo raffigura l\"Apoteosi dei santi Faustino, Giovita, Benedetto e Scolastica\": i quattro santi sono disposti lungo una linea comune che, dal basso, sale man mano verso l'alto seguendo una leggera curvatura nel tratto finale, culminando poi nei pressi del cielo, raffigurato al centro mediante uno sfondato prospettico. Per primo si trova san Faustino seguito da san Giovita, titolari della chiesa e patroni della citt\u00e0. La terza figura \u00e8 san Benedetto, mentre santa Scolastica chiude la sequenza. Ogni santo \u00e8 condotto al cielo da un intrico di angeli, nuvole e stendardi, ben evidenti attorno San Faustino, pi\u00f9 labili man mano si sale, mentre altre figure celesti volano sparse attorno alla scena.\nLa figurazione, anzich\u00e9 essere risolta nel finto sfondato prospettico della volta a vela di copertura, dove \u00e8 posto il cielo, fuoriesce mediante una ben organizzata soluzione, dove le nuvole del cielo, sulle quali volteggiano gli angeli, \"coprono\" con abile illusione prospettica un'estesa area della finta architettura circostante, cio\u00e8 il cassettonato dell'intradosso dell'arcone che sostiene la volta, parte della trabeazione e delle cimase che fanno da perimetro allo sfondato prospettico centrale e anche una delle statue sui pennacchi. A contorno della scena centrale si trovano appunto queste decorazioni, parzialmente coperte, e le quattro finte statue, in cui sono rappresentati a monocromo i quattro Padri della Chiesa Latina: san Gregorio Magno, sant'Agostino, sant'Ambrogio e san Girolamo. La figura di quest'ultimo \u00e8 quella coperta dalla \"nuvola\" che discende dal centro della volta ed \u00e8 riconoscibile solamente attraverso il leone, simbolo del santo, che si intravede alla base del piedistallo fittizio.\nL'opera di Giandomenico Tiepolo, oltre alla volta del presbiterio, comprende anche i due muri perimetrali sottostanti, dove il pittore pone due grandi affreschi incentrati su scene fondamentali del culto dei santi titolari: il \"Martirio dei santi Faustino e Giovita\" e l\"Intervento dei santi patroni in difesa di Brescia assediata da Nicol\u00f2 Piccinino\". Il primo raffigura, appunto, l'istante in cui i due santi furono martirizzati, poco fuori dalle mura cittadine, il secondo l'apparizione dei due santi sugli spalti del Roverotto durante l'assedio del 1438, che mise in fuga l'esercito milanese guidato da Niccol\u00f2 Piccinino.\nLe decorazioni ad affresco delle pareti e del soffitto del coro sono opera di Girolamo Mingozzi detto il Colonna, realizzati molto probabilmente negli stessi anni in cui il Tiepolo lavorava sui muri adiacenti, dunque fra il 1754 e il 1755. L'ipotesi viene dedotta dal fatto che il finto cassettonato coperto dalle nuvole del Tiepolo \u00e8 opera sua, quindi \u00e8 verosimile che i due affreschi siano stati realizzati nello stesso momento. Gli altri dipinti del Mingozzi sono la finta cupola sorretta da colonne dipinta sulla volta a vela absidale, i quattro medaglioni con i simboli degli evangelisti nei finti pennacchi e la decorazione delle due pareti laterali, dove il pittore pone delle finte tribune munite di ringhiera e ante semiaperte, dalle quali si affacciano alcune figure. Sono anche presenti nuvole di consistenza tridimensionale, dotate di una propria ombra e con angeli svolazzanti, che circondano i vari elementi e fuoriescono dalle cornici, chiaro rimando alla grande decorazione illusoria del Tiepolo che si apre a pochi metri. Opera del Colonna \u00e8 anche la decorazione delle pareti sotto le cantorie, dove dipinge realistiche nicchie contenenti finti cartigli in marmo recanti la figura di san Benedetto a sinistra e di santa Scolastica a destra, il tutto accompagnato ai lati da motivi geometrici e floreali.\nAltari e cappelle laterali.\nLa chiesa ospita, come gi\u00e0 detto, sei altari laterali: cinque sono nelle navate, il sesto \u00e8 nella cappella di fondo della navata sinistra. La cappella speculare, in testata alla navata destra, fa invece da battistero. Fra gli altari, due (San Benedetto e Crocifisso) risalgono alla prima met\u00e0 del Seicento e, pertanto, al grande cantiere di ricostruzione della chiesa, due (Nativit\u00e0 e Santissimo Sacramento) alla seconda met\u00e0 del secolo, uno (Santa Maria in Silva) al Settecento e l'ultimo (Santa Croce) all'Ottocento.\nViene costruito nel 1828, in sostituzione al precedente, per accogliere una reliquia della Vera Croce ceduta alla parrocchia nel 1826. Non \u00e8 noto l'autore e l'attribuzione a Rodolfo Vantini non \u00e8 supportata da fonti archivistiche, anche se \u00e8 verosimile che, per un altare di ruolo cos\u00ec importante, sia stato chiamato il principale architetto bresciano dell'epoca. L'altare \u00e8 impostato su linee marcatamente arte neoclassica e l'eleganza della composizione, gi\u00e0 notevole per l'alternanza di breccia rosata e marmo bianco, \u00e8 rafforzata dai numerosi inserti dorati che completano l'alta raffinatezza delle cromie. Il centro dell'ancona \u00e8 occupato da una nicchia dove, chiuso da un'inferriata, \u00e8 conservato il grande reliquiario a forma di crocifisso contenente la reliquia.\nQuest'ultimo, fra l'altro, non \u00e8 l'originale ma \u00e8 stato fabbricato ex novo per l'altare: il reliquiario originale, risalente alla fine del Quattrocento, \u00e8 conservato nel tesoro della chiesa. A coronamento dell'altare \u00e8 invece posizionato un gruppo scultoreo di Gaetano Matteo Monti, con due angeli laterali inginocchiati e il Cristo risorto al centro, caratterizzato da un forte rigore accademico neoclassico.\nL'altare \u00e8 costituito da un grande apparato scenografico barocco, completamente assegnato alla mano di Santo Calegari il Vecchio. La composizione \u00e8 molto imponente, dinamica ed elegante, sia per le soluzioni architettoniche adottate, sia per la profusione di marmi policromi. Fa da paliotto l'urna funeraria di sant'Antigio, con incisa la dedica \"S. Antigy / Ep.\", chiusa da un'inferriata. La pala dell'altare \u00e8 invece la grande \"Nativit\u00e0 di Ges\u00f9\" di Lattanzio Gambara, generalmente considerata tra i suoi capolavori.\nLa cappella in testata alla navata destra \u00e8 il battistero della chiesa, ottenuto ricostruendo nel 1949 la precedente cappella dedicata a sant'Onorio. Al centro \u00e8 collocato il fonte battesimale, realizzato nel 1952 dallo scultore Claudio Botta. Si tratta di una vasca cilindrica fasciata da un fregio continuo ad altorilievo, centrata sulla figura di Cristo che risorge dal sepolcro, la cui pietra \u00e8 sollevata da quattro angeli.\nLe tre pareti laterali erano state pensate per essere ricoperte da affreschi, infine mai realizzati. La parete sinistra ospita un dipinto di Amedeo Bocchi raffigurante \"Il battesimo di Ges\u00f9 al Giordano\", mentre sulla parete di fondo \u00e8 appesa la pala dell'originario altare smontato nel 1949, opera di Bernardino Gandino e realizzata dopo il 1646, raffigurante \"sant'Onorio fra le nubi circondato da angeli al cospetto di membri della famiglia Calini\", che aveva sostenuto economicamente il rifacimento della cappella nel Seicento. Davanti alla cappella, infatti, si trova ancora la lapide pavimentale del cardinale Lodovico Calini, principale finanziatore della ricostruzione. Nella cappella, dopo il 1601 e per circa un ventennio, rimase anche il trittico di sant'Onorio, trasferito al museo di Santa Giulia negli anni 1990.\nLa cappella in testata alla navata sinistra, dedicata alla crocifissione di Ges\u00f9, assume le caratteristiche oggi visibili durante i rifacimenti seicenteschi, rimanendo sostanzialmente immutato da allora. L'altare, abbastanza semplice e contenuto, ospita un crocifisso ligneo seicentesco, di concezione piuttosto mediocre. Aggiunta ottocentesca \u00e8 invece lo sfondo a mosaico di tessere dorate con le figure di san Rocco e sant'Antonio di Padova. L'altare sottostante reca come paliotto un'urna funeraria contenente reliquie di martiri non identificati provenienti dai vari altari che occupavano l'antica chiesa. Sopra la mensa, invece, \u00e8 collocata l'urna con i resti di sant'Onorio, qui spostata nel 1949 dalla cappella opposta che veniva trasformata in battistero. Nella cappella sono infine conservate altre due reliquie, tratte dai resti dei santi patroni Faustino e Giovita e custodite nell'urna dei Santi Patroni, un elaborato reliquiario fatto costruire appositamente nel 1925 e collocato in un vano incassato nella parete destra della cappella. Ogni anno, il 15 febbraio, alla festivit\u00e0 dei due santi, il reliquiario viene estratto e posizionato al centro della navata centrale.\nLe pareti della cappella sono decorate da numerosi riquadri ad affresco con scene narrative legate alla vita di Ges\u00f9. Gli autori sarebbero nuovamente Tommaso Sandrino per le finte cornici architettoniche e Antonio Gandino e Camillo Rama per le scene raffigurate. Tutti i dipinti, comunque, sono stati restaurati e completati da Vittorio Trainini e dal figlio Giuseppe tra il 1923 e il 1930. L'altare della cappella \u00e8 al centro di un'inconsueta tradizione popolare: siccome il teschio di sant'Onorio presenta una frattura verticale, per tradizione si vuole che la sua devozione porti sollievo al mal di testa. \u00c8 quindi consuetudine, soprattutto durante la festivit\u00e0 dei santi patroni, che i fedeli preghino all'altare infilando la testa in una delle due nicchie che si aprono sui fianchi dell'altare, a quanto pare da sempre utilizzate per questo scopo.\nL'apparato viene costruito nel 1649 con il proposito di potervi trasferire la reliquia del braccio del santo, portata a Brescia secoli prima dall'abbazia di Montecassino. La reliquia, in realt\u00e0, non verr\u00e0 mai traslata nell'altare a causa della morte, avvenuta l'anno successivo, dell'abate Orazio Barbisoni, principale promotore dell'iniziativa. L'altare, pertanto, viene destinato ad accogliere reliquie di altri santi benedettini, fra cui la mascella di san Placido. L'altare, molto scenografico, \u00e8 opera dello scultore Giovanni Carra, figlio di Giovanni Antonio Carra. L'elegante cromia dell'altare \u00e8 interamente impostata su una sapiente alternanza di marmo nero e bianco, che ne accresce la singolarit\u00e0.\nNel grande riquadro centrale \u00e8 posizionata la forse pi\u00f9 singolare pala nella storia artistica cittadina: una statua di San Benedetto inginocchiato e orante, con ai piedi il bastone pastorale, la mitria e un corvo che offre al santo un pane tenuto nel becco. Sul fondale della nicchia \u00e8 posto un affresco raffigurante un volo d'angeli e l'abbazia di Montecassino, opera di Sante Cattaneo, il quale si sarebbe per\u00f2 limitato a ridipingere un identico tema gi\u00e0 presente.\nLa sua costruzione, di competenza della Scuola del Santissimo Sacramento anticamente attiva nella chiesa, segu\u00ec un percorso molto lungo e ricco di vicende, durato quasi ottant'anni, dall'inizio agli ultimi anni del Seicento. Ci\u00f2 fu dovuto soprattutto alle quattro, grandi colonne che lo adornano, le quali, secondo i desideri della Scuola, sarebbero dovute essere blocchi monolitici. Tutti gli obiettivi, alla fine, furono raggiunti e l'altare pot\u00e9 essere finalmente inaugurato nel 1696. Alla costruzione dell'altare partecip\u00f2 anche Giuseppe Cantone, l'architetto della facciata della chiesa. L'apparato \u00e8, nel complesso, molto semplice, ma la preziosit\u00e0 viene ritrovata nei finissimi intarsi a marmi multicolori del tabernacolo e del paliotto, dove sono utilizzate anche numerose gemme. Opera di Giovanni Carra e del fratello Carlo, invece, sono le due statuette raffiguranti i santi patroni a lato del paliotto.\nLa pala dell'altare della cappella era originariamente il \"Compianto sul Cristo morto\" eseguito tra il 1520 e il 1530 dal Romanino, requisito nel 1797 e infine andato distrutto nel 1945. Al suo posto, nel 1808 viene commissionata una tela sostitutiva a Sante Cattaneo, che esegue la \"Deposizione di Cristo\" tuttora presente e collocabile fra le sue migliori opere. Nella cappella, appeso sulla parete, trovava posto anche lo stendardo del Santissimo Sacramento sempre del Romanino, dal 1965 esposto altrove (vedi dopo). Alle pareti della cappella sono appese due tele ottagonali: a destra l\"Incontro di Abramo con Melchisedek\" attribuito a Pietro Avogadro e, a sinistra, la \"Raccolta della manna\" di anonimo del Seicento.\nLa dedica a Santa Maria in Silva piuttosto che alla sola Madonna \u00e8 in omaggio all'intitolazione che la chiesa aveva alle sue origini. L'altare viene costruito durante la prima met\u00e0 del Settecento in sostituzione del precedente, in legno, e completato nel 1726. Si compone di un grande apparato scenografico, estremamente ricco di dettagli e motivi decorativi, caratteristica tipica del barocco settecentesco. Il materiale utilizzato \u00e8 prevalentemente breccia rossa con incorniciature in marmo bianco che, assieme alle dorature e ai numerosi intarsi, offre un risultato cromatico assolutamente notevole. Gli inserti scultorei pi\u00f9 importanti dell'altare sono assegnabili alla mano di Antonio Calegari, mentre il resto \u00e8 attribuibile alla sua bottega.\nDi pregevolissima fattura e concezione \u00e8 la statua della \"Madonna con il Bambino e San Giovanni Battista\" attorno alla quale ruota l'intero apparato, opera di Paolo Amatore, artista vissuto all'inizio del Seicento dalla biografia abbastanza vaga. La statua, pertanto, non viene realizzata assieme all'altare, ma \u00e8 precedente, mantenuta perch\u00e9 legata a una forte venerazione. L'opera, in legno intagliato dorato e dipinto, raffigura la Madonna con in braccio il Bambino, mentre ai piedi \u00e8 posto il diavolo, che la Madonna sta calpestando con assoluta indifferenza. A lato si trova invece san Giovanni Battista fanciullo, anch'egli con un piede sul demonio. Questo San Giovanni, per\u00f2, sarebbe un'aggiunta ottocentesca. Il paliotto della mensa \u00e8 decorato da due statuette in marmo raffiguranti i profeti \"Isaia\" e \"Osea\": le due sculture furono trafugate nel 1975 e vennero pertanto sostituite da copie. In seguito, gli originali furono fortunatamente recuperati, ma non pi\u00f9 ricollocati: le statuette visibili sull'altare, quindi, sono ancora le due copie.\nDipinti, sculture e altre opere.\nL'arca dei santi Faustino e Giovita.\nIl grande sepolcro, che fa da altare maggiore alla chiesa, \u00e8 opera dello scultore Giovanni Antonio Carra, che la realizz\u00f2 fra il 1617 e il 1622 in sostituzione alla precedente. Ancora oggi, l'arca contiene i resti dei santi Faustino e Giovita, titolari della chiesa e patroni della citt\u00e0. Il gusto decorativo del sepolcro \u00e8 pienamente barocco e la sua elevata qualit\u00e0 artistica e compositiva ne fanno un'opera d'arte assolutamente pregevole. L'arca, data la sua funzione di custodia delle reliquie dei due santi patroni di Brescia, possiede in aggiunta un forte significato religioso. \u00c8 principalmente in marmo di Carrara variamente intarsiato con marmo nero e altre pietre multicolori. Sull'estrema sommit\u00e0 reca le figure in bronzo dei santi patroni sovrastati da una croce a doppia traversa, su modello della reliquia della Santissima Croce conservata nel tesoro delle Sante Croci del Duomo vecchio. Sul coperchio siedono invece due figure allegoriche femminili in marmo di Carrara, non identificate da attributi connotativi, ma che dovrebbero raffigurare, a quanto emerge dai documenti, la \"Fortezza\" e la \"Fede\".\nAl centro dell'arca, sia sul fronte sia sul retro, sono posti due tondi in marmo nero circondati da un fregio, sui quali spiccano, a caratteri d'oro, le iscrizioni celebrative dei due santi martiri. Fanno poi da ali all'arca quattro statue originariamente concepite come sostegno del baldacchino che coronava la composizione, distrutto dall'incendio del 1743. Le due pi\u00f9 esterne raffigurano la \"Fede\" a sinistra e la \"Speranza\" a destra, mentre le due interne, recanti solamente una corona d'alloro e una foglia di palma, possono essere identificate come \"Vittorie\", a motivo delle palme e delle corone che reggono, il che sarebbe un'iconografia pi\u00f9 adatta ad esaltare la gloria del martirio.\nIl gallo di Ramperto.\nIl gallo di Ramperto \u00e8 un galletto segnavento realizzato nell'anno 820 o 830 per adornare la sommit\u00e0 del campanile della chiesa su commissione del vescovo Ramperto, da cui il nome, probabilmente come dono a quella comunit\u00e0 religiosa che gi\u00e0 si stava formando attorno al culto dei patroni e che, circa vent'anni pi\u00f9 tardi, formalizzer\u00e0 fondando il monastero. Il gallo viene rimosso dalla sua postazione solo nel 1891, dopo pi\u00f9 di mille anni, per essere restaurato e conservato nel museo cittadino, il Museo di Santa Giulia, dove ancora si trova.\nL'opera ha attraversato i secoli quasi indenne: solamente la piume della coda, in origine molto pi\u00f9 folte, sono oggi poche e diradate, a causa dei danni provocati dai soldati francesi che, nella seconda met\u00e0 dell'Ottocento, nel monastero ormai ridotto a caserma, si divertivano a sparare contro il gallo in cima al campanile. Ci\u00f2 ha portato alla perdita dell'iscrizione dedicatoria fatta apporre da Ramperto proprio sulle piume, iscrizione che fortunatamente era gi\u00e0 stata ricopiata pi\u00f9 volte dal Quattrocento in poi. Risalendo all'inizio del IX secolo, il \"gallo di Ramperto\" pu\u00f2 essere considerato il pi\u00f9 antico galletto segnavento esistente, con un'et\u00e0 di quasi 1200 anni.\nLo stendardo del Romanino.\nOpera di pregevolissima qualit\u00e0 artistica \u00e8 lo stendardo processionale del Santissimo Sacramento, realizzato dal Romanino tra il 1535 e il 1540 per i membri della scuola del Santissimo Sacramento attiva nella chiesa, dove disponeva dell'omonimo altare, il secondo a sinistra. La tela \u00e8 dipinta su entrambi i lati: su uno \u00e8 raffigurata la scena della \"Risurrezione\", sull'altro la \"Messa di Sant'Apollonio\". Lo stendardo veniva issato su un'asta e portato annualmente in processione durante la festivit\u00e0 del Corpus Domini. Dopo essere stato custodito per secoli nella cappella del Santissimo Sacramento, dal 1965, terminato un accurato restauro, si trova appeso tramite sostegni fra due colonne della navata sinistra della chiesa, in modo che siano visibili entrambi i lati. Nella cappella, infatti, era semplicemente appeso alla parete, il che avrebbe sempre impedito la vista di una delle facce.\nLa tela di Grazio Cossali.\nSulla parete di controfacciata della navata destra \u00e8 appesa l\"Apparizione dei santi Faustino e Giovita durante l'assedio di Brescia da parte di Nicol\u00f2 Piccinino\", tela di Grazio Cossali datata 1603 che riprende nuovamente il tema del miracolo avvenuto nel 1438 sugli spalti del Roverotto, lo stesso riproposto da Giandomenico Tiepolo un secolo e mezzo pi\u00f9 tardi nell'affresco sinistro del presbiterio. La scena del Cossali, comunque, \u00e8 solitamente la pi\u00f9 nota fra le due poich\u00e9 tradizionalmente utilizzata per simboleggiare e richiamare l'evento.\nLa notevole fama del dipinto \u00e8 dovuta soprattutto al fatto che, fino alla prima met\u00e0 del Novecento, si era soliti appenderlo sulla fiancata esterna meridionale della chiesa il 15 febbraio, in occasione della festivit\u00e0 dei due santi patroni. Ancora oggi la tradizione viene mantenuta, ma la tela esposta \u00e8 solamente una copia. Anzi, almeno fino al Settecento il quadro trovava esposizione stabile sul muro esterno della Disciplina abbattuta nel 1927, come segnalano tutte le antiche guide della citt\u00e0: sar\u00e0 trasportato all'interno della chiesa dopo la soppressione della Disciplina nel 1797.\nL'opera del Cossali si pone a un gradino un poco inferiore rispetto alle sue migliori, dove per\u00f2 ci\u00f2 che \u00e8 perso nelle forti sproporzioni e nell'effetto complessivo un poco mediocre \u00e8 recuperato nell'attenta tecnica esecutiva e nell'ottima resa della scena di battaglia, con trombe, cannonieri, cavalieri alla carica, terrapieni e fumo di polveri.\nIl crocifisso quattrocentesco.\nPosizionato a destra dell'accesso al presbiterio, \u00e8 opera di ignoto maestro intagliatore della fine del Quattrocento. La fattura del manufatto ligneo denota grande maestria tecnica e capacit\u00e0 di resa sentimentale: le membra di Ges\u00f9 sono ferme e pacate e sulla scultura vige una forte simmetria, ben evidente nell'identica regolarit\u00e0 delle due braccia divaricate.\nAnche le gambe sono parallele e si incrociano solamente sulla sovrapposizione dei piedi. Ben reso \u00e8 il ventre contratto, con le ossa del costato prominenti. Anche il velo legato alla vita \u00e8 statico, aderente e privo di svolazzi, rafforzando il senso generale di simmetria e calma infuso nel corpo del Cristo martirizzato.\nL'organo a canne.\nSulla cantoria alle spalle dell'altare maggiore, si trova l'organo a canne Serassi \"opus 567\", costruito nel 1843 in luogo di uno strumento settecentesco del quale ha mantenuto la cassa. Lo strumento \u00e8 stato restaurato dagli stessi costruttori nel 1860 e, nel corso dei secoli XIX e XX, ha subito una serie di interventi e modifiche. Nel 1986, l'organo \u00e8 stato restaurato dalla ditta organaria Pedrini che lo ha riportato alle caratteristiche originarie.\nLa cassa, dipinta in modo molto accurato per simulare il marmo, \u00e8 di carattere monumentale. Nonostante l'apparente funzione secondaria di incorniciatura delle canne dell'organo, l'apparato ligneo svolge un ruolo importante nel completamento dei molti elementi che concorrono a creare la bellezza e l'armonia del presbiterio. La fabbricazione della grande ancona pu\u00f2 essere ascritta a Giovanni Battista Carboni, comprese le quattro statue di coronamento, il tutto molto vicino all'accuratezza e alla plasticit\u00e0 delle opere di Antonio Calegari.\nLo strumento \u00e8 a trasmissione integralmente meccanica e presenta una consolle a finestra che ha un'unica tastiera di 66 note con prima controttava scavezza e pedaliera concava di 27 note.\nOpere minori.\nAlla fine del Novecento, con il recupero dell'attigua chiesa di San Giacomo, ex battistero, come sala polivalente per le attivit\u00e0 parrocchiali, trovano in essa collocazione definitiva alcune opere facenti parte del patrimonio artistico della chiesa, altrimenti non esposte altrove. Si tratta di una \"Crocifissione\" di pittore anonimo del XV secolo, una \"Madonna col Bambino tra i santi Giacomo il Maggiore e Anna\" di pittore bresciano della seconda met\u00e0 del XVI secolo, il \"San Luigi Gonzaga adora il Crocifisso\" di Pietro Scalvini, dalla chiesa di San Giorgio, e l'ultima tela proveniente dalla chiesa di San Tommaso, oltre alle gi\u00e0 citate del Richiedei e dell'Amatore, cio\u00e8 il \"San Filippo Neri invita i fanciulli a venerare la Madonna\" di Liberale Cozza.\nIl tesoro.\nNei locali annessi alla chiesa \u00e8 conservato un notevole tesoro composto da oggetti liturgici, reliquiari e paramenti. Fra i numerosi pezzi si ricorda in particolare la Croce di San Faustino, cio\u00e8 il reliquiario dove era contenuto il frammento della Vera Croce acquisito dalla chiesa nel 1828. Fra gli altri pezzi si ricordano calici, ostensori, servizi per incensazione e abluzione, candelabri, candelieri, insegne processionali, reliquiari, pianete e tovaglie d'altare, tutti eseguiti principalmente tra il Seicento e l'Ottocento. Tra questi spicca il calice del Mistero Eucaristico, raffinata opera del 1823 dell'orefice e scultore milanese Eugenio Brusa.\nFa parte del tesoro anche l'urna dei Santi Patroni, un reliquiario eseguito nel 1925 per contenere i due femori dei santi estratti dall'arca nel 1923. L'urna \u00e8 custodita direttamente nella chiesa, in una nicchia laterale della cappella del Crocifisso."}
{"id": "3228568", "revid": "88740", "url": "https://it.wikipedia.org/wiki?curid=3228568", "title": "West Liberty", "text": ""}
{"id": "3228571", "revid": "1305772", "url": "https://it.wikipedia.org/wiki?curid=3228571", "title": "I like Ike", "text": "I like Ike \u00e8 un'espressione in lingua inglese nota per essere stato uno slogan promozionale nelle elezioni presidenziali negli Stati Uniti d'America del 1952 e per essere stata oggetto di studio da parte del linguista Roman Jakobson in un famoso saggio sulla funzione poetica del linguaggio.\nSlogan promozionale.\n\u00ab\"I like Ike\"\u00bb \u00e8 un'espressione in inglese che pu\u00f2 essere tradotta in italiano con \u00ab\"Mi piace Ike\"\u00bb. Fu scelta da Peter George Peterson come slogan promozionale a favore del generale Dwight Eisenhower, detto \"Ike\", nelle elezioni presidenziali negli Stati Uniti d'America del 1952; Peterson diventer\u00e0 nel 1953 direttore dell'agenzia pubblicitaria McCann Erickson e pi\u00f9 tardi, negli anni settanta, segretario al Commercio degli Stati Uniti con il presidente repubblicano Richard Nixon. Lo slogan, molto orecchiabile in lingua inglese, divenne popolare e si pensa sia stato efficace nel rendere popolare la figura del candidato repubblicano.\nQuesta espressione \u00e8 stata adottata come motto della portaerei a propulsione nucleare USS Dwight D. Eisenhower. \nFunzione poetica.\nL'espressione \u00ab\"I like Ike\"\u00bb fu analizzata dal linguista Roman Jakobson a proposito della funzione poetica del linguaggio nell'opera \"Essais de linguistique g\u00e9n\u00e9rale\" del 1963 tradotta in italiano nel 1966 col titolo \"Saggi di linguistica generale\". Secondo Jakobson \"I like Ike\" \u00e8 un esempio molto efficace della funzione poetica del messaggio. \"I like Ike\", infatti, risulta gradevole all'ascolto per le allitterazioni e le rime interne; \u00e8 pertanto facile da ricordare e quindi di efficace espressivit\u00e0:\nL'espressione \u00e8 stata analizzata anche da Umberto Eco."}
{"id": "3228572", "revid": "88740", "url": "https://it.wikipedia.org/wiki?curid=3228572", "title": "West Manchester", "text": ""}
{"id": "3228574", "revid": "1305772", "url": "https://it.wikipedia.org/wiki?curid=3228574", "title": "West Milford", "text": ""}
{"id": "3228576", "revid": "1305772", "url": "https://it.wikipedia.org/wiki?curid=3228576", "title": "Westboro", "text": ""}
{"id": "3228577", "revid": "729019", "url": "https://it.wikipedia.org/wiki?curid=3228577", "title": "Coppa del Mondo di bob 2011", "text": "La Coppa del Mondo di bob 2010/11, organizzata dalla FIBT, ebbe inizio il 25 novembre 2010 a Whistler, in Canada e termin\u00f2 il 6 febbraio 2011 a Cesana, in Italia. Furono disputate ventiquattro gare, otto nel bob a 2 uomini, nel bob a 2 donne e nel bob a 4 e 2 a squadre in otto differenti localit\u00e0\nNel corso della stagione si tennero anche i campionati mondiali di bob 2011 a Sch\u00f6nau am K\u00f6nigssee, in Germania, competizione non valida ai fini della Coppa del Mondo mentre la tappa di Winterberg ha assegnato anche il titolo europeo.\nQuesta Coppa del Mondo si \u00e8 svolta come di consueto in parallelo alla Coppa del Mondo di skeleton.\nRisultati.\nDonne.\nLa gara di bob a due femminile di Park City, prevista per il 10 dicembre 2010, \u00e8 stata cancellata a causa del maltempo ed \u00e8 stata recuperata la settimana successiva durante la tappa di Lake Placid."}
{"id": "3228578", "revid": "1305772", "url": "https://it.wikipedia.org/wiki?curid=3228578", "title": "Westby", "text": ""}
{"id": "3228579", "revid": "123957148", "url": "https://it.wikipedia.org/wiki?curid=3228579", "title": "Western (disambigua)", "text": "Western (\"occidentale\" in lingua inglese) pu\u00f2 riferirsi a:"}
{"id": "3228580", "revid": "287204", "url": "https://it.wikipedia.org/wiki?curid=3228580", "title": "Tour do Brasil Volta Cicl\u00edstica de S\u00e3o Paulo", "text": "Il Tour do Brasil Volta Cicl\u00edstica de S\u00e3o Paulo era una corsa a tappe maschile di ciclismo su strada, svoltasi dal 2004 al 2014 nello stato di San Paolo, in Brasile. Dal 2005 al 2014 fu inserita nel calendario dell'UCI America Tour come prova di classe 2.2.\nAlbo d'oro.\n\"Aggiornato all'edizione 2014.\""}
{"id": "3228582", "revid": "1305772", "url": "https://it.wikipedia.org/wiki?curid=3228582", "title": "Westphalia", "text": ""}
{"id": "3228585", "revid": "1305772", "url": "https://it.wikipedia.org/wiki?curid=3228585", "title": "Wetmore", "text": ""}
{"id": "3228591", "revid": "834", "url": "https://it.wikipedia.org/wiki?curid=3228591", "title": "Canale di Wharton", "text": ""}
{"id": "3228594", "revid": "300067", "url": "https://it.wikipedia.org/wiki?curid=3228594", "title": "Draft NFL 2000", "text": "Il Draft NFL 2000 \u00e8 il classico avvenimento annuale organizzato dalla NFL che si \u00e8 tenuto il 15 e il 16 aprile 2000. L'ordine del draft era costituito semplicemente invertendo l'ordine di come si \u00e8 conclusa la stagione regolare 1999, quindi dalla squadra che aveva ottenuto meno vittorie a quella con pi\u00f9 vittorie; tranne per le ultime due scelte (31 e 32) che sono state assegnate rispettivamente alla perdente e alla vincente del Super Bowl XXXIV. In caso di parit\u00e0 di vittorie si guardava come prima cosa la difficolt\u00e0 del calendario che le squadre con lo stesso numero di vittorie si erano affrontate. In caso di ulteriore parit\u00e0 si guardavano il numero delle vittorie raggiunte all'interno della propria division o conference. Se la parit\u00e0 persisteva la decisione veniva presa con il lancio della monetina.\nPrimo giro.\nDi seguito \u00e8 riportato l'ordine del primo giro che si \u00e8 tenuto il 15 aprile alle 6.00 (ora italiana)."}
{"id": "3228595", "revid": "2074539", "url": "https://it.wikipedia.org/wiki?curid=3228595", "title": "Tommy Cunningham", "text": "Biografia.\nIl giovane Thomas ricevette come regalo dal padre la prima batteria economica nel 1977. Solo poco tempo dopo incontr\u00f2 a scuola Graeme Clark, che sarebbe poi diventato il bassista dei Wet Wet Wet, con il quale inizi\u00f2 il primo sodalizio musicale che avrebbe portato al successo di entrambi.\nNel 1997, tuttavia, Tommy Cunningham lasci\u00f2 con astio il gruppo (andando poi a formare i The Sleeping Giants) a causa di una disputa su alcune questioni di pagamenti di royalty. Di conseguenza, nel 1998 senza di lui la band and\u00f2 in tour, alla conclusione del quale anche i tre membri rimasti si dedicarono alle proprie carriere da solisti. Nel 2004, il gruppo si \u00e8 riunito.\nTommy Cunningham \u00e8 proprietario di una compagnia di taxi a Glasgow e di un pub, il Village Tavern, nel paesino di Duntocher nel Dunbartonshire. Il pub era precedentemente conosciuto con il nome di West End Bar."}
{"id": "3228597", "revid": "1305772", "url": "https://it.wikipedia.org/wiki?curid=3228597", "title": "Topazio (disambigua)", "text": ""}
{"id": "3228599", "revid": "1305772", "url": "https://it.wikipedia.org/wiki?curid=3228599", "title": "Whitchurch", "text": ""}
{"id": "3228600", "revid": "1573940", "url": "https://it.wikipedia.org/wiki?curid=3228600", "title": "Amycus (zoologia)", "text": "Amycus \u00e8 un genere di ragni appartenente alla famiglia Salticidae.\nEtimologia.\nIl nome deriva da Amycus, personaggio della mitologia greca, figlio di Poseidone; sfid\u00f2 Polluce al pugilato, soccombendo.\nDistribuzione.\nLe 11 specie note di questo genere sono diffuse in America Meridionale: in particolare in Brasile, Per\u00f9, Suriname e Argentina; soltanto la A. flavolineatus \u00e8 endemica di alcune localit\u00e0 messicane.\nTassonomia.\nA maggio 2010, si compone di 11 specie:"}
{"id": "3228603", "revid": "773636", "url": "https://it.wikipedia.org/wiki?curid=3228603", "title": "White Mountains", "text": ""}
{"id": "3228606", "revid": "831312", "url": "https://it.wikipedia.org/wiki?curid=3228606", "title": "Vuelta al T\u00e1chira", "text": "La Vuelta al T\u00e1chira (it. \"Giro del T\u00e1chira\") \u00e8 una corsa a tappe maschile di ciclismo su strada che si svolge nello stato di T\u00e1chira, in Venezuela, ogni anno nel mese di gennaio. \u00c8 inserita nell'UCI America Tour, classe 2.2.\nAlbo d'oro.\n\"Aggiornato all'edizione 2022.\""}
{"id": "3228612", "revid": "1305772", "url": "https://it.wikipedia.org/wiki?curid=3228612", "title": "Whittemore", "text": ""}
{"id": "3228613", "revid": "1305772", "url": "https://it.wikipedia.org/wiki?curid=3228613", "title": "White Cloud", "text": "White Cloud (\"nuvola bianca\" in lingua inglese) pu\u00f2 riferirsi a:"}
{"id": "3228615", "revid": "1305772", "url": "https://it.wikipedia.org/wiki?curid=3228615", "title": "White Deer", "text": ""}
{"id": "3228616", "revid": "1305772", "url": "https://it.wikipedia.org/wiki?curid=3228616", "title": "Whitefish", "text": ""}
{"id": "3228618", "revid": "287204", "url": "https://it.wikipedia.org/wiki?curid=3228618", "title": "Vuelta al Tachira", "text": ""}
{"id": "3228619", "revid": "729019", "url": "https://it.wikipedia.org/wiki?curid=3228619", "title": "Strada statale 333 di Uscio", "text": "La ex strada statale 333 di Uscio (SS 333), ora strada provinciale 333 di Uscio (SP 333), \u00e8 una strada provinciale italiana che si snoda lungo la valle del torrente Recco collegando il Golfo Paradiso alla val Fontanabuona.\nPercorso.\nLa struttura ha inizio a Recco, sulla costa ligure, dalla strada statale 1 Via Aurelia, e permette il collegamento con l'entroterra collinare; seguendo un tracciato spesso curvilineo e disagevole, la strada risale toccando i comuni di Avegno, di Uscio (che d\u00e0 il nome alla strada) e Tribogna. Dopo alcuni km in cui assume le caratteristiche di una tipica strada di montagna, giunge infine nella frazione di Gattorna, nel comune di Moconesi, dove si immette sulla strada statale 225 della Val Fontanabuona presso l'omonima valle.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Genova e, dal 1\u00ba gennaio 2015, alla Citt\u00e0 metropolitana di Genova."}
{"id": "3228620", "revid": "1516566", "url": "https://it.wikipedia.org/wiki?curid=3228620", "title": "Berillo (disambigua)", "text": ""}
{"id": "3228622", "revid": "37401", "url": "https://it.wikipedia.org/wiki?curid=3228622", "title": "Economia (linguistica)", "text": "Il principio di economia \u00e8 una delle principali teorie espresse dal linguista funzionalista Andr\u00e9 Martinet.\nSecondo tale teoria, l'essere umano \u00e8 spinto a minimizzare il sistema del linguaggio, ad ottenere quindi un \"miglior risultato funzionale\" con il \"minore sforzo possibile\".\nQuesta tendenza al minimo sforzo produrr\u00e0 quindi una riduzione delle differenze nel sistema linguistico. Martinet spiega che i cambiamenti linguistici nel tempo avvengono attraverso il processo di ottimizzazione della lingua, per opera del parlante."}
{"id": "3228626", "revid": "300067", "url": "https://it.wikipedia.org/wiki?curid=3228626", "title": "John Norlander", "text": ""}
{"id": "3228627", "revid": "300067", "url": "https://it.wikipedia.org/wiki?curid=3228627", "title": "Ed Kachan", "text": ""}
{"id": "3228628", "revid": "300067", "url": "https://it.wikipedia.org/wiki?curid=3228628", "title": "John Jorgensen", "text": ""}
{"id": "3228629", "revid": "300067", "url": "https://it.wikipedia.org/wiki?curid=3228629", "title": "Les Selvage", "text": ""}
{"id": "3228631", "revid": "300067", "url": "https://it.wikipedia.org/wiki?curid=3228631", "title": "Pontotoc (Mississippi)", "text": ""}
{"id": "3228633", "revid": "300067", "url": "https://it.wikipedia.org/wiki?curid=3228633", "title": "Don Piper", "text": ""}
{"id": "3228638", "revid": "869733", "url": "https://it.wikipedia.org/wiki?curid=3228638", "title": "Zaffiro (disambigua)", "text": ""}
{"id": "3228643", "revid": "329581", "url": "https://it.wikipedia.org/wiki?curid=3228643", "title": "Amycus", "text": ""}
{"id": "3228648", "revid": "287204", "url": "https://it.wikipedia.org/wiki?curid=3228648", "title": "Whitehouse", "text": ""}
{"id": "3228651", "revid": "177966", "url": "https://it.wikipedia.org/wiki?curid=3228651", "title": "Whitesville", "text": ""}
{"id": "3228652", "revid": "834", "url": "https://it.wikipedia.org/wiki?curid=3228652", "title": "Here Today, Tomorrow, Next Week!", "text": ""}
{"id": "3228656", "revid": "253269", "url": "https://it.wikipedia.org/wiki?curid=3228656", "title": "Sonia Rolland", "text": "Biografia.\nNata da madre ruandese e padre francese, la famiglia di Sonia Rolland lasci\u00f2 il Ruanda nel 1990 per via dei disordini civili che hanno sconvolto la nazione, per trasferirsi nel vicino Burundi. Tuttavia la guerra civile in Burundi ha costretto la famiglia Rolland ad emigrare in Francia nel 1994.\nNell'ottobre 1999, Sonia Rolland ha vinto il concorso di bellezza Miss Borgogna che le ha permesso di rappresentare la regione al concorso nazionale Miss Francia 2000, da cui ne \u00e8 uscita vincitrice, diventando la prima Miss Francia di origini africane. Ha partecipato anche a Miss Universo 2000 in rappresentanza della Francia, tenutosi a Cipro, dove la Rolland si \u00e8 classificata nona.\nIn seguito la Rolland ha intrapreso la carriera di attrice, recitando nella serie televisiva poliziesca francese \"L\u00e9a Parker\", andata in onda dal 2004 al 2006, in cui interpreta il ruolo della protagonista."}
{"id": "3228659", "revid": "436907", "url": "https://it.wikipedia.org/wiki?curid=3228659", "title": "In punta di piedi (singolo)", "text": "In punta di piedi \u00e8 un singolo della cantautrice italiana Nathalie, pubblicato il 23 novembre 2010 come unico estratto dall'unico EP omonimo.\nIl brano.\nScritto dalla stessa Nathalie, \"In punta di piedi\" \u00e8 stato il singolo con il quale l'artista \u00e8 diventata popolare, pur non essendo il suo brano d'esordio. Presentato il 16 novembre 2010 durante la semifinale del talent show \"X Factor\" (allora su Rai 2) al quale la cantautrice ha preso parte risultandone vincitrice, \u00e8 stato pubblicato ufficialmente dalla Sony il 23 dello stesso mese, insieme all'omonimo EP d'esordio della cantautrice, nel quale \u00e8 contenuto il singolo. Il singolo viene certificato nel gennaio 2011 disco d'oro con oltre 15.000 download.\nVideo musicale.\nIl videoclip del brano \u00e8 stato reso disponibile in anteprima assoluta nei giorni tra il 23 e il 25 dicembre 2010 su \"Libero TV\", la Web TV del portale \"Libero\". La regia del video \u00e8 stata affidata a Saku.\nClassifiche.\nIl singolo ha esordito alla prima posizione della classifica dei singoli pi\u00f9 venduti in Italia, \u00e8 sceso alla terza nella seconda settimana, per poi abbandonare la top 10 la settimana successiva."}
{"id": "3228663", "revid": "767487", "url": "https://it.wikipedia.org/wiki?curid=3228663", "title": "Herbert Binkert", "text": "Carriera.\nNazionale.\nCon la maglia della nazionale del Saarland conta 12 presenze e 6 reti, divenendo cos\u00ec il miglior marcatore di sempre del Saarland, nazionale scomparsa poi nel 1956. Proprio quell'anno Binkert prese la nazionalit\u00e0 della Germania Ovest."}
{"id": "3228667", "revid": "767487", "url": "https://it.wikipedia.org/wiki?curid=3228667", "title": "Mareva Galanter", "text": "Biografia.\nMareva Galanter vince il concorso Miss World of Islands nel 1998, e nello stesso anno Miss Tahiti, grazie al quale pu\u00f2 partecipare al concorso nazionale Miss Francia 1999, vincendo il titolo. In seguito parteciper\u00e0 anche a Miss Universo 1999.\nLa Galanter espande la propria attivit\u00e0 a vari campi, che vanno dalla musica al cinema. Nel 2006 ha pubblicato \"Ukuy\u00e9y\u00e9\" con l'etichetta Warner Music di genere y\u00e9y\u00e9. Nel 2008 \u00e8 stato pubblicato il suo secondo album \"Happy Fiu\", in collaborazione con il gruppo musicale britannico Little Barrie. Inoltre con lei hanno lavorato anche Rufus Wainwright e Martin Duffy dei Primal Scream. Ha inoltre girato i videoclip per sette dei suoi brani musicali.\nHa inoltre lavorato in televisione, conducendo la trasmissione televisiva musicale \"Do you Do you scopitone\" in onda sul canale Paris Premi\u00e8re, dedicata agli scopitone, precursori degli anni sessanta e settanta dei video musicali. Mareva Galanter ha recitato in alcuni film come \"3 Z\u00e9ros\", \"Les Gaous\" e \"La pantera rosa\"."}
{"id": "3228669", "revid": "300067", "url": "https://it.wikipedia.org/wiki?curid=3228669", "title": "Edward Melvin", "text": ""}
{"id": "3228682", "revid": "1543377", "url": "https://it.wikipedia.org/wiki?curid=3228682", "title": "Mister International", "text": "Mister International \u00e8 un concorso di bellezza maschile, fondato da Alan Sim ed organizzato dalla \"Mister Singapore Organization\". Si tratta di un evento annuale istituito nel 2006 e ad esso partecipano i rappresentanti di pi\u00f9 di trenta nazioni.\nIl concorso.\nIl concorso di Mister International si svolge in due fasi, le fasi preliminari e le finali. Nella fase preliminare i concorrenti sfilano in costume da bagno ed abito formale. Durante questa fase, vengono selezionati quindici finalisti che accedono alla fase finale. Nel corso della gara vengono consegnati anche altri titoli come \"Best Costume National\", \"Mister Fotog\u00eanico\", \"Mister Simpatia\" e \"Miss Esp\u00edrito\". Il vincitore del titolo di Mister International ottiene un premio in denaro pari all'incirca a 50000 dollari e promuover\u00e0 eventi e manifestazioni in veste di Mister International."}
{"id": "3228683", "revid": "1573940", "url": "https://it.wikipedia.org/wiki?curid=3228683", "title": "Ogod\u017ea", "text": "Ogod\u017ea \u00e8 una cittadina della Russia estremo-orientale, situata nella oblast' dell'Amur. Dipende amministrativamente dal \"rajon\" Selemd\u017einskij, del quale \u00e8 il maggior centro abitato.\nSorge nella parte orientale della \"oblast'\", sulla sponda destra del fiume omonimo, 83 chilometri a sudovest del capoluogo distrettuale \u0116kim\u010dan."}
{"id": "3228686", "revid": "287204", "url": "https://it.wikipedia.org/wiki?curid=3228686", "title": "Ogodza", "text": ""}
{"id": "3228688", "revid": "80339", "url": "https://it.wikipedia.org/wiki?curid=3228688", "title": "Ogodzha", "text": ""}
{"id": "3228691", "revid": "287204", "url": "https://it.wikipedia.org/wiki?curid=3228691", "title": "Vuelta a Guatemala", "text": "La Vuelta a Guatemala \u00e8 una corsa a tappe maschile di ciclismo su strada che si svolge annualmente in Guatemala. \u00c8 inserita nel calendario dell'UCI America Tour come gara di classe 2.2.\nStoria.\nCreata nel 1957, \u00e8 rimasta aperta ai soli dilettanti fino al 2001. Nel 2002 fu riclassificata come gara di classe 2.5, poi dal 2005 divent\u00f2 2.2 e fu inserita nel calendario del circuito continentale americano. L'edizione 2005 tuttavia non fu disputata a causa dell'uragano Stan.\nAl termine dell'edizione 2004, nove corridori furono trovati positivi ai controlli anti-doping al testosterone o all'EPO, tra cui i primi quattro della classifica generale: Lizandro Ajc\u00fa (vincitore), Noel V\u00e1squez (2\u00ba), Carlos L\u00f3pez Gonz\u00e1lez (3\u00ba), Federico Mu\u00f1oz (4\u00ba), Yeisson Delgado (7\u00ba), Nery Felipe Vel\u00e1squez (9\u00ba), Jos\u00e9 Reynaldo Murillo (15\u00ba), David Calanche (17\u00ba) e Abel Jochol\u00e1 (32\u00ba). Tutti furono declassati e successivamente sospesi.\nAlbo d'oro.\n\"Aggiornato all'edizione 2020.\""}
{"id": "3228694", "revid": "36572822", "url": "https://it.wikipedia.org/wiki?curid=3228694", "title": "Olaus Wormius", "text": ""}
{"id": "3228701", "revid": "767487", "url": "https://it.wikipedia.org/wiki?curid=3228701", "title": "Old and New Jams/The Godfather", "text": "Old and New Jams/The Godfather \u00e8 un album raccolta pubblicato nel 1993 da Spoonie Gee sotto l'etichetta BCM."}
{"id": "3228702", "revid": "15756", "url": "https://it.wikipedia.org/wiki?curid=3228702", "title": "Progress (Take That)", "text": "Progress \u00e8 il sesto album in studio della boy band britannica Take That. \u00c8 il primo album che vede la partecipazione di Robbie Williams, dopo il suo abbandono della band nel 1995 ma \u00e8 anche l'ultimo registrato con Jason Orange prima del suo abbandono nel 2014.\nL'album \u00e8 stato pubblicato nel Regno Unito il 15 novembre 2010, mentre in Italia \u00e8 stato pubblicato il 22 novembre dello stesso anno.\n\"Progress\" \u00e8 diventato l'album pi\u00f9 venduto in Gran Bretagna nel 2010, totalizzando 1,84 milioni copie vendute. A coronamento del successo ottenuto, l'album ha ottenuto la candidatura al miglior album dell'anno ai BRIT Awards 2011.\nL'album ha venduto 235.000 copie nel primo giorno di pubblicazione e il 6 aprile 2011 \u00e8 stato annunciato il traguardo delle 2 milioni di copie vendute.\nTracce.\nNella iTunes deluxe edition \u00e8 presente una traccia video intitolata \"Progress in Action\". Nel brano \"Eight Letters\" \u00e8 presente un campionamento di \"Vienna\" degli Ultravox, scritta da Midge Ure, Chris Cross, Warren Cann e Billy Currie."}
{"id": "3228703", "revid": "44876", "url": "https://it.wikipedia.org/wiki?curid=3228703", "title": "Alessandria Unione Sportiva 1967-1968", "text": "Questa voce raccoglie le informazioni riguardanti l'Alessandria Unione Sportiva nelle competizioni ufficiali della stagione 1967-1968.\nStagione.\nNella stagione 1967-1968 l'Alessandria Unione Sportiva disput\u00f2 il quarto campionato di Serie C della sua storia.\nOrganigramma societario.\nArea direttiva\nArea tecnica\nArea sanitaria"}
{"id": "3228708", "revid": "767487", "url": "https://it.wikipedia.org/wiki?curid=3228708", "title": "The Boss Is Back", "text": "The Boss Is Back \u00e8 l'ultimo album di Spoonie Gee, pubblicato nel 2005 sotto l'etichetta New Sound of Harlem, NY. Esso \u00e8 per ora l'ultimo lavoro in studio del rapper."}
{"id": "3228709", "revid": "287204", "url": "https://it.wikipedia.org/wiki?curid=3228709", "title": "Italo Rossi", "text": ""}
{"id": "3228714", "revid": "1784425", "url": "https://it.wikipedia.org/wiki?curid=3228714", "title": "Keiko Fujimori", "text": "Biografia e percorso politico.\nInfanzia e studi.\nFiglia dell'ex presidente e dittatore Alberto Fujimori e dell'ex congressista della Repubblica Susana Higuchi, frequenta la scuola \"Sagrados Corazones Recoleta\" insieme ai suoi fratelli Sachi, Hiro e Kenji, concludendola nel 1992. L'anno seguente si trasferisce a New York dove incomincia i suoi studi universitari all'Universit\u00e0 Statale di New York, per terminarli nel 1997 presso l'Universit\u00e0 di Boston con la laurea in amministrazione d'azienda. Nel 2006 ottiene una specializzazione in amministrazione d'azienda alla Columbia Business School.\nPrima dama.\nNell'agosto del 1994, dopo il divorzio dei suoi genitori, diventa la prima dama della nazione a 19 anni, la pi\u00f9 giovane in tutta la storia d'America. Ha svolto tale ruolo dall'aprile del 1994 al novembre del 2000. Come prima dama della nazione Keiko Sof\u00eca assume anche la presidenza della \"Fondazione per i bambini del Per\u00f9\" e la \"Fondazione Peruviana Cardioinfantile\". Nell'anno 2000 gest\u00ec, a livello nazionale, la costruzione di diverse case famiglia per bambini e la prima sala di \"Terapia Intensiva Cardiovascolare pediatrica\". Inoltre ha partecipato a centinaia di campagne sociali i cui risultati l'hanno portata a ricevere nell'anno 2000 l'ordine \"Bernardo O'Higgins\", la pi\u00f9 alta, con decorazione, che uno straniero pu\u00f2 ricevere dal governo cileno, in riconoscimento al suo lavoro sociale. Di conseguenza, Keiko partecipa a diverse riunioni internazionali come la Conferenza di Mogli di Capi di Stato e di Governo in Polonia, Canada e Cile. \nCarriera politica indipendente.\nTerminata la carica di prima dama, ottiene un MBA alla Columbia University, dopodich\u00e9 lavora negli Stati Uniti. In quegli anni Keiko Fujimori decise di lasciare la politica attiva e, con alcuni amici, intraprese diverse iniziative commerciali. Diede cos\u00ec inizio a un'attivit\u00e0 di esportazione di medicine tradizionali, come il Maca e l'Unghia di Gatto, e la vendita di prodotti di aromaterapia nel mercato peruviano. Alcune indagini fiscali, legate al processo di estradizione di suo padre dal Cile, non hanno dato alcun esito. Fujimori assume il ruolo di leader del gruppo fujimorista nell'aprile del 2006 e viene eletta congressista della Repubblica.\nCome congressista e leader del gruppo fujimorista, Keiko difende l'azione politica del padre. Nel 2010 fonda il suo partito politico \"Fuerza 2011\", poi divenuto Forza Popolare. Sconfitta al ballottaggio da Ollanta Humala alle elezioni presidenziali del 2011, ha ritentato la corsa per la presidenza della Repubblica alle elezioni presidenziali del 2016, venendo nuovamente sconfitta, stavolta da Pedro Pablo Kuczynski, e nel 2021 da Pedro Castillo.\nVicende giudiziarie.\nNel 2018 \u00e8 indagata e arrestata per finanziamento irregolare alla sua campagna elettorale. La Corte Costituzionale ha prima ridotto, il 12 settembre 2019, la sua custodia cautelare da 36 a 18 mesi; poi, il 25 novembre 2019, ha dichiarato fondato il ricorso contro la privazione di libert\u00e0 in pendenza del processo disponendone l'immediata scarcerazione. Il 29 gennaio 2020 la giustizia peruviana ha ordinato nuovamente il carcere preventivo per 15 mesi. Il 1 maggio 2020 il tribunale d\u2019appello peruviano dispone la scarcerazione su cauzione.\nControversie.\nPolemica sul pagamento del suoi studi\nNel 2001, l'ex consigliere presidenziale e capo del servizio d\u2019intelligence peruviano, Vladimiro Montesinos, ha affermato che gli studi di Keiko Fujimori a Boston sono stati pagati con fondi dei servizi segreti.\nScandalo Panama Papers\nNel 2016 da documenti trapelati dallo scandalo Panama Papers appaiano alcuni nomi vincolati a collaboratori di Keiko Fujimori.\nVita privata.\n\u00c8 sposata con Mark Vito Villanella, un cittadino statunitense che, dopo il matrimonio con Fujimori, ha acquisito la cittadinanza peruviana. La coppia ha due figlie: Kyara Sof\u00eda, nata nel 2007 e Kaori Marcela, nata nel 2009."}
{"id": "3228717", "revid": "61051", "url": "https://it.wikipedia.org/wiki?curid=3228717", "title": "Junkers Ju 186", "text": ""}
{"id": "3228718", "revid": "61051", "url": "https://it.wikipedia.org/wiki?curid=3228718", "title": "Junkers Ju 286", "text": ""}
{"id": "3228721", "revid": "599013", "url": "https://it.wikipedia.org/wiki?curid=3228721", "title": "Enrico Carzino", "text": "Era noto come Carzino I per distinguerlo dal fratello Ercole conosciuto come Carzino II anch'egli calciatore, o con il soprannome \"testa d'oro\".\nSuo figlio Luigi segu\u00ec le orme paterne, giocando anch'egli a calcio nello stesso ruolo del genitore.\nBiografia.\nFiglio di Luigi, nato a San Salvatore Monferrato nel 1862, operaio aderente alla Societ\u00e0 Operaia di Mutuo Soccorso Universale (che fu una delle due societ\u00e0 che permisero la nascita della Ginnastica Sampierdarenese), Enrico era il fratello maggiore di Ercole, anch'egli calciatore, e di Alfredo (nato nel 1899), partigiano della Divisione Garibaldi \"Cichero\", caduto il 22 dicembre 1944.\nCaratteristiche tecniche.\nMagro e di altezza media, Carzino era veloce nelle uscite, sicuro ed abile nel parare i rigori. Ottimo nel posizionamento fra i pali, era molto abile nel bloccare la palla e nelle uscite basse, avvezzo a interventi vistosi.\nCarriera.\nEsord\u00ec insieme a Giuseppe Capra, Federico Munerati e Gino Rossetti nella stagione 1919-1920. Hanno vinto la Coppa Sport Club Virtus.\nCon la Sampierdarenese esordisce nella stagione 1920-1921, ottenendo il quinto posto del campionato ligure. Nella stagione seguente ottiene il secondo posto finale nel campionato organizzato dalla FIGC, perdendo le finali scudetto contro la Novese.\nNella Prima Divisione 1922-1923 ottiene il terzo posto nel Girone A, il nono nel Girone A della Prima Divisione 1923-1924 ed il decimo nella sua ultima stagione con i liguri.\nCarzino lasci\u00f2 la Sampierdarenese nel 1925 per trasferirsi al . In \"rossoblu\" esord\u00ec il 2 gennaio 1927, nella vittoria esterna contro il conclusasi 3-2 sul campo per i liguri ed a tavolino sempre a favore del 2-0.\nIn \"rossoblu\" riveste sempre il ruolo di secondo alle spalle di Giovanni De Pr\u00e0, totalizzando 18 presenze e sfiorando due volte lo scudetto, nella Divisione Nazionale 1927-1928 e nella Serie A 1929-1930, concludendo entrambe le stagioni in seconda posizione. Pur posto in lista di trasferimento nell'agosto 1930, rimane comunque nelle file rossoblu anche nella stagione seguente.\nFu capitano del Genoa riserva con cui conquista quatro campionati dal 1927 fino al 1931.\nLasciato il definitivamente, passa nel 1931 all'Imperia in terza serie, dove fu capitano nella stagione 1931-1932. Grazie anche alle sue parate l'Imperia riusc\u00ec a mantenere la categoria.\nIl presidente Giuseppe Saglietto riconferm\u00f2 a Enrico nella stagione consecutiva.\nNel 1933, alla et\u00e0 di 36 anni, lascia l'Imperia per giocare con il Pontedecimo allenato da Delfo Bellini. Copr\u00ec il ruolo di primo portiere per poi essere rimpiazzato per Rota.\nNel 1936 gioc\u00f2 una partita amichevole con altre vecchie glorie del Genoa. Dopo la guerra gioc\u00f2 altre partite di questo genere ma con la maglia della Sampierdarenese."}
{"id": "3228727", "revid": "36573515", "url": "https://it.wikipedia.org/wiki?curid=3228727", "title": "Enchiridion Symbolorum", "text": ""}
{"id": "3228728", "revid": "287204", "url": "https://it.wikipedia.org/wiki?curid=3228728", "title": "Norwalk Hospital", "text": "Con il termine Norwalk Hospital si intendono due ospedali statunitensi:"}
{"id": "3228729", "revid": "767487", "url": "https://it.wikipedia.org/wiki?curid=3228729", "title": "Hong Kong Open 1974", "text": "L'Hong Kong Open 1974 \u00e8 stato un torneo di tennis giocato sul cemento. \u00c8 stata la 2\u00aa edizione dell'Hong Kong Open che fa del Commercial Union Assurance Grand Prix 1974. Si \u00e8 giocato a Hong Kong dal 4 al 10 novembre 1974.\nCampioni.\nSingolare.\nIl torneo di singolare si \u00e8 concluso prima delle semifinali\nDoppio.\nIl torneo di doppio si \u00e8 concluso prima delle semifinali"}
{"id": "3228730", "revid": "204012", "url": "https://it.wikipedia.org/wiki?curid=3228730", "title": "Norwalk State Asylum", "text": ""}
{"id": "3228735", "revid": "125389075", "url": "https://it.wikipedia.org/wiki?curid=3228735", "title": "Castello di Proh", "text": "Il castello di Proh (pronuncia locale: \"pr\u00fc\") sorge in pianura nell'omonima frazione del comune di Briona, al limitare dei primi pendii delle colline novaresi. Fu edificato per volere di Francesco Sforza verso la met\u00e0 del XV secolo probabilmente non per scopi militari in quanto a breve distanza esistevano gi\u00e0 i castelli strategici di Briona, Barengo e Castellazzo Novarese.\nGi\u00e0 all'inizio del XII secolo Corrado III di Svevia aveva concesso il feudo ai conti di Biandrate che eressero il cosiddetto \"castellaccio\" sulle alture retrostanti, andato distrutto nel 1362 durante la guerra tra il marchese del Monferrato e Galeazzo Visconti.\nCome il vicino castello di Briona, a met\u00e0 del Quattrocento pass\u00f2 in feudo ai Tornielli, seguendone le stesse sorti. Nel 1495 fu occupato dall'esercito di Ludovico il Moro.\nNel 1597 pass\u00f2 ai Caccia mentre nel 1672 fu acquistato dai fratelli Cattaneo di Novara. Nell'Ottocento fu trasformato in cascina dalla famiglia Fantoni e, sul finire del secolo, venduto al conte Arese Lucini. Dal 1917 \u00e8 di propriet\u00e0 della famiglia Marelli di Milano. Nel 2020 i Marelli hanno affidato la gestione del Castello alla Fondazione UniversiC\u00e0 che si occupa della creazione di musei multimediali.\nIl castello ha subito nei secoli molteplici sistemazioni. Si presenta a pianta rettangolare asimmetrica con due torri circolari agli angoli nord-est e sud-ovest. In passato era circondato da un fossato, oggi scomparso, e presentava due ingressi dotati di ponte levatoio: una pusterla sul lato est ed una porta carraia ad ovest. Tutto l'edificio presenta un apparato a sporgere con lunghe caditoie decorate a dente di sega e ha un'altezza uniforme, ad esclusione del tratto di cortina tra la torricella d'ingresso e l'inizio del primo fabbricato sul lato orientale.\nCome indicato dalla targa apposta all'ingresso, il castello, ormai in rovina, fu restaurato nel 1960, rispettando le forme originarie e ripristinando la torre pi\u00f9 alta al lato dell'ingresso principale.\nDegli affreschi che decoravano un tempo l'edificio sopravvivono solo un trittico sbiadito sulla parete est del cortile, raffigurante la Madonna col Bambino tra i santi, e lo stemma dei Cattaneo sulla torre sud-ovest.\nLa nuova vita del Castello.\nDal 2020 l'area del Castello di Proh \u00e8 interessata da un progetto di rivitalizzazione a cura della Fondazione UniversiC\u00e0 che ha gi\u00e0 dato vita al Museo UniversiC\u00e0 di Druogno in Valle Vigezzo e al Museo Meina sul Lago Maggiore. La famiglia Marelli ha concesso in comodato il Castello per 25 anni alla fondazione. \u00c8 in corso il restauro del castello per quello che \u00e8 gi\u00e0 stato denominato \"cultural park delle Colline Novaresi\". Il comodato \u00e8 stato sottoscritto dall'ing. Carlo Marelli e dalla dott.sa Anna Belfiore presidente della Fondazione.\nNel Castello trover\u00e0 sede un museo multimediale-emozionale curato dallo staff di giovani della fondazione stessa coordinati dal giornalista e regista Gianni Dal Bello.\nIl progetto contempla anche la creazione di spazi culturali e di un punto-vetrina per i prodotti del territorio."}
{"id": "3228737", "revid": "599013", "url": "https://it.wikipedia.org/wiki?curid=3228737", "title": "Ruggero Rossi De Mio", "text": "Carriera.\nClub.\nHa giocato per quasi tutta la sua carriera con l'Hockey Club Bolzano, con cui ha esordito in prima squadra nella stagione 1992-1993. Coi biancorossi ha vinto quattro scudetti (1994-1995, 1995-1996, 1996-1997 e 1999-2000), una Alpenliga (1993-1994) ed un Torneo Sei Nazioni (1994-1995).\nOltre che nella squadra della sua citt\u00e0 ha giocato nella 2. Bundesliga (la seconda serie tedesca), nelle file delle Straubing Tigers nel 1997-1998, e nella Mestis (seconda serie finlandese) col TuTo Turku. Ha poi militato brevemente nel Val Venosta ed ha chiuso la carriera con l'HC Merano, entrambe squadre di Serie A2.\nNazionale.\nCon la Nazionale azzurra ha esordito il 20 aprile 1999 contro la , raccogliendo 17 presenze (tra cui quelle al mondiale 2002)."}
{"id": "3228740", "revid": "110157", "url": "https://it.wikipedia.org/wiki?curid=3228740", "title": "Un gentiluomo senza pari", "text": "Un gentiluomo senza pari (\"The Nonesuch\") \u00e8 un romanzo della scrittrice inglese Georgette Heyer.\nTrama.\nIl romanzo \u00e8 ambientato a Oversett, un paesino dello Yorkshire, dove l'arrivo del famosissimo Waldo Hawkridge, soprannominato l\u2019\"Ineguagliabile\", crea molto scompiglio. Il gentiluomo, tra i pi\u00f9 noti di Londra, ha infatti ereditato una tenuta piuttosto malridotta da un lontano parente e decide di trasferirvisi insieme al suo protetto, nonch\u00e9 cugino, per vederla di persona. La storia \u00e8 incentrata sulle vicende sentimentali dei due cugini, e nel corso della vicenda notiamo l'evolversi del personaggio di Ancilla Trent, istitutrice e dama di compagnia in casa Underhill, e della sua bellissima, viziata e vanitosa protetta: miss Theophania Wield, detta Tiffany. Quando Julian si invaghisce della bella Tiffany, suo cugino Waldo cerca di allontanarlo da quello che potrebbe essere un matrimonio imprudente corteggiando lui stesso la giovane. Le sue astute manovre vengono per\u00f2 scoperte dall'intelligente miss Trent. Con il tempo Lindeth si allontana da Tiffany avendo scoperto il suo brutto carattere, e comincia ad interessarsi a miss Chartely, la figlia del parroco."}
{"id": "3228742", "revid": "767487", "url": "https://it.wikipedia.org/wiki?curid=3228742", "title": "Johannesburg Indoor 1974", "text": "Il Johannesburg Indoor 1974 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del World Championship Tennis 1974. Si \u00e8 giocato a Johannesburg in Sudafrica dal 15 al 21 aprile 1974.\nCampioni.\nSingolare maschile.\n Andrew Pattison ha battuto in finale John Alexander 6-3 7-5\nDoppio maschile.\n Bob Hewitt / Frew Donald McMillan hanno battuto in finale Jim McManus / Andrew Pattison 6-2, 6-4, 7-6"}
{"id": "3228744", "revid": "1459779", "url": "https://it.wikipedia.org/wiki?curid=3228744", "title": "Francesco Menzio", "text": "Biografia.\nDalla natia Sardegna si trasfer\u00ec, con la famiglia, a Torino nel 1912. Inizi\u00f2 a dipingere al ritorno dalla Prima guerra mondiale. Frequent\u00f2 poi lo studio di Felice Casorati. Nel 1923 espose, per la prima volta, alla Galleria Pesaro di Milano. Nel 1928 partecip\u00f2 alla Biennale di Venezia. Nello stesso anno si rec\u00f2 a Parigi, dove venne a contatto con la pittura degli Impressionisti e dei Fauves. Tornato a Torino aderisce al gruppo dei \u201cSei di Torino\u201d con Enrico Paulucci, Gigi Chessa, Carlo Levi, Nicola Galante e Jessie Boswell. Nel 1930 lasci\u00f2 il gruppo dei \u201cSei\u201d e torn\u00f2 a Parigi, dove conobbe Amedeo Modigliani. Nel 1937 espose alla Sala della Stampa di Torino e alla Galleria del Milione a Milano. Nel 1942 vince il premio Bergamo. Dal 1951 inizi\u00f2 ad insegnare all'Accademia Albertina.\nNel 1956 esegu\u00ec un'opera dal titolo \"Bambini tra gli alberi\" nella galleria all'aperto dell'affresco di Arcumeggia. Nel 1958 tenne una mostra personale alla Biennale di Venezia.\nLa sua pittura interiore e raffinata con frequenti manifestazioni malinconiche evidenzia un uso del colore ora intenso, ora tenue, con elementi riconducibili alle opere di Modigliani e Matisse.\nMenzio scomparve nel 1979 all'et\u00e0 di 80 anni."}
{"id": "3228751", "revid": "729019", "url": "https://it.wikipedia.org/wiki?curid=3228751", "title": "AN-52", "text": "L'AN-52 \u00e8 stata la terza arma nucleare francese della componente aerea della forza di dissuasione nucleare francese.\nL'AN-52 era basata sullo stesso modello come l'\"AN-51\" (che equipaggiava anche il \"Pluton\") e condividevano la stessa testata nucleare: la \"MR 50 CTC\" (\"charge tactique commune\").\nL'AN-52 aveva una testata nucleare al plutonio ed \u00e8 stata prodotta in due versioni con potenze differenti, una da 6-8 kt yield e una 25 kt high yield.\nCirca 80/100 AN-52 sono state prodotte, i \"vettori\" sono stati i caccia: Mirage IIIE, Jaguar A (per l'Arm\u00e9e de l'air) e Super \u00c9tendard (per l'A\u00e9ronautique navale); essa quindi non sostituiva, ma affiancava la bomba AN-22 che era \"lanciata\" dal bombardiere strategico Mirage IVA.\nL'AN-52 fu impiegata in 3 test nucleari:\nLa sua sostituzione con il missile ASMP \u00e8 iniziata nel 1986."}
{"id": "3228753", "revid": "1305772", "url": "https://it.wikipedia.org/wiki?curid=3228753", "title": "Teucrium montanum", "text": "Il camedrio montano (nome scientifico Teucrium montanum ) \u00e8 una piccola pianta arbustiva, appartenente alla famiglia delle Lamiaceae, originaria dell'Europa centrale e meridionale.\nEtimologia.\nIl nome del genere (\"Teucrium\") deriva da Teucro, mitico re di Troia figlio di Scamandro (divinit\u00e0 fluviale) e della Ninfa Idea, che secondo Plinio (Gaio Plinio Secondo nato a Como nel 23, e morto a Stabiae il 25 agosto 79, scrittore, ammiraglio e naturalista romano) per primo speriment\u00f2 le propriet\u00e0 medicinali di alcuni vegetali (tra cui alcune piante del genere di questa voce). Dioscoride denomin\u00f2 queste piante dal greco \u201cTeukrion\u201d, ma \u00e8 Linneo che riprese tale nome cambiandolo nel latino \u201cTeucrium\u201d. L'epiteto specifico (\"montanum\" = dei monti) deriva dall'habitat tipico di questa specie.\nIl nome scientifico della specie \u00e8 stato definito per la prima volta da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 565\" del 1753.\nDescrizione.\nQueste piante raggiungono una altezza massima tra 8 e 15\u00a0cm; nei luoghi freschi possono arrivare a pi\u00f9 del doppio. La forma biologica \u00e8 camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). Tutta la pianta \u00e8 amara e quasi inodore (sono presenti delle ghiandole contenenti oli eterici)..\nRadici.\nLe radici sono di tipo fascicolato.\nFusto.\nLa parte aerea del fusto \u00e8 ascendente o prostrata e si dispone a raggiera; alla base \u00e8 legnosa, nel resto \u00e8 ramificata. Tutta la pianta \u00e8 bianco-tomentosa.\nFoglie.\nLe foglie, disposte in modo opposto lungo il caule, sono coriacee, scure e glabre o sparsamente pubescenti nella parte adassiale, bianco-tomentoso nella parte abassiale; i margini sono revoluti e interi (e quindi si presentano apparentemente lineari). Dimensione delle foglie: larghezza 2\u00a0mm; lunghezza 20\u00a0mm.\nInfiorescenza.\nLe infiorescenze si presentano contratte in una testa a forma emisferica all'apice delle foglie; i fiori sono circondati da brattee simili alle foglie.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti). Lunghezza del fiore: 9 \u2013 14\u00a0mm.\nFrutti.\nIl frutto \u00e8 uno schizocarpo composto da 4 acheni ovoidali (tetrachenio) racchiusi nel calice che \u00e8 persistente. La superficie del frutto \u00e8 papillosa.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Teucrium\" si compone di circa 250 specie, una quindicina delle quali vivono in Italia. La distribuzione \u00e8 subcosmopolita, ma per lo pi\u00f9 extratropicale e con la maggiore diversit\u00e0 nell'areale mediterraneo. All'interno della famiglia questo genere \u00e8 descritto nella sottofamiglia Ajugoideae. Nelle classificazioni meno recenti la famiglia del genere \"Teucrium\" \u00e8 chiamata Labiatae.\nIl numero cromosomico di \"T. montanum\" \u00e8: 2n = 22/26/30.\nSottospecie.\nPer questa specie \u00e8 riconosciuta come valida la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nPrincipi attivi.\nIl sapore amaro \u00e8 dato dalla scordeina.\nUsi.\nVengono utilizzate le parti aeree della pianta. Ha propriet\u00e0 antiossidanti, toniche, stomatiche, stimolanti dell'apparato urinario.\nAltre notizie.\nIl camedrio motano in altre lingue \u00e8 chiamato nei seguenti modi:"}
{"id": "3228755", "revid": "729019", "url": "https://it.wikipedia.org/wiki?curid=3228755", "title": "Come On (Chuck Berry)", "text": "Come On \u00e8 un brano musicale scritto e pubblicato come singolo da Chuck Berry nel 1961.\nNel 1963 i Rolling Stones pubblicarono una cover di questa canzone nel loro primo singolo, \"Come On/I Just Want to Make Love with You\"."}
{"id": "3228761", "revid": "767487", "url": "https://it.wikipedia.org/wiki?curid=3228761", "title": "Pietro Checchia", "text": "Era figlio di Francesco, progettista di San Lazzaro degli Armeni (e sicuramente di altri edifici non ancora identificati). Di lui si hanno scarsissime notizie: nel 1798 faceva parte del collegio dei pittori; il 7 settembre 1800 diventava professore accademico nella classe degli architetti, venendo riconfermato il 3 settembre 1804. Dopo la morte fu presto dimenticato.\nEbbe tuttavia una certa notoriet\u00e0 per aver ricostruito il teatro San Benedetto, distrutto da un incendio nel 1774. Era il pi\u00f9 importante teatro veneziano prima dell'erezione della Fenice (1792), per la quale lo stesso Checchia propose un progetto, non accettato. Suo anche il teatro Vendramin (1776), in seguito rifatto e intitolato a \"Carlo Goldoni\".\nTra le pochissime opere rimaste, si ricordano pulpito e la mostra dell'organo della chiesa di San Pantalon (1780 circa). Gli sono attribuiti anche alcuni ampliamenti di villa La Barbariga (1770 circa)."}
{"id": "3228766", "revid": "125063942", "url": "https://it.wikipedia.org/wiki?curid=3228766", "title": "Die Antwoord", "text": "I Die Antwoord sono un gruppo musicale hip hop sudafricano di Citt\u00e0 del Capo composto da tre membri, Ninja, Yolandi Visser e DJ Hi-Tek. Il complesso stesso si identifica come simbolo di convivenza tra culture diverse.\nStoria del gruppo.\nIl cantante principale del gruppo, Ninja, all'anagrafe Watkin Tudor Jones, \u00e8 stato al centro della scena hip hop sudafricana per diversi anni, assumendo diverse personalit\u00e0 a seconda delle esibizioni. Nel caso dei Die Antwoord, il suo alter ego \u00e8 Ninja, un personaggio volgare e aggressivo che si distacca dai suoi ruoli precedenti. Il rapper ha dichiarato in merito al suo personaggio: \"Ninja \u00e8, come posso dire, come Superman per Clark Kent\".\nIl gruppo si \u00e8 formato nel 2008 dall'unione di due cantanti, Ninja e Yolandi Visser, ed un produttore, DJ Hi-Tek. Il loro album d'esordio, \"$O$\", fu reso disponibile limitatamente per il download gratuito attraverso il proprio sito ufficiale. Nel 2009, il direttore di fotografia Rob Malpage ha filmato il video per il loro singolo, \"Enter the Ninja\", che ha spopolato in rete attirando milioni di visitatori.\nLa reale identit\u00e0 del produttore del gruppo non \u00e8 certa, in quanto, nonostante in diverse interviste Ninja presenti DJ Hi-Tek, non si tratta mai della stessa persona. Molti confermano che DJ Hj-Tek sia il ragazzo affetto da progeria che appare in alcune scene del video di \"Enter the Ninja\" e ribadiscono che, nonostante fosse affetto da una malattia degenerativa che lo ha portato alla morte prematura, si trattava di un produttore riconosciuto, essendo anche riuscito ad avere la lucidit\u00e0 e l'immaginazione per creare la base che ha lanciato la band nel primo disco \"$O$\". Probabilmente questo \u00e8 il motivo per cui i componenti principali continuano a usare il suo nome in suo onore. Dopo la scomparsa del DJ, come si pu\u00f2 vedere dai loro concerti, il terzo membro del gruppo indossa sempre la maschera per far s\u00ec che l'identit\u00e0 del corrente DJ Hi-Tek, rimanga un mistero.\nNel marzo 2012 la cantante Lady Gaga ha contattato il gruppo per propogli di aprire i concerti del \"Born This Way Ball\", ma il gruppo ha rifiutato. La band ha in seguito pubblicato il video ufficiale di \"Fatty Boom Boom\" dove l'americana viene derisa, mostrata satiricamente del tutto incapace di far fronte ai pericoli della vita in Sud Africa. I testi dei brani dei Die Antwoord sono scritti in afrikaans, xhosa e inglese.\nNel 2015, Ninja e Yolandi sono stati i coprotagonisti, assieme a Hugh Jackman e Dev Patel, del film \"Humandroid\" di Neill Blomkamp,\nTematiche e stile musicale.\nLo stile della musica dei Die Antwoord \u00e8 permeata di elementi della subcultura Zef (parola gergale afrikaans traducibile come \"insieme di cose\"). In un'intervista Ninja ha risposto alle controversie sul modo di definirsi Zef, in quanto alcune persone definivano questo termine come un movimento \"dei bianchi\" sudafricano. Il cantante ha risposto affermando che il razzismo ormai per i sudafricani fa parte del passato. Lui osserva nuovamente dicendo che le culture sono molto unite, e la fine dell'apartheid ha condotto, non ad un'unione \"armoniosa\" tra le varie \"razze\", bens\u00ec ad una fusione in una cosa sola, ha portato tutti gli individui ad essere uguali. Il tutto si mescola allo slang che potete ascoltare anche nelle loro canzoni, slang comunemente derivato dalla lingua inglese e afrikaans.\nYolandi Visser recentemente ha definito il termine Zef come se fosse collegato a coloro che \"truccano\" le loro auto, il loro stile di vita, la loro immagine, mostrando sempre quello stile fresco e diverso dal resto della societ\u00e0. \"Zef \u00e8: tu sei povero ma stravagante, tu sei povero ma sexy, tu sei povero ma hai stile\".\nControversie.\nNel marzo del 2019 la rapper australiana Zheani ha pubblicato il singolo \"The Question\" con il fine di rendere pubblico il presunto stupro avvenuto in Sudafrica nel 2013 ad opera di Ninja, oltre a provvedere ad una denuncia ufficiale in Queensland. In base alla testimonianza della cantante, dopo essere stata contattata da Yolandi \u00e8 stata portata nel paese natio degli artisti, venendo drogata e violentata da Ninja. A seguito inoltre di attriti personali tra Zheani e Ninja, quest'ultimo avrebbe inoltrato immagini esplicite della ragazza a vari membri del cast del film \"Humandroid\", a cui ha preso parte nello stesso periodo.\nSuccessivamente alle azioni della cantante australiana una seconda testimonianza \u00e8 venuta alla luce da parte della cantante Dionna Dal Monte, che sostiene di aver subito violenze da parte di Ninja ad un concerto tenutosi a Padova nel 2014. Ulteriori dichiarazioni sulla condotta dubbia del duo sono giunte dal manager di lunga data Jay Savage e il loro regista Ben Jay Crossman\nNel 2019 \u00e8 inoltre \u00e8 diventato virale un filmato risalente al festival australiano \"Future Music\" del 2012, in seguito ad un video rilasciato in rete da Benjay Crossman che mostra i Die Antwoord nell'atto di inseguire il cantante del gruppo Hercules and Love Affair, Andy Butler, rivolgendogli nel mentre epiteti omofobi. \u00c8 inoltre stato dichiarato da Yolandi allo staff del festival di aver subito una molestia sessuale da parte dell'artista statunitense. Ninja ha successivamente dichiarato di essere stato rappresentato in maniera disonesta nel video, dove i propri comportamenti e quelli di Yolandi risultano omofobi a causa del montaggio del video pubblicato da Crossman, parlando invece di come le ostilit\u00e0 con Butler fossero degenerate a seguito di un conflitto originato giorni prima."}
{"id": "3228768", "revid": "729019", "url": "https://it.wikipedia.org/wiki?curid=3228768", "title": "Junkers Jumo 206", "text": "Lo Junkers Jumo 206 era un motore aeronautico a pistoni contrapposti con flusso monodirezionale, a ciclo Diesel a due tempi e raffreddamento a liquido, sviluppato dall'azienda tedesca Junkers Flugzeug und Motorenwerke AG nei tardi anni trenta e rimasto a livello di prototipo.\nBasato sul precedente Jumo 205 venne progettato con l'intenzione di sostituire il voluminoso Jumo 204 di inizio decennio.\nStoria.\nSviluppo.\nLa necessit\u00e0 di avere a disposizione un motore pi\u00f9 potente dello Jumo 205 spinse l'azienda tedesca a sviluppare, tra la fine del 1936 e l'inizio del 1937, un nuovo motore che potesse nel contempo sostituire i precedenti Jumo 204, ovvero l'estremo sviluppo della serie Fo4 che inizi\u00f2 lo sviluppo nei tardi anni venti.\nTecnicamente manteneva l'impostazione dei suoi predecessori con un rapporto alesaggio/corsa ridotto del 20% rispetto allo Jumo 205, ma con un volume della camera di scoppio aumentato del 30%; inoltre si cerc\u00f2 di ottenere un'ulteriore potenza aumentando la sezione dei condotti di alimentazione dell'aria al cilindro, in modo da riuscire ad avere a disposizione una potenza superiore del 60% rispetto allo Jumo 205.\nIn realt\u00e0 i prototipi erano in grado di erogare questa potenza solamente per pochi minuti e bench\u00e9 le prove si siano protratte fino al 1940, utilizzando anche due esemplari di Junkers Ju 52-3mho come banco di prova volante sostituendo il motore centrale con uno Jumo 206, la squadra di sviluppo non riusc\u00ec a risolvere il problema. Il programma venne quindi interrotto, ma l'esperienza acquisita venne utilizzata nello sviluppo del nuovo Jumo 208."}
{"id": "3228772", "revid": "2016868", "url": "https://it.wikipedia.org/wiki?curid=3228772", "title": "Brian Reitzell", "text": "Biografia.\nCarriera.\nBrian Reitzell \u00e8 un musicista, compositore, produttore e supervisore di musiche, conosciuto ai pi\u00f9 per i suoi contributi alle colonne sonore di diversi film. \u00c8 stato batterista del gruppo punk \"Redd Kross\". Ha anche collaborato con il duo elettronico francese \"Air\", dove si \u00e8 esibito ai tamburi nell'album \"10 000 Hz Legend\" del 2001.\nHa scritto la traccia \"Sick Love\" inclusa nella colonna sonora del film \"Un lupo mannaro americano a Parigi\" del 1997, i cui restanti brani sono stati realizzati da Wilbert Hirsch.\nNel 2003 fu nominato per i BAFTA, insieme a Kevin Shields per \"My Bloody Valentine\", per la colonna sonora di \"Lost in Translation\" di Sofia Coppola.\nAttualmente \u00e8 membro del gruppo \"TV Eyes\", composto da Roger Joseph Manning Jr. e Jason Falkner."}
{"id": "3228775", "revid": "339392", "url": "https://it.wikipedia.org/wiki?curid=3228775", "title": "Atelier Rorona", "text": ""}
{"id": "3228785", "revid": "599013", "url": "https://it.wikipedia.org/wiki?curid=3228785", "title": "Augusto Scappini", "text": "Era noto come Scappini II per distinguerlo dal fratello Luigi che milit\u00f2 insieme a lui sia nella Nazionale Liguria sia nel e noto come Scappini I.\nCarriera.\nFormatosi nella Nazionale Liguria, nel 1926 venne ingaggiato dal e potendo cos\u00ec esordire in Prima Divisione il 17 ottobre 1926 nella vittoria casalinga per 4-1 contro il .\nSempre nella stagione 1926-1927 gioca tre incontri di Coppa Italia.\nLa stagione seguente passa all'Acqui dove ottiene il terzo posto nel girone A della Seconda Divisione 1927-1928 e la promozione in Prima Divisione 1928-1929.\nDopo l'esperienza piemontese torna al , dove non trova spazio.\nLasciato il \"Grifone\", nel 1930 passa all'Imperia, dove ottiene un decimo posto nella Prima Divisione 1930-1931, girone D.\nChiude la carriera al Rapallo Ruentes la stagione seguente ottenendo un terzo posto nel Girone C della Prima Divisione."}
{"id": "3228787", "revid": "663330", "url": "https://it.wikipedia.org/wiki?curid=3228787", "title": "Max Irons", "text": "Biografia.\nNasce il 17 ottobre 1985 a Camden, Londra. Figlio dell'attore inglese Jeremy Irons e dell'attrice irlandese Sin\u00e9ad Cusack, figlia degli attori Cyril Cusack e Maureen Kiely. Ha un fratello, l'ex attore e fotografo Samuel Irons, e un fratellastro di nome Richard Boyd Barrett, politico Irlandese. Irons ha sia la cittadinanza irlandese sia quella inglese, data la legge per la nazionalit\u00e0 inglese e irlandese. Frequenta la Dragon School a Oxford, successivamente la Bryanston School a Dorset. Nel 2008 si \u00e8 diplomato alla Guildhall School of Music and Drama. Durante i suoi anni scolastici, soffriva di dislessia e suo padre Jeremy lo scoraggi\u00f2 dall'intraprendere la carriera dell'attore. Mentre studiava per diventare attore, Irons lavorava come barista. \nIl 30 novembre 2019 si sposa con Sophie Pera, fashion director per Tatler, nell'Oxfordshire. I due erano fidanzati dal 2013.\nCarriera.\n\u00c8 stato modello per Burberry e Mango. Nel 2012 firma un contratto con l'agenzia di moda Macy's I.N.C. (collezione 2012 autunno/inverno apparsa sull'Huffington Post il 15 agosto 2012). Ha debuttato sul grande schermo nel 2004 prendendo parte alla drammedia \"La diva Julia\", in un ruolo minore, affiancando il padre Jeremy che figura invece tra i protagonisti. Nel 2009 ha prestato il volto per il cortometraggio \"Unrequited Love\" di Jade Syed-Bokhari. Lo stesso anno ha recitato in \"Dorian Gray\" di Oliver Parker, seconda grande produzione cui ha partecipato dopo \"La diva Julia\". Nel 2011 recita in \"Cappuccetto rosso sangue\" di Catherine Hardwicke, nel ruolo di Henri e compare in tre episodi della serie televisiva \"The Runaway\". Nel 2012 viene scelto per interpretare Jared Howe nell'adattamento cinematografico del famoso best seller di Stephenie Meyer \"L'ospite\", ovvero \"The Host\", diretto da Andrew Niccol.\nNel 2013 interpreta re Edoardo IV nella serie BBC \"The White Queen\", tratta dai romanzi di Philippa Gregory. Nel 2014 veste i panni di Miles Richards, protagonista del film \"Posh\", adattamento cinematografico dell'omonima opera teatrale di Laura Wade: al suo fianco troviamo anche i due attori inglesi Sam Claflin e Douglas Booth.\nDoppiatori italiani.\nNelle versioni in italiano dei suoi lavori, Max Irons \u00e8 stato doppiato da:"}
{"id": "3228793", "revid": "287204", "url": "https://it.wikipedia.org/wiki?curid=3228793", "title": "Campionati del mondo Ironman del 2006", "text": "L'edizione dei Campionati del Mondo di Ironman del 2006 si \u00e8 tenuta a Kailua-Kona, Hawaii.\nTra gli uomini ha vinto - per la seconda volta dopo l'edizione del 2004 - il tedesco Normann Stadler, mentre tra le donne si \u00e8 laureata campionessa del mondo \"ironman\" l'australiana Michellie Jones.\nSi \u00e8 trattata della 30\u00aa edizione dei campionati mondiali di ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC).\nGare di qualifica.\nPer partecipare all'Ironman Hawaii del 2006, gli atleti hanno dovuto conquistare una delle qualifiche messe in palio nelle competizioni mondiali di Ironman e in alcune gare Ironman 70.3, opportunamente selezionate. Un certo numero di slot \u00e8 stato messo a disposizione dei residenti alle Hawaii o attraverso una lotteria. Inoltre, la World Triathlon Corporation ha invitato direttamente alcuni triatleti.\nLa serie di gare Ironman nel 2006 ha incluso 19 competizioni, oltre alla gara dei Campionati del mondo dell'anno precedente (2005). Quest\u2019ultima ha messo a disposizione un certo numero di slot per i Campionati del mondo dell'anno 2006.\nLa serie \u00e8 iniziata con l'Ironman Wisconsin, che si \u00e8 tenuto il 10 settembre 2005."}
{"id": "3228795", "revid": "124376048", "url": "https://it.wikipedia.org/wiki?curid=3228795", "title": "Miyagi Michio", "text": "Biografia.\nNato a K\u014dbe, divenne cieco nel 1902, all'et\u00e0 di 8 anni. Da allora cominci\u00f2 a studiare il koto con il maestro Nakajima Kengyo II, dedicando poi tutta la sua vita a questo strumento. Nel 1907 trasloc\u00f2 a Incheon, nella Corea del Sud, all'epoca colonia giapponese. Complet\u00f2 la sua prima composizione, intitolata \"Mizu no Hentai\" (Variazioni d'acqua), a 14 anni d'et\u00e0. A 18 il suo maestro lo riconobbe come suo pari e gli assegn\u00f2 il titolo di \"kengyo\", il massimo livello per un suonatore di koto.\nNel 1917 Miyagi and\u00f2 a Tokyo e nel 1919 per la prima volta tenne un concerto basato unicamente sulle sue composizioni. Dal 1920 divenne noto in tutto il Giappone e fu riconosciuto come uno dei rappresentanti della Nuova Musica Giapponese insieme a Seifu Yoshida e a Nagayo Motoori.\nNel 1929 compose il suo pezzo pi\u00f9 famoso, titolato \"Haru no Umi\" (Il mare di primavera).\nNel 1930 divenne insegnante presso l'Universit\u00e0 delle belle Arti di Tokyo. Nel 1932 incise insieme a Ren\u00e9e Chemet una versione di \"Haru-no-umi\" per koto e violino, nella trascrizione della stessa violinista francese. L'incisione ebbe molto successo in tutto il mondo.\nMiyagi mor\u00ec nel 1956 cadendo da un treno in Kariya, nella provincia di Aichi, durante un tour.\nHa scritto pi\u00f9 di 500 brani per koto e ha creato due modelli nuovi di koto a 17 e 80 corde. Ha scritto anche diversi saggi, di cui il pi\u00f9 noto \u00e8 \"Ame no Nenbutsu\"."}
{"id": "3228796", "revid": "767487", "url": "https://it.wikipedia.org/wiki?curid=3228796", "title": "Miss Baltic Sea", "text": "Miss Baltic Sea (\"Miss Ostsee\") \u00e8 un concorso di bellezza per giovani donne provenienti dai paesi baltici: Danimarca, Germania, Estonia, Finlandia, Lettonia, Lituania, Polonia, Russia e Svezia. \u00c8 stato fondato nel 1990 ed \u00e8 stato sempre tenuto in Finlandia, con una sola eccezione: l'edizione del 1994 si \u00e8 tenuta a Tallinn in Estonia.\nIl concorso \u00e8 stato trasmesso sul canale finlandese MTV3 in collaborazione con l'agenzia di artisti finlandese \"Finnartist\", che ha organizzato anche il concorso Miss Scandinavia.\nNel 2006 il concorso Miss Baltic Sea \u00e8 stato unito a quello di Miss Scandinavia, ed \u00e8 stato intitolato Miss Baltic Sea and Scandinavia. Il concorso \u00e8 aperto a tutti i paesi che erano inclusi nei concorsi precedenti."}
{"id": "3228798", "revid": "1543377", "url": "https://it.wikipedia.org/wiki?curid=3228798", "title": "Night Time Is the Right Time", "text": "Night Time Is the Right Time \u00e8 una canzone blues scritta nel 1937 da Roosevelt Sykes detto \"The Honeydripper\", ma interpretata e incisa da diversi altri artisti. \u00c8 celebre per le parole del ritornello, \"because night time, is the right time, to be with the one you love\" (\"perch\u00e9 la notte \u00e8 il momento migliore per stare con chi ami\").\nNel 1938 Big Bill Broonzy registr\u00f2 la canzone con un testo molto differente. Lo stesso anno Roosevelt Sykes torn\u00f2 in studio per una nuova versione, \"Night Time Is the Right Time #2\", anch'essa con parole diverse. Queste prime registrazioni erano accreditate a Sykes e Leroy Carr, sebbene quest'ultimo fosse morto gi\u00e0 nel 1935 senza aver mai inciso la canzone. Con il passare degli anni il brano \u00e8 stato attribuito a un numero sempre maggiore di autori, pur mantenendo le principali caratteristiche della versione di Sykes.\nVersioni di Nappy Brown e Ray Charles.\nNel 1957 il brano fu inciso da Nappy Brown. Un anno dopo usc\u00ec la versione di Ray Charles, inclusa negli album \"Ray Charles at Newport\" e \"The Genius Sings the Blues\". Charles registr\u00f2 la canzone con la voce delle Raelettes Margie Hendrix. Il singolo raggiunse al massimo la diciannovesima posizione della classifica dei singoli pop, mentre arriv\u00f2 alla quinta nella classifica rhythm and blues."}
{"id": "3228799", "revid": "204012", "url": "https://it.wikipedia.org/wiki?curid=3228799", "title": "Patrick Henry Martin", "text": ""}
{"id": "3228802", "revid": "1543377", "url": "https://it.wikipedia.org/wiki?curid=3228802", "title": "Howard Wallace Crossett", "text": "Biografia.\nAi VI Giochi olimpici invernali (edizione disputatasi nel 1952 a Oslo, Norvegia) vinse la medaglia d'argento nel Bob a 4 con i connazionali Patrick Henry Martin, Stanley Benham e James Neil Atkinson. Meglio di loro solo la nazionale tedesca (medaglia d'oro).\nIl tempo segnato fu di 5:10,84 quasi un secondo di differenza da quella svizzera (5:11,70,) e quasi tre secondi dalla prima classificata (5:07,84). Si trasfer\u00ec nel New Hampshire."}
{"id": "3228803", "revid": "287204", "url": "https://it.wikipedia.org/wiki?curid=3228803", "title": "Ferrari 335 S", "text": "La 335 S \u00e8 una autovettura da competizione prodotta dalla Ferrari dal 1957 al 1958 in quattro esemplari.\nIl contesto e le competizioni.\nQuesto modello fu l'evoluzione della 315 S, di cui era la versione con motore con cilindrata aumentata. Quest'ultima, infatti, pass\u00f2 da 3783,40 cm\u00b3 a 4023,32\u00a0cm\u00b3.\nEsord\u00ec alla Mille Miglia del 1957, funestata dalla tragedia di Guidizzolo. La vittoria pi\u00f9 importante fu nello stesso anno al Gran Premio del Venezuela, con alla guida Peter Collins e Phil Hill. Anche il prototipo partecip\u00f2 nel 1957 alle competizioni, prendendo parte alla 24 Ore di Le Mans, dove conquist\u00f2 il giro pi\u00f9 veloce alla media oraria di 192 km/h. Nella stessa stagione, due 315 S si piazzarono ai primi due posti alla 1000 km del Venezuela, dando un apporto fondamentale alla conquista da parte della Ferrari del Mondiale Costruttori.\nDopo che la cilindrata massima consentita per le gare fu abbassata a 3 L, le 315 S furono vendute negli Stati Uniti, a cui si un\u00ec il quarto esemplare prodotto, per partecipare a competizioni automobilistiche in Nord America. Uno di essi prese parte a queste gare con la NART.\nCaratteristiche tecniche.\nIl motore era un V12 a 60\u00b0 anteriore e longitudinale, ed aveva una cilindrata di 4023,32 cm\u00b3. L'alesaggio e la corsa erano rispettivamente 77 mm e 72\u00a0mm, mentre il rapporto di compressione era di 9,2:1. Il monoblocco e la testata erano fabbricati in lega leggera. Questo propulsore erogava 390 CV a 7400 giri al minuto.\nLa distribuzione era formata da un doppio albero a camme in testa con due valvole per cilindro. L'alimentazione, non sovralimentata, era assicurata da sei carburatori di marca Weber e modello 42 DCN. L'accensione era doppia con quattro spinterogeni. La lubrificazione era a carter secco, mentre la frizione era multidisco.\nLe sospensioni anteriori erano indipendenti, con quadrilateri trasversali, molle elicoidali e barra antirollio, mentre quelle posteriori erano formate da un ponte De Dion, doppi puntoni, e una balestra trasversale. Entrambe montavano ammortizzatori idraulici tipo Houdaille. I freni erano a tamburo, mentre la trasmissione era formata da un cambio a quattro rapporti pi\u00f9 la retromarcia. Lo sterzo era a vite senza fine e settore dentato di fabbricazione ZF. La trazione era posteriore.\nIl telaio era tubolare in acciaio, mentre la carrozzeria, fabbricata da Scaglietti in alluminio, era tipo spider a due posti.\nIl modello raggiungeva la velocit\u00e0 massima di 300 km/h.\nLa tragedia di Guidizzolo.\nQuesto modello \u00e8 tristemente famoso per la tragedia di Guidizzolo, accaduta durante la Mille Miglia del 1957. In questo avvenimento la Ferrari 335 S n. 531, condotta dal pilota spagnolo Alfonso de Portago (che subentr\u00f2 poco prima della partenza al malato Luigi Musso) e dal copilota statunitense Edmund Nelson, stava percorrendo il lungo rettilineo tra Cerlongo e Guidizzolo, sulla strada napoleonica Mantova-Brescia, in terza posizione.\nL'improvviso scoppio di uno pneumatico fece sbandare la vettura di de Portago che, finita nel fossato a destra, ne fuoriusc\u00ec saltando l'intera carreggiata e schiantandosi sul ciglio sinistro ove erano assiepati molti spettatori. L'incidente provoc\u00f2 la morte degli occupanti la vettura, di nove spettatori, tra cui cinque bambini, oltre a numerosi feriti.\nIn seguito a questa tragedia le corse motoristiche di velocit\u00e0 furono pesantemente limitate sull'intero territorio nazionale italiano."}
{"id": "3228805", "revid": "126257", "url": "https://it.wikipedia.org/wiki?curid=3228805", "title": "Ferrari 335S", "text": ""}
{"id": "3228807", "revid": "599013", "url": "https://it.wikipedia.org/wiki?curid=3228807", "title": "Antimony", "text": "Antimony \u00e8 una citt\u00e0 nella Contea di Garfield nello Utah.\nSecondo il censimento del 2000 gli abitanti erano 122 mentre nel 1990 erano 83.\n\"Antimony\" si estende per un'area di 26.2 Km\u00b2."}
{"id": "3228810", "revid": "123876884", "url": "https://it.wikipedia.org/wiki?curid=3228810", "title": "\u0116duard Chil'", "text": "\u00c8 conosciuto anche con il soprannome di \"Mr. Trololo\", a causa di un popolare meme di Internet che lo vede protagonista.\nBiografia.\n\u0116duard Chil' nacque il 4 settembre 1934 a Smolensk. La sua infanzia fu segnata duramente dalla seconda guerra mondiale: in seguito all'invasione dell'URSS da parte della Germania nazista fu separato ancora bambino dai suoi genitori, e pass\u00f2 gli anni della guerra in un orfanotrofio. Pot\u00e9 ricongiungersi con la madre solo dopo la fine delle ostilit\u00e0: i due si trasferirono a Leningrado dove il giovane Chil' svolse gli studi.\nNel 1960 si diplom\u00f2 al Conservatorio di Leningrado (classe di canto EG Olkhovskoye e ZP Lody) e inizi\u00f2 ad esibirsi come solista; il suo repertorio consisteva prevalentemente in musica pop e canzoni popolari russe.\nIl suo stile, che abbinava alle doti vocali un atteggiamento teatrale ed istrionico sul palcoscenico, gli valse una notevole fama in patria e gli frutt\u00f2 una carriera costellata di numerosi premi e riconoscimenti, fra cui il conferimento del prestigioso premio di Artista del Popolo dell'Unione Sovietica nel 1974.\nL'attivit\u00e0 di musicista lo port\u00f2 a tenere concerti in tour in pi\u00f9 di ottanta nazioni diverse.\nDal 1977 al 1979 affianc\u00f2 all'attivit\u00e0 musicale quella di insegnante di canto solista presso l'Accademia delle Arti Teatrali di San Pietroburgo.\nAll'inizio degli anni novanta si ritir\u00f2 dalle scene, per poi ritornarvi a partire dal 1997, venendo coinvolto da suo figlio in un progetto congiunto con il gruppo rock \"Prepinaki\".\nNel 2009, per commemorare la sua carriera ed in occasione del suo 75\u00ba compleanno, gli venne conferito l'Ordine al merito per la Patria.\n\u00c8 morto il 4 giugno 2012, all'et\u00e0 di 77 anni, in un ospedale di San Pietroburgo, dopo alcuni giorni di coma dovuto ad un ictus.\nMr. Trololo.\nNel 2009 \u00e8 stato caricato su YouTube un video del 1976 di Chil' che canta \"Ja o\u010den' rad, ved' ja, nakonec, vozvra\u0161\u010dajus' domoj\" (\"Sono molto felice, perch\u00e9 sto finalmente ritornando a casa\"); in breve tempo ci\u00f2 \u00e8 diventato un famoso fenomeno di Internet, in particolare grazie al suono dei vocalizzi eseguiti nel brano dal cantante, che hanno portato alla nascita del soprannome \"Mr. Trololo\". L'attore Christoph Waltz ne ha girato una parodia ed anche Muslim Magomayev, Valery Obodzinsky ed il cantante ungherese Janos Koosh si sono esibiti in questo vocalizzo. Altre parodie sono presenti nel cartone animato \"I Griffin\", nel videogioco Ratchet &amp; Clank Qforce, nella serie televisiva \"ANT Farm\", nel videoclip del singolo \"Avrai ragione tu (ritratto)\" di Caparezza e nel film di Pacific Rim - La rivolta."}
{"id": "3228811", "revid": "1543377", "url": "https://it.wikipedia.org/wiki?curid=3228811", "title": "James Neil Atkinson", "text": "Biografia.\nAi VI Giochi olimpici invernali (edizione disputatasi nel 1952 a Oslo, Norvegia) vinse la medaglia d'argento nel Bob a 4 con i connazionali Stanley Benham (pilota), Patrick Henry Martin ed Howard Wallace Crossett. Meglio di loro solo la nazionale tedesca (medaglia d'oro).\nIl tempo segnato fu di 5:10,84 quasi un secondo di differenza da quella svizzera (5:11,70,) e quasi tre secondi dalla prima classificata (5:07,84).\nOltre alla medaglia olimpica conquist\u00f2 tre medaglie ai campionati mondiali tra cui due d'oro e una d'argento, tutte nel bob a quattro e sempre con Benham alla guida del mezzo."}
{"id": "3228812", "revid": "122706992", "url": "https://it.wikipedia.org/wiki?curid=3228812", "title": "Annie Messina", "text": "Biografia.\nEra figlia di Salvatore Messina, console italiano ad Alessandria d'Egitto (dove visse 20 anni) nonch\u00e9 nipote di Maria Messina.\nCon \"Il mirto e la rosa\", pubblicato con pseudonimo arabo, Gam\u00eela Gh\u00e2li, ebbe un successo inedito nel 1982 (Sellerio editore), raccontando un amore assoluto e totale tra un uomo e un ragazzo.\nSellerio ha anche pubblicato \"La principessa e il W\u00e2l\u00ee\" (1996) e \"Il banchetto dell'emiro\" (1997)."}
{"id": "3228813", "revid": "33689", "url": "https://it.wikipedia.org/wiki?curid=3228813", "title": "Disk operating system", "text": "Disk operating system (DOS, pronuncia italiana \"d\u00f2s\"), ovvero \"sistema operativo a disco\", \u00e8 un tipo di sistema operativo per computer capace di gestire le memorie di massa ad accesso casuale, tipicamente le unit\u00e0 a dischi, e a volte memorizzato esso stesso su disco. \nIl nome si riferisce a un particolare tipo di software capace di gestire i dispositivi di memoria secondaria come dischetti o dischi rigidi e le informazioni in essi memorizzate, ad esempio mediante l'utilizzo di file system per organizzare i file. Spesso per\u00f2 con \"disk operating system\" ci si riferisce all'intero sistema operativo, se viene caricato da un disco e supporta l'astrazione e la gestione delle unit\u00e0 a disco.\nUno dei primi esempi \u00e8 il DOS/360 dei mainframe IBM.\nIn particolare fu chiamata DOS una famiglia di sistemi operativi che girava sui PC IBM basati sui processori Intel e sulla folta schiera di macchine compatibili; qualsiasi DOS di questa famiglia veniva generalmente indicato come DOS. \nL'originale DOS fu il QDOS, che divenne in seguito 86-DOS quando fu commercializzato come sistema operativo per i computer di Seattle Computer Products e poi in seguito MS-DOS quando fu acquistato da Microsoft. Microsoft lo concesse in licenza a IBM che lo distribu\u00ec come PC-DOS. Digital Research produsse una variante del suo CP/M compatibile con il DOS di IBM/Microsoft che mise in vendita come DR-DOS. Esiste anche una versione FOSS denominata FreeDOS.\nStoria.\nAgli albori dell'era informatica, i computer non avevano unit\u00e0 a dischi: i dati erano memorizzati su schede e nastri perforati, nastri magnetici, memorie a tamburo e a linea di ritardo. I primi microcomputer usavano i nastri di carta (come l'Altair 8800) oppure comuni cassette musicali (come il Datapoint 2200), ma non mancavano casi in cui il computer non utilizzasse nessun tipo di supporto di memorizzazione: in questo caso il programma e i dati venivano inseriti ricorrendo a un pannello frontale su cui erano presenti degli interruttori che inserivano i valori direttamente nella memoria del calcolatore oppure tramite dei terminali, spesso controllati da un interprete BASIC residente in ROM. Quando l'alimentazione veniva tolta, i dati elaborati dal programma venivano persi.\nIl sistema operativo caricato era contenuto nella memoria del computer: essendo questa all'epoca molto cara, la sua quantit\u00e0 era limitata, per cui il sistema operativo, per poter essere ospitato in cos\u00ec poco spazio, era anch'esso limitato nelle funzionalit\u00e0, generalmente quelle preposte alla gestione delle periferiche standard della macchina. Le unit\u00e0 a dischi erano generalmente acquistabili a parte: il sistema operativo per dischi era perci\u00f2 offerto come estensione del sistema operativo principale, e veniva caricato solo quando era richiesto. In diversi casi il sistema operativo per dischi era chiamato \"DOS\".\nSia le unit\u00e0 a disco rigido che quelle per i dischetti (o \"floppy\") necessitavano di software capace di accedere in maniera rapida ai settori del disco contenente i dati. La differenza fra un'unit\u00e0 e un'altra era all'epoca rilevante, cos\u00ec come lo era anche un sistema operativo rispetto a un altro. Con il calo dei prezzi delle unit\u00e0 a dischi e quello dei relativi sistemi operativi dedicati, l'uso nei computer di tale combinazione si diffuse sempre pi\u00f9.\nMolti home computer offerti da Commodore, Atari e Apple presentavano un sistema operativo per dischi, chiamato DOS nel caso del Commodore 64 (Commodore DOS), dell'Atari 800 (Atari DOS) e dell'Apple II (Apple DOS). Sul versante dei PC compatibili, IBM aveva gi\u00e0 dal 1965 introdotto il DOS/360 e il DOS/VSE (V\"irtual\" S\"torage\" E\"xtended\") per il suoi mainframe System/360 e successivi. Molti di questi DOS erano memorizzati su un dischetto da avviare all'accensione del sistema: a tale prassi faceva eccezione il DOS della Commodore, contenuto direttamente nella ROM dell'unit\u00e0 a dischi Commodore 1541 (il computer non aveva un DOS ma una forma di BIOS capace di dialogare con le periferiche). L'unit\u00e0 a dischi \"Lt. Kernal\" per il Commodore 64/128 aveva il DOS memorizzato su dischetto, che veniva caricato in RAM al momento dell'avvio.\nNei computer pi\u00f9 potenti c'erano altri tipi di sistemi operativi per dischi, come il VM di IBM, l'RSTS/RT-11/VMS/TOPS-10/TWENEX di DEC, l'ITS/CTSS del Massachusetts Institute of Technology, le diverse versioni del NOS di Control Data, il Vulcan di Harris, l'Unix di Bell Labs e altri ancora.\nNell'ambito dei microcomputer si avevano altri prodotti: i modelli 6800 e 6809 di SWTPC usavano il DOS FLEX di TSC, i TRS-80 di Radio Shack il TRS-DOS (il Color Computer usava l'OS-9), e molte delle macchine basate sull'Intel 8080 come i computer di IMSAI, di MITS, di Cromemco e di North Star Computers usavano il CP/M-80. Per maggiori informazioni vedi \"Lista di sistemi operativi\".\nIn genere un sistema operativo per dischi era caricato da un dischetto e solo pochi DOS erano memorizzati su altri tipi di memorie di massa: un paio di queste eccezioni erano il Disc Filing System per il BBC Micro, un kit composto alcuni chip da installare all'interno del computer che forniva il supporto alle operazioni di lettura/scrittura di file su unit\u00e0 a disco, e il Commodore DOS, che risiedeva nella ROM contenuta all'interno dell'unit\u00e0 a disco esterna.\nTipologia.\nDOS che erano il sistema operativo principale.\nAlcuni sistemi operativi per dischi erano il sistema operativo dell'intero computer:"}
{"id": "3228817", "revid": "599013", "url": "https://it.wikipedia.org/wiki?curid=3228817", "title": "Boulder (Utah)", "text": "Boulder \u00e8 una citt\u00e0 (town) nella Contea di Garfield nello Utah. \nLa cittadina \u00e8 situata 27 miglia (44\u00a0km) nord est della citt\u00e0 di Escalante sulla Utah Scenic Byway 12 all'intersezione con il Burr Trail.\nSecondo il censimento del 2000 gli abitanti erano 180 mentre nel 1990 gli abitanti erano 126."}
{"id": "3228818", "revid": "1305772", "url": "https://it.wikipedia.org/wiki?curid=3228818", "title": "Elena Herrera", "text": "Fu la prima Miss Spagna ad essere eletta dopo venticinque anni in cui il concorso non fu organizzato. L'ultima ad essere eletta prima di lei era infatti stata Alicia Navarro nel 1935.\nLa Herrera partecipava a Miss Spagna in rappresentanza di Pa\u00eds Vasco."}
{"id": "3228820", "revid": "767487", "url": "https://it.wikipedia.org/wiki?curid=3228820", "title": "The Niro (album)", "text": "The Niro \u00e8 un album discografico del cantante italiano The Niro, pubblicato nel 2008 dalla Universal Music Italia.\nIl disco.\n\u00c8 l'album di esordio (preceduto solo dalla pubblicazione di un EP) del cantautore romano The Niro (nome d'arte di Davide Combusti); tutti i brani dell'album sono cantati in lingua inglese e sono composti dallo stesso The Niro."}
{"id": "3228825", "revid": "1486495", "url": "https://it.wikipedia.org/wiki?curid=3228825", "title": "Metalocalypse", "text": "Metalocalypse \u00e8 una serie televisiva animata statunitense del 2006, creata da Brendon Small e Tommy Blacha.\nLa serie \u00e8 incentrata su una band death metal, i Dethklok, e sulla loro vita quotidiana spesso caratterizzata da elementi macabri e violenti ma rivisitati in chiave umoristica e ironica.\nLe canzoni eseguite dalla band durante i vari episodi sono state scritte ed eseguite da Small. Una particolare importanza alla parte musicale \u00e8 denotata anche dal fatto che spesso animazione e sonoro sono sincronizzati alla perfezione, potendo cos\u00ec mostrare i particolari delle dita sulle corde in maniera realistica e precisa.\nLa serie \u00e8 stata trasmessa per la prima volta negli Stati Uniti su Adult Swim dal 6 agosto 2006 al 25 luglio 2012, per un totale di 61 episodi ripartiti su quattro stagioni. Il 27 ottobre 2013 \u00e8 stato trasmesso uno speciale intitolato \"Metalocalypse: The Doomstar Requiem\".\nIl 12 maggio 2021, Adult Swim ha annunciato la produzione di tre lungometraggi direct-to-video, tra cui uno basato sulla serie.\nTrama.\nLa serie \u00e8 incentrata sulla vita quotidiana dei Dethklok, una band death metal definita come \"la settima potenza economica pi\u00f9 grande sulla Terra\". La band \u00e8 formata da Nathan Explosion, Skwisgaar Skwigelf, Pickles, William Murderface e Toki Wartooth.\nProduzione.\nConclusa nel 2004, la serie animata \"Home Movies\" di Brendon Small ha permesso al creatore di trascorrere del tempo con l'amico sceneggiatore Tommy Blacha. In quel periodo i due andavano ai concerti di varie band metal e proposero una serie televisiva a diverse reti. Fu cos\u00ec che venne fuori l'idea di fare una serie animata su una band metal che era molto pi\u00f9 popolare di quella dei Beatles. Hanno inventato la trama, scritto una sigla e l'amico Jon Schnepp ha progettato i personaggi. La serie era originariamente chiamata \"Deathclock\", ma il nome non poteva essere utilizzato a causa del marchio gi\u00e0 esistente. La serie e la band dei personaggi principali sono stati rinominati Dethklok. Il titolo \u00e8 stato poi esteso in D\"ethklok Metalocalypse\", sebbene la band abbia ancora mantenuto il nome Dethklok. Il titolo \u00e8 stato infine abbreviato in \"Metalocalypse\" poich\u00e9 il titolo della serie per esteso sarebbe stato troppo complicato. Presentarono la serie alla Adult Swim, che nel 2005 la compr\u00f2 con un contratto di 20 episodi.\nOspiti.\nAlla serie hanno contribuito vari artisti prestando le loro voci come George Fisher (a cui si sono ispirati per le fattezze del frontman dei Dethklok, Nathan Explosion; nel primo episodio sono citate due canzoni dei Cannibal Corpse, la band di Fisher: \"Rotted Body Landslide\" e \"Hammer Smashed Face\"), James Hetfield e Angela Gossow.\nInoltre, in molti episodi, compaiono, come nomi per cliniche e negozi della serie, nomi di band famose come Burzum e i Gorgoroth.\nGli album.\nIl 23 settembre 2007 \u00e8 stato anche pubblicato un album, \"The Dethalbum\", che riunisce le canzoni dei Dethklok della prima serie e alcune inedite. Questo primo album \u00e8 poi stato seguito da un secondo, il Dethalbum II il 29 settembre 2009. In ambo i casi tutti gli strumenti, chitarra, basso elettrico, tastiera, voce sono stati eseguiti da Brendon Small a esclusione della batteria suonata da Gene Hoglan."}
{"id": "3228828", "revid": "125882979", "url": "https://it.wikipedia.org/wiki?curid=3228828", "title": "Oghuz", "text": "Gli Oghuz (anche \"Ghuzz\", \"Guozz\", \"Kuz\", \"Oguz\", \"O\u011fuz\", \"Okuz\", \"Oufoi\", \"Ouz\", \"Torks\", \"Uguz\", \"U\u011fuz\", \"Uguz\" e \"Uz\") erano una confederazione di trib\u00f9 dei Turchi dell'Asia Centrale, tutti appartenenti al gruppo sud-occidentale delle lingue turche.\nStoria.\nNella seconda met\u00e0 dell'VIII secolo, gli Oghuz entrarono in conflitto con il ramo Karluk di un'altra trib\u00f9 turca, gli Uiguri, per il controllo della regione dello Zhetysu. Sconfitti, gli Oghuz si spostarono verso il Mar Caspio, mentre gli Uiguri si volsero a oriente, stringendo relazioni coi Cinesi.\nGli Oghuz passarono nel IX secolo attraverso le steppe siberiane fino ad arrivare in Transoxiana, la parte occidentale del Turkestan, dove presero il posto dei Peceneghi e dei Kangarli stanziati nei pressi del fiume Ural, nella regione dell'Emba, costringendoli o a migrare a nord del Mar Nero oppure a unirsi a loro. Nel X secolo, gli Oghuz erano stanziati nell'odierno Kazakistan, dove fondarono uno stato, governato da uno \"yagbu\", con capitale Yangikent e da l\u00ec penetrarono anche nel sud della Russia e nelle terre bulgare del Volga. Fu in quel periodo che un clan della confederazione, i seguaci del condottiero Seljuk (i Selgiuchidi), si spost\u00f2 verso il Khorasan e si convert\u00ec all'Islam, conquistando poi la Persia nell'XI secolo e fondandovi l'Impero selgiuchide."}
{"id": "3228829", "revid": "287204", "url": "https://it.wikipedia.org/wiki?curid=3228829", "title": "Statica comparata", "text": "In economia, con statica comparata si intende \"lo studio del modo in cui una variabile economica reagisce a cambiamenti del suo ambiente. [...] Il termine \"comparata\" si riferisce al fatto che si confronta una situazione \"prima\" e \"dopo\". Il termine \"statica\" si riferisce al fatto che il confronto viene effettuato una volta che tutti gli aggiustamenti siano stati \"portati a termine\"; cio\u00e8 si deve confrontare una situazione di \"equilibrio\" con un'altra\". Questo strumento di analisi non si interessa, invece, n\u00e9 del movimento verso l'equilibrio, n\u00e9 del processo di cambiamento stesso.\n\"Il termine \"statica comparata\" non ha una particolare connotazione descrittiva ed \u00e8 utilizzato solo dagli economisti. Un termine pi\u00f9 appropriato [...] potrebbe essere \"analisi di sensitivit\u00e0\" [...] utilizzato anche in altre discipline\".\nLa statica comparata \u00e8 comunemente utilizzata nello studio dei cambiamenti dell'offerta e della domanda, quando si analizza un singolo mercato, e nello studio dei cambiamenti della politica monetaria o fiscale, quando si analizza l'intera economia. Il termine stesso \"statica comparata\" \u00e8 pi\u00f9 comunemente usato in relazione alla microeconomia (inclusa l'analisi dell'equilibrio economico generale) piuttosto che alla macroeconomia. Il concetto fu formalizzato da John R. Hicks (1939) e Paul A. Samuelson (1947) (Kehoe, 1987, p. 517), ma era noto graficamente almeno dagli anni '70 dell'800."}
{"id": "3228840", "revid": "1442080", "url": "https://it.wikipedia.org/wiki?curid=3228840", "title": "Alejandro Sabella", "text": "Carriera.\nGiocatore.\nClub.\nCresciuto nelle giovanili del River Plate, debutt\u00f2 in prima squadra nel 1974 e con il club della \"Capital Federal\" vinse due volte il Metropolitano e una volta il Nacional. Nell'estate del 1978 si trasfer\u00ec in Inghilterra, allorch\u00e9 venne acquistato dallo Sheffield United, con la cui maglia disput\u00f2 due stagioni prima di trasferirsi al Leeds, dove rimase fino alla fine del 1981.\nTerminata l'esperienza inglese, torn\u00f2 in Argentina, sottoscrivendo un contratto con l'Estudiantes allenato da Carlos Bilardo. Con la maglia del club platense vinse altri due titoli nazionali, imponendosi nel Nacional nel 1982 e 1983. Dopo una parentesi tra le file dei brasiliani del Gr\u00eamio (1985) torn\u00f2 all'Estudiantes, prima di passare al Ferro Carril Oeste. Chiuse la carriera nel 1989 con la maglia del club messicano dell'Irapuato.\nNazionale.\nMilit\u00f2 nel biennio 1983-1984 nell'Argentina guidata da Carlos Bilardo, gi\u00e0 suo allenatore all'Estudiantes, collezionando 8 presenze e partecipando alla Copa Am\u00e9rica 1983.\nAllenatore.\nDa vice di Passarella ai successi con l'Estudiantes.\nDopo un lungo periodo trascorso in veste di vice allenatore di Daniel Passarella (Argentina, Uruguay, , Monterrey, Corinthians e River Plate), il 15 marzo 2009 viene ingaggiato come allenatore dell'Estudiantes, conducendolo dopo pochi mesi alla vittoria della Coppa Libertadores e, un anno dopo, alla vittoria dell'Apertura 2010. Lascia il club platense il 4 febbraio 2011, a pochi giorni dall'inizio del Clausura 2011, per divergenze con la dirigenza della societ\u00e0 che non lo aveva soddisfatto in chiave di mercato con le cessioni di Marcos Rojo allo e di Federico Fern\u00e1ndez al Napoli.\nCT dell'Argentina.\nDopo aver quasi chiuso l'accordo con l'Al-Jazira Club, sodalizio degli Emirati Arabi Uniti, rinuncia all'offerta a seguito dell'interesse nei suoi confronti mostrato dall'AFA come sostituto di Sergio Batista nel ruolo di CT della nazionale argentina, alla cui guida viene quindi ingaggiato il 2 agosto 2011.. Guida la nazionale durante i mondiali brasiliani, conquistando la finale, poi persa contro la Germania per 1 a 0. Al termine del torneo, come annunciato prima della finale, Sabella ha terminato il suo contratto con l\"'Albiceleste\", lasciando il posto a Gerardo Martino.\nMorte.\nGi\u00e0 sofferente di problemi cardiaci, viene ricoverato d'urgenza il 25 novembre 2020 per un malore, dopo aver appreso della morte dell'amico Diego Armando Maradona. Le condizioni, aggravatesi col passare delle ore, lo portano alla morte pochi giorni dopo.\nStatistiche.\nAllenatore.\nClub.\n\"Statistiche aggiornate al 25 ottobre 2017. In grassetto le competizioni vinte.\""}
{"id": "3228843", "revid": "1543377", "url": "https://it.wikipedia.org/wiki?curid=3228843", "title": "Felice Della Rovere", "text": "Biografia.\n, anche se meno nota della pi\u00f9 celebre Lucrezia Borgia (figlia di papa Alessandro VI), anche grazie alle nozze, combinate dal padre, con Gian Giordano Orsini.\nSua madre era Lucrezia Normanni, proveniente da una nobile famiglia romana, per la quale il cardinale Della Rovere aveva organizzato un matrimonio con Bernardino De Cupis, maggiordomo di casa Della Rovere: Giovanni Domenico De Cupis, figlio della Normanni e di De Cupis, fu poi elevato al cardinalato da papa Leone X. Non \u00e8 ancora definitivamente dimostrato che Felice avesse contratto un primo matrimonio all'et\u00e0 di 14 anni, e che fosse rimasta presto vedova. Secondo la storica Caroline Murphy, Felice Della Rovere \"de facto\" si cal\u00f2 in \"un ruolo che sapeva sarebbe stato suo se fosse nata maschio, quello del cardinal nipote\".\nGiulio II, che per la figlia aveva gi\u00e0 in precedenza fatto vari progetti di matrimonio, non partecip\u00f2 alle sue nozze con Gian Giordano Orsini, di circa venti anni pi\u00f9 anziano di lei (Felice aveva all'epoca 23 anni). Documenti contabili e corrispondenza provenienti dall'archivio della famiglia Orsini indicherebbero che la donna esercitasse una certa influenza non solo sul padre Giulio II, ma anche sui suoi successori di casa Medici, Leone X e Clemente VII, mentre sotto papa Adriano VI, fiammingo ed estraneo agli ambienti di Curia, il suo ruolo sarebbe stato molto ridimensionato.\nGrazie a un donativo di 9.000 ducati ricevuto dal padre, Felice acquist\u00f2 un castello, Palo, nei cui possedimenti impiant\u00f2 una fiorente coltivazione di frumento, che fu presto in grado anche di esportare, rifornendo anche la stessa Curia.\nDopo la morte del marito Gian Giordano nel 1517, Felice assunse il controllo del patrimonio familiare degli Orsini; inoltre, le clausole del contratto matrimoniale stabilivano che gli eventuali figli maschi nati da Gian Giordano e Felice avrebbero avuto la precedenza, nella successione, su Napoleone Orsini e gli altri figli che Gian Giordano aveva avuto da un precedente matrimonio. Felice aveva in effetti avuto dal marito due figli maschi, Francesco e Girolamo, e aveva scelto il secondo come erede della fortuna degli Orsini, e due figlie, Giulia e Clarice, nonch\u00e9 un altro bambino morto in tenera et\u00e0. Dopo il sacco di Roma del 1527, la controversia tra i due fratellastri, Girolamo Orsini e Napoleone Orsini, si intensific\u00f2. Le due figlie si sposarono, rispettivamente, con Pietro Antonio Sanseverino e Luigi Carafa: i suoi discendenti si imparentarono con le casate Sforza, Borghese e Boncompagni-Ludovisi.\nSecondo l'ipotesi della sua biografa Caroline Murphy, Felice Della Rovere sarebbe da identificare nella donna vestita di nero inginocchiata sugli scalini a sinistra ritratta da Raffaello nell'affresco della \"Messa di Bolsena\" nelle Stanze Vaticane."}
{"id": "3228845", "revid": "38120", "url": "https://it.wikipedia.org/wiki?curid=3228845", "title": "Cagn\u00e8ra", "text": "La Cagn\u00e8ra \u00e8 la seconda maschera di Pesaro, sposa di Rabach\u00e9n. Nata insieme al \"marito\" nel 1874 ma poi rimasta nell'oblio per parecchi anni fino a ricomparire alla fine degli anni ottanta. Il nome \u00e8 tipicamente legato al dialetto pesarese e sta ad indicare bisticcio, litigio.\nIl vestito \u00e8 composto da una gonna rossa orlata di pizzo, camicia bianca e corpetto nero. Le mani sono avvolte da guanti bianchi e stringono una borsetta o un cestino, mentre un capello con velina nasconde il volto di chi la indossa. Una moltitudine di nastri adorna poi il corpo."}
{"id": "3228846", "revid": "375960", "url": "https://it.wikipedia.org/wiki?curid=3228846", "title": "Melik", "text": ""}
{"id": "3228848", "revid": "46291", "url": "https://it.wikipedia.org/wiki?curid=3228848", "title": "Eriopsis", "text": "Eriopsis \u00e8 un genere di piante della famiglia delle Orchidacee, diffuso in America centrale e Sud America. \u00c8 l'unico genere della sottotrib\u00f9 Eriopsidinae.\nDistribuzione e habitat.\nIl genere \u00e8 presente nella fascia tropicale di America centrale (Belize, Guatemala e Costa Rica) e Sudamerica (Bacino dell'Amazzonia e Ande peruviane), dal livello del mare sino a 2.400\u00a0m di altitudine.\nTassonomia.\nIl genere \"Eriopsis\" appartiene alla sottofamiglia Epidendroideae (trib\u00f9 Cymbidieae).\nComprende 3 specie:"}
{"id": "3228849", "revid": "35813", "url": "https://it.wikipedia.org/wiki?curid=3228849", "title": "Felice della Rovere", "text": ""}
{"id": "3228850", "revid": "21880", "url": "https://it.wikipedia.org/wiki?curid=3228850", "title": "Eriopsidinae", "text": ""}
{"id": "3228855", "revid": "6923", "url": "https://it.wikipedia.org/wiki?curid=3228855", "title": "Aspen Movie Map", "text": "Presso l'Architecture Machine Group del MIT, nel 1978, venne progettato la prima mappa interattiva della storia, la Aspen Movie Map, anticipando di 30 anni la mappa interattiva di Google, cio\u00e8 Google Street View (oggi con tecnologia 3D). Il direttore del progetto fu Andrew Lippman e il finanziatore fu ARPA.\nCaratteristiche.\nQuesta prima mappa era interattiva e multimediale, ed era stata progettata e realizzata per consentire un viaggio virtuale nella citt\u00e0 di Aspen in Colorado.\nL'utente aveva a disposizione la possibilit\u00e0 di scegliere tra alcune opzioni, per esempio quella del tempo (permetteva di scegliere le stagioni) quella dell'epoca storica.\nAttraverso una serie di 50.000 frame, contenuti su un videodisco, l'utente poteva accedere al primo tour virtuale. Questa tecnologia consentiva di \"girare\" per le strade di Aspen cambiando a piacimento le direzioni da seguire. Altra innovazione era quella che consentiva all'utente di poter iniziare il viaggio scegliendo il punto di partenza."}
{"id": "3228858", "revid": "124123", "url": "https://it.wikipedia.org/wiki?curid=3228858", "title": "G\u00fcm\u00fcshtegin", "text": "Biografia.\nFiglio di Danishmend Ghazi, emiro di Sebastea, G\u00fcm\u00fcshtegin gli subentr\u00f2 al potere nel 1104. Nel 1130 si alle\u00f2 con Leone I d'Armenia contro i crociati di Boemondo II d'Antiochia che sconfisse ed uccise nella Battaglia del Fiume Jihan, inviando poi la testa del condottiero normanno al califfo di Baghdad. Eliminata la minaccia dei crociati, G\u00fcm\u00fcshtegin tent\u00f2 di annettere ai suoi domini il Principato di Antiochia e la Contea di Edessa ma dovette affrontare i bizantini del \"basileus\" Giovanni II Comneno e gli eserciti degli altri Stati crociati. Nel 1131, il \"melik\" abbandon\u00f2 l'assedio di Kaysun all'arrivo di Joscelin II di Edessa. Fu poi Giovanni II di Bisanzio a sconfiggere G\u00fcm\u00fcshtegin.\n\"Melik\" G\u00fcm\u00fcshtegin mor\u00ec nel 1134. I domini della sua famiglia vennero rapidamente spartiti tra i bizantini ed i Selgiuchidi del Sultanato d'Iconio."}
{"id": "3228861", "revid": "290023", "url": "https://it.wikipedia.org/wiki?curid=3228861", "title": "I regali di Natale", "text": "I regali di Natale \u00e8 un album di Antonella Ruggiero uscito il 25 novembre 2010.\n\u00c8 una raccolta di brani, interamente dedicata alla rivisitazione dei canti della tradizione natalizia nazionale e internazionale, di tutti i tempi.\nIn copertina \u00e8 presente una foto da bimba della stessa Antonella, poich\u00e9 come lei stessa scrive nella presentazione del disco, questo \u00e8 un disco legato al Natale ma anche ai ricordi dei doni che lei stessa riceveva durante il Natale.\nL'album \u00e8 stato registrato tutto in studio tra Milano e Berlino, ad eccezione dei brani \"Stille Nacht\" e \"Bianco Natale\", registrati dal vivo con l'Orchestra I Virtuosi Italiani, a Betlemme e Gerusalemme, gi\u00e0 trasmessi da Raitre nello speciale Concerto di Natale, andato in onda la mattina del 25 dicembre 2009.\nL'album \u00e8 stato pubblicato in due versioni, una versione allegata alle testate Arnoldo Mondadori Editore: TV Sorrisi e Canzoni e Donna Moderna, l'altra versione \u00e8 quella distribuita in tutti i negozi di dischi; entrambe le versioni contengono le stesse tracce musicali e lo stesso booklet.\nTracce.\nDisco 1 \nDisco 2 "}
{"id": "3228863", "revid": "287204", "url": "https://it.wikipedia.org/wiki?curid=3228863", "title": "Luigi Ferro", "text": "Alcune fonti lo riportano con il nome \"Aldo\".\nCarriera.\nInizia la sua carriera nel , ottenendo il titolo di campione ligure la Terza Divisione 1923-1924 e la promozione in Seconda Divisione 1924-1925.\nNel 1925 passa alla che lascia la stagione seguente per trasferirsi al . In \"rossoblu\" esordisce il 28 novembre 1926 nel pareggio esterno per 2-2 contro la .\nIl secondo ed ultimo incontro tra le file del lo disputa fuoricasa contro il , partita terminata 1-0 per i padroni di casa il 5 giugno 1927.\nTerminata l'esperienza in \"rossoblu\", passa al , ottenendo con i piemontesi un nono posto nel girone B della Prima Divisione 1927-1928 ed un quarto piazzamento nel girone B della Prima Divisione 1928-1929 che comport\u00f2 comunque la retrocessione in terza serie."}
{"id": "3228875", "revid": "838137", "url": "https://it.wikipedia.org/wiki?curid=3228875", "title": "Az\u0259rreyl Voleybol Klubu", "text": "L'Az\u0259rreyl Voleybol Klubu \u00e8 una societ\u00e0 pallavolistica femminile azera con sede a Baku: milita nel campionato di Superliqa.\nStoria.\nL'Az\u0259rreyl Voleybol Klubu nasce nel 2000. Nei primi anni di attivit\u00e0, il club ingaggia Faig Garaev e molte giocatrici azere, che, non potendo prendere parte con la nazionale azera ad alcuna competizione, sul finire degli anni novanta, avevano lasciato l'Azerbaigian per giocare nei campionati esteri. Prima della nascita del campionato azero il club prende parte alle sole competizioni europee, vincendo la Top Teams Cup 2001-02, battendo in finale le serbe dell'Odbojka\u0161ki klub Jedinstvo U\u017eice.\nNella stagione 2002-03 la squadra prende parte per la prima volta alla Superliqa azera, aggiudicandosi le prime sei edizioni del torneo; a livello europeo nel 2004 si classifica al quarto posto nella Final Four di Champions League. Fino al 2008 la squadra \u00e8 solita partecipare al campionato nazionale con le riserve, per poi schierare la prima squadra nelle sole competizioni internazionali. Solo a partire dal campionato 2008-09 anche in campionato scendono in campo le giocatrici della prima squadra, che per\u00f2 si classificano per la prima volta al secondo posto, alle spalle del Rabit\u0259 Bak\u0131 Voleybol Klubu.\nLa stagione 2009-10 vede l'Az\u0259rreyl trionfare nella prima edizione della Coppa dell'Azerbaigian, battendo in finale il Rabit\u0259, per poi classificarsi al quarto posto in Superliqa, sconfitto nella finale per il terzo posto dall'\u0130qtisad\u00e7\u0131 Voleybol Klubu. Durante la stagione successiva il club vince la Challenge Cup, ma chiude la Superliqa al secondo posto.\nNel campionato 2011-12 la squadra gioca la peggiore stagione nella storia del club, terminando in quinta posizione al termine dei play-off; sempre nello stesso campionato viene fondata una nuova formazione per le riserve del club, chiamata Az\u0259ryolservis Voleybol Klubu, che viene iscritta alla Superliqa. Nel campionato successivo la squadra chiude il campionato al terzo posto; la formazione delle riserve dell'Az\u0259ryolservis si fonde col Voleybol Klubu Bak\u0131, dando vita all'Az\u0259ryol Voleybol Klubu.\nA partire dalla stagione 2013-14 le gerarchie tra prima e seconda squadra vengono invertite, cos\u00ec l'Az\u0259rreyl diventa la formazione delle riserve dell'Az\u0259ryol; tuttavia a partire dal campionato 2015-16 le due squadre tornano ai ruoli originali, con l'Az\u0259rreyl che vince lo scudetto, successo conseguito anche al termine della stagione 2017-18 e stagione 2018-19."}
{"id": "3228876", "revid": "124123", "url": "https://it.wikipedia.org/wiki?curid=3228876", "title": "Franz Xaver Fieber", "text": "Era il figlio di Franz Anton Fieber e di Maria Anna, nata Hantsehl; studi\u00f2 economia, gestione e lingue moderne all'Universit\u00e0 Tecnica Ceca di Praga dal 1824 al 1828. Prest\u00f2 servizio civile nella finanza prima di divenire un magistrato di Chrudim, in Boemia.\nFieber era un membro dell'Accademia Cesarea Leopoldina. \u00c8 stato l'autore di diverse pubblicazione, principalmente incentrate sugli insetti e sulla botanica: degne di nota \"Synopsis der europ\u00e4ischen Orthopteren\" (1854) e \"Die europ\u00e4ischen Hemiptera\" (1860). "}
{"id": "3228883", "revid": "1776051", "url": "https://it.wikipedia.org/wiki?curid=3228883", "title": "Giuseppe Fusco", "text": "Specialista del diritto penale e giornalista, nel primo dopoguerra fu eletto consigliere comunale a Santa Maria Capua Vetere (1921-1923).\nDurante la XXVII legislatura del Regno d'Italia venne eletto deputato, subentrando a Giovanni Amendola, deceduto a Cannes il 7 aprile 1926 a causa dei postumi di un'aggressione fascista, ma non entr\u00f2 mai in carica.\nAlla fine della II guerra mondiale partecip\u00f2 al processo di ricostituzione del Partito Liberale, di cui divenne componente della direzione centrale e dal quale fu nominato consultore nazionale. Nel 1946 fu eletto all'Assemblea Costituente nella circoscrizione elettorale di Napoli-Caserta, all'interno del cartello elettorale dell'Unione Democratica Nazionale. Nel 1948 fu eletto al Senato della Repubblica per il PLI."}
{"id": "3228886", "revid": "54354", "url": "https://it.wikipedia.org/wiki?curid=3228886", "title": "Sgarro", "text": ""}
{"id": "3228891", "revid": "1123126", "url": "https://it.wikipedia.org/wiki?curid=3228891", "title": "Diocesi di Tenin", "text": "La diocesi di Tenin (o Tinnia o Tinay o Knin) (in latino: \"Dioecesis Tininiensis\") \u00e8 una sede soppressa e sede titolare della Chiesa cattolica.\nStoria.\nL'antica diocesi di Tenin si trovava nell'interno della Dalmazia. Fu eretta verso il 1050 dal re Cresimiro IV di Croazia. Era suffraganea dell'arcidiocesi di Spalato (oggi arcidiocesi di Spalato-Macarsca).\nSuccessivamente la diocesi fece parte del regno di Ungheria e i sovrani ebbero il diritto di nominarne i vescovi, che dovevano ricevere conferma dalla Santa Sede prima di essere consacrati.\nIn seguito all'occupazione ottomana i vescovi di Tenin furono sciolti dall'obbligo di residenza e la sede non ebbe pi\u00f9 vescovi residenziali dopo il 1622. Quando la regione fu occupata dai Veneziani nel 1768 i vescovi di Sebenico, che gi\u00e0 esercitavano la giurisdizione episcopale sulle parrocchie della diocesi, furono nominati amministratori di Tenin.\nTuttavia non cess\u00f2 il diritto della Corona d'Ungheria di nominare vescovi di Tenin, che per\u00f2 non avevano nessuna reale giurisdizione sul territorio della diocesi e svolgevano il loro ministero episcopale nel Regno d'Ungheria. Ci\u00f2 nonostante l'Annuario Pontificio continu\u00f2 a lungo a considerare la sede di Tenin come residenziale. Ancora nel 1942 lo \"Schematismus\" (Annuario) dell'arcidiocesi di Kalocsa considera i vescovi di Tenin come suffraganei del metropolita di Kalocsa.\nDal 1925 Tenin \u00e8 annoverata tra le sedi vescovili titolari della Chiesa cattolica con il titolo di Tino (\"Tinum\"); dal 21 maggio 2018 il vescovo titolare \u00e8 Pierre Olivier Tremblay, O.M.I., vescovo ausiliare di Trois-Rivi\u00e8res.\nCronotassi dei vescovi.\nI vescovi preceduti da * appartengono alla serie degli \"episcopi Croyacenses\". Secondo alcuni studiosi questi sono vescovi di Croazia; secondo altri sono vescovi di Croia in Albania."}
{"id": "3228893", "revid": "171091", "url": "https://it.wikipedia.org/wiki?curid=3228893", "title": "Scapin (calzatura)", "text": "Lo Scapin (\"schokka\" o \"d'socka\" in lingua walser, anche \"scapino\" in italiano) \u00e8 una calzatura di origine walser, tipica della Valsesia e della valle del Lys, assimilabile a una pantofola.\nNome.\nIl nome \"scapin\" deriva dal dialetto valsesiano. Nella valle del Lys, questa pantofola \u00e8 chiamata \"sock\" (plur. \"socka\") in titsch e \"pioun\" in patois valdostano.\nFabbricazione.\nConfezionato interamente a mano, lo scapin viene realizzato con ritagli di tessuto riciclato e corde di canapa ed \u00e8 stata per secoli la calzatura quotidiana della popolazione valsesiana.\nIl modello tradizionale di Alagna Valsesia \u00e8 il pi\u00f9 antico rispetto a quello pi\u00f9 elegante che viene prodotto nel resto della Valsesia: ha la tomaia con la punta quadrata, affinata da un fiocco piatto, eredit\u00e0 di un modello pi\u00f9 antico che presentava due lembi laterali per meglio adattare lo scapin al piede.\nTradizionalmente solo di colore nero o marrone, oggi sono prodotti di vari colori e spesso raffinati con ricami e nastri colorati.\nLe tecniche di lavorazione sono due:"}
{"id": "3228897", "revid": "180559", "url": "https://it.wikipedia.org/wiki?curid=3228897", "title": "Roberto Lucifero d'Aprigliano", "text": "Biografia.\nFiglio del crotonese Alfonso Lucifero, deputato del Regno dal 1886 al 1919, e di Elena Cloan-Spyer, gi\u00e0 consultore nazionale, collaboratore di \"Italia Nuova\" e di numerose altre testate giornalistiche italiane e straniere, e cugino di Falcone Lucifero, fu esponente di spicco del Partito Democratico Italiano e, poi, dal 1947 al 1948, fu segretario nazionale del Partito Liberale Italiano, che rappresent\u00f2 all'Assemblea Costituente e in seguito nel Senato della Repubblica.\nFervente monarchico, dopo la sua breve segreteria generale del PLI dal dicembre 1947 all'ottobre 1948, tent\u00f2 comunque di ritornarvi nei mesi successivi, ma dopo il V Congresso del partito nel luglio 1949 fu sempre pi\u00f9 emarginato e infine lasci\u00f2 il PLI nel 1950. Alle elezioni politiche del 1953 si present\u00f2 alla Camera dei deputati, candidato dal Partito Nazionale Monarchico, di cui fu esponente parlamentare nella II e nella III legislatura."}
{"id": "3228898", "revid": "767487", "url": "https://it.wikipedia.org/wiki?curid=3228898", "title": "Chinurenina", "text": "La chinurenina \u00e8 un metabolita del triptofano, utilizzato nella produzione della niacina. \nSi forma dalla \"N\"-formil-L-chinurenina in una reazione catalizzata dall'enzima arilformamidasi (). L'enzima chinureninasi ne catalizza la trasformazione in antranilato."}
{"id": "3228900", "revid": "404137", "url": "https://it.wikipedia.org/wiki?curid=3228900", "title": "Roberto Lucifero", "text": ""}
{"id": "3228925", "revid": "495404", "url": "https://it.wikipedia.org/wiki?curid=3228925", "title": "Pitture etrusche", "text": ""}
{"id": "3228927", "revid": "36577415", "url": "https://it.wikipedia.org/wiki?curid=3228927", "title": "XIV Giochi Olimpici Invernali", "text": ""}
{"id": "3228930", "revid": "838137", "url": "https://it.wikipedia.org/wiki?curid=3228930", "title": "Commodore Business Machines Ltd.", "text": ""}
{"id": "3228931", "revid": "36577552", "url": "https://it.wikipedia.org/wiki?curid=3228931", "title": "Commodore +4", "text": ""}
{"id": "3228932", "revid": "1877829", "url": "https://it.wikipedia.org/wiki?curid=3228932", "title": "Alphaeus Philemon Cole", "text": "Era il figlio di Timothy Cole. Al momento della sua morte, a 112 anni e 136 giorni, era l'uomo vivente pi\u00f9 anziano del mondo.\nBiografia.\nStudi.\nCole studi\u00f2 arte prima con Isaac Craig, in Italia, poi a Parigi dal 1892 al 1901 con Jean-Paul Laurens e Jean-Joseph-Benjamin Constant all'Academie Julian, in seguito presso l'Ecole des Beaux Arts. A met\u00e0 degli anni 1890, inizi\u00f2 a produrre molte opere, soprattutto diverse nature morte e ritratti. La sua pittura di Dante fu esposta nel 1900 al Salon di Parigi.\nDopo gli studi.\nCole si trasfer\u00ec in Inghilterra e spos\u00f2 la scultrice Margaret Ward Walmsley nel 1903. Inizio a lavorare nei campi delle incisioni sul legno o sull'acciaio ma queste opere sono state vendute meno dei suoi ritratti. Egli contribu\u00ec a diversi disegni dell'Encyclop\u00e6dia Britannica. Si trasfer\u00ec ancora una volta, negli Stati Uniti, nel 1911. Nel 1918 divent\u00f2 membro del Salmagundi Club.\nDal 1924 al 1931, insegn\u00f2 alle classi della Cooper Union, venne eletto alla National Academy of Design nel 1930 e presidente della New York Water Color Club dal 1931 al 1941. Nel 1940, Cole lavor\u00f2 come giudice di dipinti presso la Max Pochapin Manhattan's Hall of Art, una galleria d'arte, che era un'idea rivoluzionaria per l'epoca. Dal 1952 al 1953 fu presidente della Allied Artists of America. La sua prima moglie mor\u00ec nel 1961 e Cole si rispos\u00f2 con Anita Rio, una cantante e vedova del pittore Eugenio Higgins, nel 1962 che mor\u00ec, invece, nel 1973.\nCole dipinse fino ai 103 anni.\nMorte.\n\u00c8 morto il 25 novembre 1988 al Chelsea Hotel di New York, dove aveva vissuto per 35 anni.\nI lavori di Cole sono nelle collezioni permanenti della National Portrait Gallery di Londra e al Brooklyn Museum, e i suoi documenti sono depositati presso la Smithsonian Institution.\nAnche se non riconosciuto, in vita, Cole fu l'uomo vivente pi\u00f9 longevo per pi\u00f9 di un anno, dal 5 gennaio 1987 fino alla sua morte. Quando mor\u00ec all'et\u00e0 di 112 anni e 136 giorni, Cole era l'artista pi\u00f9 longevo di tutti i tempi.\nI prezzi per le opere di Cole ora raggiungono $ 5.000 o pi\u00f9."}
{"id": "3228933", "revid": "39249427", "url": "https://it.wikipedia.org/wiki?curid=3228933", "title": "Tastierina numerica", "text": ""}
{"id": "3228960", "revid": "92723", "url": "https://it.wikipedia.org/wiki?curid=3228960", "title": "Chiesa di San Pietro (Cadenazzo)", "text": "La chiesa parrocchiale di Pietro \u00e8 un edificio religioso che si trova a Cadenazzo, in Canton Ticino.\nStoria.\nLa costruzione viene citata per la prima volta in documenti risalenti al 1363, anche se nel corso dei secoli \u00e8 stato pi\u00f9 volte rimaneggiato, anche in modo molto sostanziale.\nDescrizione.\nLa chiesa si presenta con una pianta a croce, risultato dell'ultimo rimaneggiamento del 1840, coperta con volta a lunetta e cupola."}
{"id": "3228963", "revid": "28592", "url": "https://it.wikipedia.org/wiki?curid=3228963", "title": "Arsenale di Tula", "text": ""}
{"id": "3228964", "revid": "486946", "url": "https://it.wikipedia.org/wiki?curid=3228964", "title": "Tula Arms Plant", "text": ""}
{"id": "3228970", "revid": "125122530", "url": "https://it.wikipedia.org/wiki?curid=3228970", "title": "Kikoriki", "text": "Kikoriki () \u00e8 una serie animata russa, incentrata sul pubblico generale. Creato nel quadro del progetto educativo \"Un mondo senza violenza\" e prodotto con il sostegno del Ministero della Cultura della Russia. \nLa serie racconta le avventure di Smeshariki - animali sferici antropomorfi che cadono in varie situazioni. La serie principale contiene 209 episodi, tra cui ci sono sia temi divertenti che temi seri e persino filosofici, quindi il cartone \u00e8 interessante sia per bambini che per gli adulti. Gli episodi durano da 6 minuti e 30 secondi (inclusi screensaver e didascalie). Alcune serie consistono da due parti, una serie di \"L'effetto di Nonna\" - da tre. In addizione alla serie principale c'erano creati un lungometraggio-prequel \"Smeshariki. L'inizio\" e i lungometraggi-sequel \"Smeshariki. La leggenda del drago d'oro\" e \"Smeshariki. Dejavu\", e anche una serie dei episodi di orientamento educativo e culturale (\"Pin-code\", \"Alfabet\"s). La serie principale non \u00e8 stata pubblicata dal 2012 (\"New Adventures\" - dal 2014), a differenza degli spin-off. Sulla base del cartone animato \u00e8 stato creato il gioco multiplayer \"Shararam\".\nInoltre, il cartone animato \u00e8 distribuito in 60 paesi, tradotto in 15 lingue, il pubblico giornaliero della serie animata \u00e8 di 50 milioni di persone. Il pubblico del cartone animato in Cina supera il russo.\nPersonaggi.\nKrush, Gigo, Rosa e Fluff sono i giovani; Eldoc, Berry e Pin sono gli adulti; BigBeak ed Olga sono gli anziani.\nSigla.\nLa sigla italiana \u00e8 interpretata da Matteo e Francesco di \"Io Canto\", scritta da Oliriana, musica di Giuseppe Zanca e Danilo Bernardi."}
{"id": "3228974", "revid": "36578591", "url": "https://it.wikipedia.org/wiki?curid=3228974", "title": "The swimmer", "text": ""}
{"id": "3228978", "revid": "287204", "url": "https://it.wikipedia.org/wiki?curid=3228978", "title": "Ningde", "text": "Ningde (cinese: \u5b81\u5fb7; pinyin: N\u00edngd\u00e9) \u00e8 una citt\u00e0 con status di prefettura della provincia di Fujian, in Cina.\nGeografia antropica.\nSuddivisioni amministrative.\nLa prefettura di Ningde \u00e8 a sua volta divisa in 1 distretto, 2 citt\u00e0 e 6 contee."}
{"id": "3228981", "revid": "114381063", "url": "https://it.wikipedia.org/wiki?curid=3228981", "title": "Putian", "text": "Putian (cinese: \u8386\u7530; pinyin: P\u00fati\u00e1n) \u00e8 una citt\u00e0 con status di prefettura della provincia di Fujian, in Cina.\nGeografia antropica.\nSuddivisioni amministrative.\nLa prefettura di Putian \u00e8 a sua volta divisa in 3 distretti e 1 contea."}
{"id": "3229011", "revid": "287204", "url": "https://it.wikipedia.org/wiki?curid=3229011", "title": "Coppa del Re 2002-2003", "text": "La Coppa del Re 2002-2003 fu la 99\u00aa edizione della manifestazione. Inizi\u00f2 il 28 agosto 2002 e si concluse il 28 giugno 2003 con la finale allo stadio Mart\u00ednez Valero, vinta dal Mallorca per tre a zero contro il Recreativo de Huelva. La squadra campione in carica fu il Deportivo La Coru\u00f1a."}
{"id": "3229014", "revid": "287204", "url": "https://it.wikipedia.org/wiki?curid=3229014", "title": "Tour della Nazionale di rugby a 15 dell'Inghilterra 1982", "text": "Nel 1982 la Rugby Football Union, federazione inglese di \" rugby a 15\" invia due squadre in tour. L'Under 23 si reca in Italia ed una selezione sperimentale nel Nord America \nIl tour dell'Under 23.\nLa selezione Inglese Under 23, viene in Italia per una serie di match scende. Supera i pari et\u00e0 azzurri e la NAzionale \"B\", ma cede alla prima squadra italiana\nIl tour della selezione inglese.\nNel 1982, la nazionale inglese di \"rugby a 15\" si reca in tour in America Settentrionale\nDue test ufficiosi (la squadra \u00e8 assai sperimentale) e due facili successi."}
{"id": "3229017", "revid": "121512466", "url": "https://it.wikipedia.org/wiki?curid=3229017", "title": "Pentasolfuro di fosforo", "text": "Il pentasolfuro di fosforo \u00e8 il composto inorganico di formula minima P2S5. In realt\u00e0 \u00e8 formato da molecole P4S10 e il nome pi\u00f9 corretto \u00e8 decasolfuro di tetrafosforo. \u00c8 uno dei due solfuri di fosforo di importanza commerciale, ed \u00e8 un solido giallo, ma quando non \u00e8 puro il colore del composto pu\u00f2 essere verdino o grigio. La molecola ha una forma quasi identica a quella di P4O10, ed \u00e8 basata su una struttura tetraedrica simile a quella dell'adamantano.\nSintesi.\nLa prima sintesi di P4S10 fu descritta nel 1843 da Berzelius, che fece reagire fosforo bianco, P4, con zolfo a temperatura oltre i 300\u00a0\u00b0C. Questa stessa procedura \u00e8 ancora valida. Alternativamente si pu\u00f2 formare P4S10 facendo reagire zolfo elementare o pirite, FeS2, con ferrofosforo, una forma impura di FeP2, sottoprodotto della produzione di P4 dalle rocce fosfatiche:\nReattivit\u00e0.\nP4S10 \u00e8 un composto stabile, ma reagisce a contatto con acqua, acidi, basi e alcoli. A contatto con l'umidit\u00e0 atmosferica si idrolizza formando solfuro di idrogeno, H2S, che conferisce a P4S10 un odore di uova marce. Per idrolisi si forma anche acido fosforico:\nA contatto con l'acqua reagisce violentemente liberando acidi fosforici e H2S (tossico e infiammabile). \nIn chimica organica \u00e8 usato come agente solforante. Reazioni di questo tipo richiedono condizioni di riflusso in solventi come benzene, diossano o acetonitrile, dove P4S10 si dissocia formando P2S5. Quest'ultimo pu\u00f2 essere intrappolato ad esempio formando un complesso con la piridina. I chetoni sono convertiti in tiochetoni. L'atomo di ossigeno pu\u00f2 essere sostituito dallo zolfo anche in esteri, immidi e lattoni. Dalle ammidi si ottengono tioammidi. Da 1,4-dichetoni si ottiene tiofene. Rispetto al pi\u00f9 noto reagente di Lawesson, con P4S10 si ottengono rese minori.\nUsi.\nNel 2006 sono state prodotte pi\u00f9 di 22000 tonnellate di P4S10 solo negli Stati Uniti. Il composto \u00e8 usato principalmente come materiale di partenza per preparare additivi per lubrificanti come il ditiofosfato di zinco. Viene usato inoltre nella produzione di insetticidi organofosfati, come il parathion e il malathion. Si usa anche come componente di alcuni elettroliti solidi (ad esempio Li2S-P2S5) in alcuni tipi di batterie al litio. Un uso minore \u00e8 come agente di flottazione."}
{"id": "3229024", "revid": "599013", "url": "https://it.wikipedia.org/wiki?curid=3229024", "title": "Ryszard Tarasiewicz", "text": ""}
{"id": "3229026", "revid": "1305772", "url": "https://it.wikipedia.org/wiki?curid=3229026", "title": "Greenstein", "text": ""}
{"id": "3229030", "revid": "1149807", "url": "https://it.wikipedia.org/wiki?curid=3229030", "title": "Akimine Kamijyo", "text": "Noto come creatore del manga \"Samurai Deeper Kyo\", ha successivamente lavorato a \"Shirogane no Karasu\", chiamato anche \"The Silvery Crow\", che ha concluso al terzo volume.\nNel 2008 ha iniziato a scrivere \"\", uscito in Italia nel 2010."}
{"id": "3229032", "revid": "287204", "url": "https://it.wikipedia.org/wiki?curid=3229032", "title": "Narsete (disambigua)", "text": ""}
{"id": "3229033", "revid": "2008592", "url": "https://it.wikipedia.org/wiki?curid=3229033", "title": "Jan Urban", "text": ""}
{"id": "3229035", "revid": "287204", "url": "https://it.wikipedia.org/wiki?curid=3229035", "title": "Budowlani \u0141\u00f3d\u017a Sportowa", "text": "Il Budowlani \u0141\u00f3d\u017a Sportowa \u00e8 una societ\u00e0 pallavolistica femminile polacca con sede a \u0141\u00f3d\u017a: milita nel campionato di Liga Siatk\u00f3wki Kobiet.\nStoria.\nIl Klub Sportowy Budowlani \u0141\u00f3d\u017a nasce nel 2006 all'interno della omonima polisportiva, fondata nel 1948 e gi\u00e0 attiva nella pallavolo femminile negli anni settanta ed anni ottanta, ma il cui miglior risultato fu una promozione in II divisione, prima della chiusura della sezione. In un primo momento si era pensato alla fusione con l'altro storico club della citt\u00e0, lo Start \u0141\u00f3d\u017a, ma i tentativi falliscono e si decide di ricreare il club all'interno della polisportiva, forte della sponsorizzazione del marchio Organika, facendo partire la squadra dalla III ligi, quarto livello del campionato polacco.\nDopo tre promozioni in altrettante stagioni, il club centra l'accesso alla massima serie polacca, debuttandovi nella stagione 2009-10 con la nuova denominazione di Budowlani \u0141\u00f3d\u017a Sportowa: con una squadra molto competitiva si classifica quarta campionato, ma soprattutto si aggiudica la Coppa di Polonia, battendo in finale le campionesse in carica del per 3-1. Questo risultato ha permesso alla squadra di qualificarsi per la prima volta ad una competizione europea, ossia la Champions League 2010-11. Nella stagione 2017-18 si aggiudica la Supercoppa polacca e la Coppa di Polonia, bissando la vittoria in supercoppa nell'edizione 2018 e 2020 sempre ai danni del ."}
{"id": "3229038", "revid": "599013", "url": "https://it.wikipedia.org/wiki?curid=3229038", "title": "Jan Kara\u015b", "text": ""}
{"id": "3229039", "revid": "287204", "url": "https://it.wikipedia.org/wiki?curid=3229039", "title": "Chiesa di Santa Giustina (Ferrara)", "text": "La ex chiesa di Santa Giustina si trova in piazzetta Cortebella (che si affaccia su via Garibaldi) ed \u00e8 chiusa al culto.\nStoria.\nLa chiesa e lo \"Spedale per orfanelle povere\" sorsero probabilmente prima dell'anno mille, certamente erano presenti nel XII secolo. Fu parrocchiale con annessi due ospedali. Nel 1583 divenne il seminario dei Chierici Rossi e nel 1721 \"Conservatorio per fanciulle\".\nNel XVI secolo fu ridisegnata con pianta ad aula da Giovan Battista Aleotti ed ampliata con l'edificazione di una cappella pi\u00f9 interna e del campanile nel 1769.\nL'interno venne successivamente modificato dall'architetto Antonio Foschini con pianta ottagonale e dell'esterno rimase inalterato solamente il portale.\nNel 1832 si trasferirono nel monastero di Santa Giustina le monache di san Guglielmo e nel 1916 le agostiniane.\nAttualmente la chiesa \u00e8 chiusa al culto e l'ex convento \u00e8 divenuto abitazione civile."}
{"id": "3229041", "revid": "93993990", "url": "https://it.wikipedia.org/wiki?curid=3229041", "title": "Trio di Parma", "text": "Il Trio di Parma \u00e8 un complesso cameristico nato nel 1990 al Conservatorio \"Arrigo Boito\" di Parma.\n\u00c8 composto da Alberto Miodini (pianoforte), Ivan Rabaglia (violino), Enrico Bronzi (violoncello).\nIl Trio di Parma si \u00e8 costituito nel 1990 nella classe di musica da camera di Pierpaolo Maurizzi al Conservatorio \"A. Boito\" di Parma. Successivamente il Trio ha approfondito la sua formazione musicale con il leggendario Trio di Trieste presso la Scuola di Musica di Fiesole e l'Accademia Chigiana di Siena. Nel 2000 \u00e8 stato scelto per partecipare all'Isaac Stern Chamber Music Workshop presso la Carnegie Hall di New York.\nIl Trio di Parma ha ottenuto i riconoscimenti pi\u00f9 prestigiosi con le affermazioni al Concorso Internazionale \"Vittorio Gui\" di Firenze, al Concorso Internazionale di Musica da Camera di Melbourne, al Concorso Internazionale della ARD di Monaco ed al Concorso Internazionale di Musica da Camera di Lione. Inoltre nel 1994 l'Associazione Nazionale della Critica Musicale ha assegnato al Trio di Parma il \"Premio Abbiati\" quale miglior complesso cameristico. Il Trio di Parma \u00e8 stato invitato dalle pi\u00f9 importanti istituzioni musicali in Italia (Accademia di S.Cecilia di Roma, Societ\u00e0 del Quartetto di Milano, Amici della Musica di Firenze, Gran Teatro La Fenice di Venezia, Unione Musicale di Torino, Giovine Orchestra Genovese di Genova, Amici della Musica di Palermo, Accademia Filarmonica Romana...), e ripetutamente, al Festival Internazionale \"Musica in Villa - Tigullio\" e all'estero (Filarmonica di Berlino, Carnegie Hall e Lincoln Center di New York, Wigmore Hall di Londra, Konzerthaus di Vienna, Sala Moliere di Lione, Filarmonica di S. Pietroburgo, Teatro Colon e Coliseum di Buenos Aires, Los Angeles, Washington, Amburgo, Monaco, Dublino, Varsavia, , Rio de Janeiro, San Paolo, Lockenhaus Festival, Barossa e Melbourne Festival, Orta Festival...). Ha collaborato con importanti musicisti quali Vladimir Delman, Carl Melles, Anton Nanut, Bruno Giuranna, Alessandro Carbonare e Eduard Brunner; ha effettuato registrazioni radiofoniche e televisive per la RAI e per numerose emittenti estere (Bayerischer Rundfunk, NDR, WDR, MDR, Radio Bremen, ORT, BBC Londra, ABC-Classic Australia). Ha inoltre inciso le opere integrali di Brahms per l'UNICEF, di Beethoven e Ravel per la rivista Amadeus, Schostakovich per Stradivarius (premiato come miglior disco dell'anno 2008 dalla rivista Classic Voice) ed infine Pizzetti, Liszt, Schumann e Dvorak per l'etichetta Concerto. \nIl Trio di Parma, oltre ad un impegno didattico costante nei Conservatori di Novara, Gallarate e al Mozarteum di Salisburgo, tiene corsi alla International Chamber Music Academy di Duino e alla Scuola di Musica di Fiesole. \nIvan Rabaglia suona un Giovanni Battista Guadagnini costruito a Piacenza nel 1744 ed Enrico Bronzi un Vincenzo Panormo costruito a Londra nel 1775. "}
{"id": "3229046", "revid": "15756", "url": "https://it.wikipedia.org/wiki?curid=3229046", "title": "Maybeshewill", "text": "I Maybeshewill sono una band post-rock formatasi nel 2005 a Leicester, Inghilterra. La loro musica \u00e8 caratterizzata dall'uso di elementi elettronici programmati e campionati accanto a strumenti pi\u00f9 classici come chitarre, basso, tastiere e batteria.\nStoria.\n2005-2016.\nI Maybeshewill sono stati formati dai chitarristi Robin Southby e John Helps mentre i due stavano studiando insieme all'universit\u00e0 nel 2005.\nNel maggio 2007 John e Robin cominciarono a lavorare con il batterista James Collins (Originariamente membro dei Fight Fire With Water e il bassista Andrew Jackson, insieme ad altri musicisti e cantanti per registrare \"Not for Want of Trying\". L'album fu pubblicato un anno dopo.\nEsattamente tredici mesi dopo, la band torn\u00f2 in studio per registrare il secondo LP, \"Sing the Word Hope in Four-Part Harmony\".\nSuccessivamente, nel 2011, rilasciano un nuovo album intitolato \"I Was Here For A Moment, Then I Was Gone\".\nDall'ultima data del tour promozionale di quest'ultimo album, tenutasi al The Y Theatre di Leicester, Inghilterra, \u00e8 stato tratto un film di 50 minuti che riprende l'esibizione della band. Unitamente al film \u00e8 stato rilasciato l'album dal vivo \"Live at The Y Theatre\".\nL'ultimo lavoro in studio della band \u00e8 \"Fair Youth\", caratterizzato da un sound pi\u00f9 ripieno, morbido e ben miscelato rispetto ai primi lavori.\nNel 2016 la band annuncia lo scioglimento.\n2020-presente.\nIl 29 gennaio 2020 annunciano a sorpresa la partecipazione al ArcTanGent festival, partecipazione che chiaramente \u00e8 saltata a causa della pandemia da Covid-19, e che sono al lavoro su un nuovo album insieme. Il nuovo album, \"\"No Feeling Is Final\",\" viene pubblicato il 15 dicembre 2021.\nStile musicale.\nLa band ha descritto il proprio sound come \"rock strumentale con elettronica\", mentre Drowned in Sound li ha descritti come \"come farebbero i Mogwai se questi ultimi avessero mai trovato l'amore in un cinema d'autore. E poi sono stati picchiati in testa con una tastiera\".\nLa band si distingue inoltre per i riferimenti culturali, adottando frasi celebri per i titoli delle canzoni e testi che riprendono discorsi e monologhi di film, come ad esempio \"In Another Life, When We Are Cats\" frase del film Le regole dell'attrazione di Roger Avary; \"Not for want of trying\" il cui testo \u00e8 il monologo iniziale di Quinto potere di Sidney Lumet; \"Our History Will Be What We Make Of It\" che adotta come testo un discorso di Good Night, And Good Luck di George Clooney e Gli anni dell'avventura di Richard Attenborough."}
{"id": "3229052", "revid": "2150982", "url": "https://it.wikipedia.org/wiki?curid=3229052", "title": "Johannes Hahn", "text": "Esponente del Partito Popolare Austriaco (\u00d6VP) e quindi del Partito Popolare Europeo, riveste l'incarico di Commissario europeo per la programmazione finanziaria ed il bilancio dal 1\u00ba dicembre\u00a02019.\nDal 9 febbraio 2010 al 31 ottobre 2014 \u00e8 stato Commissario europeo per le Politiche Regionali nella Commissione Barroso II, assumendo nel luglio 2014 per diciotto giorni il ruolo di Commissario europeo per la Giustizia, i Diritti fondamentali e la Cittadinanza \"ad interim\", e dal novembre 2014 al novembre 2019 Commissario europeo per la politica di vicinato e i negoziati per l'allargamento nella successiva Commissione Juncker.\nCarriera politica.\nJohannes Hahn ha iniziato la sua carriera politica all'interno della sezione giovanile dell'\u00d6VP, divenendo segretario del suo gruppo di Vienna nel 1980. Successivamente Hahn si \u00e8 occupato direttamente dell'\u00d6VP ed \u00e8 stato consigliere comunale di Vienna. Nel 2004 Hahn \u00e8 diventato segretario della sezione viennese dell'\u00d6VP.\nNel gennaio 2007 Hahn \u00e8 stato nominato Ministro della scienza e della ricerca nel governo di grande coalizione, guidato prima da Alfred Gusenbauer e poi da Werner Faymann. Come ministro si \u00e8 occupato particolarmente della promozione delle donne ricercatrici e dei giovani ricercatori, della riforma delle universit\u00e0 di scienze applicate, della promozione degli investimenti nella ricerca d'avanguardia e della visibilit\u00e0 della ricerca presso l'opinione pubblica. Grazie a Hahn, l'Austria \u00e8 entrata a far parte dello European Southern Observatory, ma Hahn ha cercato invece di ritirare l'Austria dal CERN. Durante il mandato di Hahn i finanziamenti statali di sostegno agli studenti sono raddoppiati e \u00e8 stato fissato l'obiettivo di raddoppiare gli stanziamenti pubblici per la ricerca entro il 2020.\nCommissario europeo per la politica regionale.\nDal 9 febbraio 2010 al 31 ottobre 2014 \u00e8 stato Commissario europeo per la politica regionale in seno alla Commissione Barroso II.\nDopo l'introduzione del concetto di \"coesione territoriale\" da parte del Trattato di Lisbona, uno degli obiettivi principali di Hahn \u00e8 stato quello di fornire un contenuto concreto a questo concetto: assieme con gli stati membri, gli attori regionali e locali e con il Comitato delle regioni Hahn ha dovuto elaborare la politica di coesione per le regioni europee per il periodo 2014-2020, valorizzando gli aspetti positivi della politica 2007-2013, correggendone i limiti, rendendola pi\u00f9 efficace e pi\u00f9 semplice e rendendola pi\u00f9 coerente con le altre politiche e gli altri programmi europei di finanziamento.\nPoich\u00e9 il Fondo di sviluppo regionale e il Fondo di coesione impegnano circa un terzo del bilancio dell'Unione Europea, Hahn \u00e8 stato incaricato di assicurarsi che i finanziamenti erogati da tali Fondi siano erogati in maniera trasparente e destinati in modo efficiente ad investimenti utili per lo sviluppo dell'Unione Europea.\nNell'attuale fase di crisi economica, la politica regionale \u00e8 vista anche come uno strumento importante per favorire l'occupazione e la ripresa.\nCommissario europeo per la politica di vicinato e i negoziati per l'allargamento.\nDal 1\u00ba novembre 2014 \u00e8 Commissario europeo per la politica di vicinato e i negoziati per l'allargamento nella Commissione Juncker.\nA seguito dell'elezione di Corina Cre\u021bu a membro del Parlamento europeo, a partire dal 2 luglio 2019 Hahn ha assunto di nuovo anche l'incarico di Commissario europeo per le Politiche Regionali \"ad interim\" fino allo scadere del mandato della Commissione Juncker.\nFormazione e vita personale.\nHahn ha ottenuto un dottorato in filosofia all'Universit\u00e0 di Vienna nel 1987.\n\u00c8 sposato e ha un figlio."}
{"id": "3229057", "revid": "767487", "url": "https://it.wikipedia.org/wiki?curid=3229057", "title": "Lodewijk Meyer", "text": "Biografia.\nOriginario di una famiglia benestante di religione luterana, segu\u00ec gli studi classici presso il celebre istituto del tempo \"Athenaeum Illustre\", e successivamente frequent\u00f2 l'Universit\u00e0 di Leida dove studi\u00f2 latino e medicina tra il 1654 ed il 1660. Durante i suoi studi universitari entr\u00f2 in contatto con il pensiero di Cartesio, grazie anche agli insegnamenti di eminenti sostenitori della filosofia cartesiana, quali Arnold Geulincx, Adriaen Hereeboord e Johannes de Raey ed entrando in contatto con figure intellettuali di prestigio come Adriaan Koerbagh, Franciscus van den Enden e lo scienziato tedesco Henry Oldenburg. Dopo il 1660 Lodewijk fece ritorno ad Amsterdam che non abbandon\u00f2 pi\u00f9 per il resto della sua vita, e dove conobbe il celebre medico e latinista Johannes Bouwmeester e soprattutto con il filosofo Baruch Spinoza, con il quale diede vita ad una fitta corrispondenza, della quale \u00e8 sopravvissuta una sola lettera datata giugno 1665. In questa lettera Spinoza mostra di apprezzare Meyer come esperto latinista e come ottimo conoscitore delle pi\u00f9 importanti questioni filosofiche.\nL'opera di divulgazione linguistica.\nLa prima opera di Lodewijk fu l'edizione del 1654 di un \"dizionario\" di termini stranieri d'uso comune nella lingua olandese, dal titolo \"Nederlandstche Woordenschat\", opera alla quale pose mano diverse volte espandendola ulteriormente ed arrivando alla quinta edizione nel 1669. Essa si suddivideva in tre sezioni, dove si affrontavano in ordine le parole frutto di commistione tra l'olandese ed altre lingue, quelle utilizzate in ambiti specifici e quelle ormai diventate obsolete e non pi\u00f9 utilizzate nel linguaggio comune. Con quest'opera Lodewijk aveva lo scopo di rendere pi\u00f9 accessibile il mondo delle discipline scientifiche alla gente comune traducendo in lingua olandese tutti quei termini astrusi ed eccessivamente tecnicistici derivanti dal latino e da altre lingue non autoctone ed utilizzate dagli studiosi in modo eccessivamente pedantesco ed esclusivo. Sebbene egli stesso fosse uno studioso di latino, Meyer protest\u00f2 ampiamente nel suo dizionario contro l'utilizzo eccessivo di questa lingua nell'ambito della produzione intellettuale e della ricerca scientifica, e dimostr\u00f2 forti rimostranze nel fatto che questa tendenza si riscontrasse anche in discipline, come quella giuridica, che riguardavano in maniera diretta la vita quotidiana dei cittadini comuni.\nAdesione al pensiero cartesiano.\nFortemente convinto della missione della filosofia come strumento di mutamento della societ\u00e0 e del mondo, Meyer ader\u00ec con entusiasmo alle possibilit\u00e0 offerte dal metodo cartesiano, ma non condivise con il grande filosofo la sua suddivisione delle due sostanze di \"materia\" e \"spirito\"."}
{"id": "3229059", "revid": "1522738", "url": "https://it.wikipedia.org/wiki?curid=3229059", "title": "Saerin Asnobar", "text": ""}
{"id": "3229060", "revid": "287204", "url": "https://it.wikipedia.org/wiki?curid=3229060", "title": "Grace McKee", "text": ""}
{"id": "3229061", "revid": "2134764", "url": "https://it.wikipedia.org/wiki?curid=3229061", "title": "Ryszard Komornicki", "text": "Carriera.\nAllenatore.\nApproda al Chiasso il 27 agosto 2013, sostituendo Ernestino Ramella. Dirige la squadra ticinese fino al 27 novembre, giorno in cui gli viene sollevato l'incarico, dopo aver ottenuto soltanto 7 punti in 9 partite di campionato di Challenge League."}
{"id": "3229066", "revid": "729019", "url": "https://it.wikipedia.org/wiki?curid=3229066", "title": "Battaglia di Chettos", "text": "La battaglia di Chettos fu combattuta nel 559 tra l'esercito bizantino di Belisario contro i Kutriguri di Zabergan che avevano invaso la Tracia.\nAntefatti.\nNel 558 l'Impero venne messo in grave pericolo da un'invasione di Unni Kutriguri, comandati dal loro leader Zabergan; essi invasero la Scizia e la Mesia ed entrarono in Tracia. In Tracia Zabergan divise il suo esercito in tre parti: uno invase Cherson (con l'intenzione di impadronirsene e poter cos\u00ec raggiungere l'Asia via mare e saccheggiare la dogana di Abido), un altro la Grecia e il terzo, di settemila uomini comandati da Zabergan stesso, si diresse verso Costantinopoli. I motivi dell'invasione, secondo Agazia, sarebbero dovuti all'intenzione di Zabergan di persuadere Giustiniano I a pagargli un tributo, come l'Augusto gi\u00e0 faceva con gli Utiguri.\nDurante il cammino verso la capitale, i Kutriguri saccheggiarono vari luoghi, violando le vergini e umiliandole, e riuscendo persino a oltrepassare le Lunghe Mura, ormai rese vulnerabili dal tempo e dalla trascuratezza. L'invasione gener\u00f2 il panico nella capitale bizantina, poich\u00e9 essendo poche le truppe in difesa della Tracia i Bizantini sembravano non avere forze sufficienti per opporsi all'invasione. Giustiniano affid\u00f2 al generale Belisario il compito di sventare la minaccia.\nBattaglia.\nGiustiniano affid\u00f2 a Belisario il comando delle guardie imperiali, per difendere la capitale dai barbari; il generale bizantino raccolse un esercito formato da soli 300 veterani e rimpolpato da nuove leve senza alcuna esperienza di guerra; molti contadini avevano deciso infatti di arruolarsi nell'esercito di Belisario per ottenere la loro vendetta sui Barbari, che avevano devastato i loro campi. L'esercito bizantino si accamp\u00f2 quindi a \"Chettus\" in Tracia; quando il nemico scopr\u00ec che l'esercito di Belisario era poco numeroso, 2.000 cavalieri barbari assalirono l'esercito bizantino per annientarlo, ma Belisario, venuto a conoscenza dalle sue spie dell'arrivo del nemico, tese una trappola ai Kutriguri, piazzando 200 peltasti e lanciatori di giavellotto nei boschi ai lati della pianura; i barbari, per difendersi dalle lance e dai giavellotti, dovettero chiudersi, rendendo la loro superiorit\u00e0 numerica inutile data la loro impossibilit\u00e0 di dispiegarsi. Belisario, infine, fece provocare ad alcuni suoi uomini dei rumori assordanti con travi di legno ed ordin\u00f2 loro di gridare, in modo da dare al nemico l'impressione che l'esercito bizantino fosse immenso e che stessero per essere circondati; le nuvole di polvere, inoltre, nascondevano la situazione reale, e i barbari si diedero alla fuga, riattraversando di nuovo il Danubio. 400 di loro morirono nel corso della battaglia mentre i Bizantini non subirono perdite. Fu l'ultima grande vittoria del generale, che riusc\u00ec ancora una volta a servire bene l'Impero.\nConseguenze.\nBelisario avrebbe potuto inseguire i nemici e ottenere una vittoria ancora pi\u00f9 grande se Giustiniano I non l'avesse richiamato nella capitale. Infatti, non appena la notizia del trionfo di Belisario raggiunse la capitale, i suoi cittadini esaltarono il generale delle assemblee suscitando l'invidia di molti burocrati e di Giustiniano stesso. L'imperatore, ritenendo quindi che il favore popolare avesse corrotto Belisario e che mirasse ad altri obbiettivi, lo richiam\u00f2 in modo che non potesse ottenere un trionfo ancora pi\u00f9 completo. Belisario non ottenne nessuna ricompensa per la sua vittoria.\nNel frattempo i Kutriguri che invasero il Chersoneso vennero respinti da Germano. Essi allora costruirono non meno di 150 zattere sulle quali salirono all'incirca 600 uomini e con esse volevano aggirare le mura e approdare nelle zone interne del Chersoneso. Informato del loro piano, Germano prepar\u00f2 una piccola flotta, la nascose in un luogo che non poteva essere visto da lontano, e quando le zattere di canna dei Barbari si avvicinarono alla costa, ordin\u00f2 agli uomini sulle barche ben fatte di andare loro incontro, e sconfiggerli; essendo le zattere dei Kutriguri rudimentali e fragili mentre le imbarcazioni bizantine ben pi\u00f9 resistenti, i Bizantini ottennero una facile vittoria, mettendo fine all'invasione kutrigura nel Chersoneso.\nZabergan decise quindi di attraversare di nuovo il Danubio non prima di aver ricevuto molti soldi dall'Imperatore per il riscatto dei prigionieri. Giustiniano decise in seguito di mettere zizzania tra Kutriguri e Utiguri; scrisse infatti al re degli Utiguri, a cui pagava un tributo, informandolo che i Kutriguri, invadendo la Tracia, avevano depredato i soldi destinati al pagamento degli Utiguri, e istigandolo a aggredire i Kutriguri, rei di un tale affronto. In questo modo due nemici dell'Impero vennero messi uno contro l'altro, indebolendoli; in questo modo non furono pi\u00f9 una minaccia per l'Impero."}
{"id": "3229067", "revid": "729019", "url": "https://it.wikipedia.org/wiki?curid=3229067", "title": "Brett DiBiase", "text": "DiBiase \u00e8 un wrestler di terza generazione. Sua nonna Helen Hild e il suo nonno adottivo \"Iron\" Mike DiBiase erano wrestler professionisti, cos\u00ec come lo era il padre, \"The Million Dollar Man \"Ted DiBiase. I due fratelli maggiori di DiBiase, Mike e Ted Jr., sono anch'essi wrestler professionisti.\nWorld Wrestling Entertainment / WWE.\nFlorida Championship Wrestling (2008-2011).\nDiBiase fa il suo debutto nella Florida Championship Wrestling a soli 20 anni battendo nientemeno che Sheamus ma la settimana successiva viene sconfitto da Wade Barrett. Combatte ancora contro Gavin Spears, Dolph Ziggler e Sinn Bowdee ottenendo sia vittorie che sconfitte.\nAll'inizio del 2009, DiBiase inizia a combattere principalmente in coppia con Maverick Darsow. A fine marzo sconfigge Byron Saxton e Dylan Klein. Partecipa alla Battle Royal per decretare il primo sfidante per il FCW Florida Heavyweight Championship ma viene eliminato. Il 7 giugno perde contro Klein e inizia una rivalit\u00e0 con quest'ultimo che dura fino ad agosto.\nAl pay-per-view Summerslam 2009, Brett DiBiase interferisce nel main event per il WWE Championship che vedeva contrapposti Randy Orton e John Cena per aiutare Orton. Il 24 agosto si unisce alla Legacy per una notte.\nDopo la sua apparizione a Raw, ritorna in FCW dove forma un tag team con Michael McGillicutty chiamato The Fortunate Sons. Il 14 gennaio 2010, DiBiase e McGillicutty sconfiggono i Dudebusters (Caylen Croft e Trent Barreta) e vincono i FCW Florida Tag Team Championship. Tuttavia, il 13 marzo, perdono i titoli contro gli Usos Brothers (Jimmy e Jey Uso). Nella puntata del 29 aprile, DiBiase incolpa McGillicutty per aver perso il titolo. I due si sfidano ma il match finisce in una doppia squalifica. Il rematch viene sospeso visto che Brett si infortuna ad un legamento del ginocchio. Torna a combattere l'8 gennaio a un tapings dell'FCW sconfiggendo Bobby Dutch. Il 3 febbraio 2011, aiuta Lucky Cannon a vincere l'FCW Florida Heavyweight Championship insieme a Maxine contro Bo Rotundo. Nei tapings FCW del 28 marzo, sconfigge Xavier Woods. In quelli del 7 aprile, ha l'opportunit\u00e0 di conquistare per la seconda volta l'FCW Florida Tag Team Championship ma viene sconfitto insieme al suo tag team partner Lucky Cannon dai campioni Seth Rollins &amp; Richie Steamboat.\nA causa dei suoi problemi al ginocchio, Brett ha iniziato a seguire dei corsi per diventare arbitro della Florida Championship Wrestling. Tuttavia, il 22 agosto, Ted DiBiase Sr. ha rivelato che i problemi di Brett al ginocchio gli hanno impedito di continuare a proseguire una carriera nel wrestling, anche come arbitro. Secondo suo padre, Brett si era gi\u00e0 licenziato dalla FCW e sarebbe stato liberato dal suo contratto alla fine del mese.\nVita privata.\nDiBiase \u00e8 un wrestler di terza generazione. I suoi nonni \"Iron\" Mike DiBiase, Helen Hild e suo padre \"Million Dollar Man\" Ted DiBiase sono stati dei wrestler e suo fratello Ted DiBiase jr. \u00e8 tuttora un wrestler. Il 27 marzo, insieme a suo fratello, ha introdotto il padre nella WWE Hall of Fame. Si \u00e8 sposato con la sua compagna di college Leah Nicole il 9 giugno 2009.\nTitoli e riconoscimenti.\nFlorida Championship Wrestling\nPro Wrestling Illustrated"}
{"id": "3229071", "revid": "486946", "url": "https://it.wikipedia.org/wiki?curid=3229071", "title": "Moiraine", "text": ""}
{"id": "3229073", "revid": "188323", "url": "https://it.wikipedia.org/wiki?curid=3229073", "title": "Motore pendolare di Taurozzi", "text": ""}
{"id": "3229074", "revid": "1371441", "url": "https://it.wikipedia.org/wiki?curid=3229074", "title": "Maruja Garc\u00eda", "text": "Biografia.\nConosciuta con il nome di Maruja Garc\u00eda Nicolau, proveniente da Maiorca venne eletta Miss Spagna nel mese di maggio del 1962 in una serata ospitata nel teatro lirico e presentata da Ra\u00fal Matas.\nLa giuria dell'epoca era composta fra gli altri dalla scrittrice Ana Mar\u00eda Matute, l'attrice Carmen Sevilla, il compositore Augusto Alguer\u00f3, oltre ad Antonio Mingote e Luis Garc\u00eda Berlanga.\nIl 2 giugno sempre del 1962, presso Beirut in Libano, fu eletta Miss Europa avendo la meglio sulle diciassette concorrenti del concorso.\nSegu\u00ec una carriera da modella abbandonata poi per il suo amato."}
{"id": "3229077", "revid": "36580047", "url": "https://it.wikipedia.org/wiki?curid=3229077", "title": "Direttiva prodotti da Costruzione", "text": ""}
{"id": "3229078", "revid": "767487", "url": "https://it.wikipedia.org/wiki?curid=3229078", "title": "Dariusz Kubicki", "text": ""}
{"id": "3229079", "revid": "287204", "url": "https://it.wikipedia.org/wiki?curid=3229079", "title": "Connie Hedegaard", "text": "\u00c8 un'esponente del Partito Popolare Conservatore e quindi del Partito Popolare Europeo.\nBiografia.\nFormazione.\nHedegaard \u00e8 laureata in letteratura e storia.\nCarriera politica.\nHedegaard ha fatto parte del Folketing dal 1984 al 1990, costituendone il membro pi\u00f9 giovane. Dopo la sua prima esperienza parlamentare, nel 1990 Hedegaard lasci\u00f2 la politica e cominci\u00f2 a lavorare come giornalista. Ha lavorato in un quotidiano, come direttore del giornale radio della radio nazionale e conduttrice di un programma di informazione in televisione.\nMinistro.\n\u00c8 stata eletta nuovamente nel Folketing nel 2005. Dal 2004 al 2007 Hedegaard \u00e8 stata ministro dell'ambiente nel governo di Anders Fogh Rasmussen. Tra il 2005 e il 2007 \u00e8 stata anche ministro per la cooperazione nordica.\n\u00c8 stata poi dal 2007 al 2009 ministro danese per l'energia e il clima nei governi guidati da Anders Fogh Rasmussen e da Lars L\u00f8kke Rasmussen. In quanto tale, Hedegaard ha preparato e ospitato a Copenaghen la Conferenza ONU sui cambiamenti climatici 2009. Grazie al suo impegno, la politica danese per l'energia 2008-2011 \u00e8 stata la prima nel mondo a puntare a una riduzione complessiva del consumo energetico, non solo delle emissioni di gas serra (-2% entro il 2011, -4% entro il 2020). Gli obiettivi comprendono un forte sviluppo delle energie rinnovabili, tasse pi\u00f9 alte per chi emette gas serra, un raddoppiamento dei fondi per la ricerca sulle tecnologie energetiche, sostegno ai veicoli elettrici e ad idrogeno.\nCommissario europeo.\nNominata Commissario europeo per l'Azione per il Clima, Hedegaard ha dichiarato di volere rendere l'Europa la regione del mondo pi\u00f9 sostenibile dal punto di vista climatico, promuovendo e rafforzando le politiche europee nel settore e impegnandosi per il raggiungimento di un soddisfacente accordo mondiale sul clima."}
{"id": "3229081", "revid": "534173", "url": "https://it.wikipedia.org/wiki?curid=3229081", "title": "Semb\u00e8ne Ousmane", "text": ""}
{"id": "3229092", "revid": "1573940", "url": "https://it.wikipedia.org/wiki?curid=3229092", "title": "Chiesa di San Pietro martire (Bellinzona)", "text": "La chiesa parrocchiale di San Pietro martire \u00e8 un edificio religioso che si trova a Gnosca, in Canton Ticino.\nStoria.\nLa costruzione viene citata per la prima volta in documenti storici risalenti al XIII secolo come parte della diocesi di Milano e venne consacrata nel 1498. Nel XV secolo venne ampliata verso sud e verso est, con la realizzazione anche di affreschi di Antonio da Tradate e di suo figlio Giovanni Antonio Taddeo. Nel 1550 venne costruito il campanile e subito dopo le due cappelle laterali. Nel XVII secolo venne costruito il coro.\nDescrizione.\nLa chiesa si presenta con una pianta ad unica navata sovrastata da una volta a botte lunettata, affiancata da due cappelle laterali."}
{"id": "3229093", "revid": "1305772", "url": "https://it.wikipedia.org/wiki?curid=3229093", "title": "Mar\u00eda Rosa P\u00e9rez", "text": "Biografia.\nProveniente da Tenerife \u00e8 stata eletta Miss Spagna nell'edizione tenutasi a Palma di Maiorca nel 1963. La donna poi partecip\u00f2 a Miss Universo 1963 edizione del 1963, ed in seguito decise di rinunciare alla carriera di modella per sposarsi con il giocatore di pallacanestro Jos\u00e9 Luis Mart\u00ednez \nFu la prima Miss Tenerife a vincere il concorso di Miss Spagna, altre furono Noelia Afonso, Natividad Rodr\u00edguez Fuentes e Luz Mar\u00eda Polegre Hern\u00e1ndez."}
{"id": "3229095", "revid": "1272592", "url": "https://it.wikipedia.org/wiki?curid=3229095", "title": "Barbato", "text": ""}
{"id": "3229099", "revid": "767487", "url": "https://it.wikipedia.org/wiki?curid=3229099", "title": "Conferenza Arcadia", "text": "La conferenza Arcadia (o Prima conferenza di Washington), fu una serie di incontri politico-militari tra il primo ministro britannico Winston Churchill e il presidente degli Stati Uniti Franklin Delano Roosevelt coadiuvati dai loro rispettivi esperti militari, tenutesi dal 22 dicembre 1941 al 14 gennaio 1942 a Washington.\nPunto focale degli incontri fu l'accesa discussione tra gli stati maggiori dei due paesi anglosassoni sulla strategia generale da adottare nella lotta contro le Potenze dell'Asse. La conferenza si concluse dopo vivaci contrasti con l'adozione della strategia del cosiddetto \"Germany first\", ovvero di un maggiore impegno bellico nei confronti della Germania nazista, ritenuta l'avversario pi\u00f9 pericoloso per la potenza della sua macchina militare e per la sua avanzata ricerca tecnologica.\nLa linea di concentrare la maggior parte delle forze in Europa contro la Germania era particolarmente caldeggiata dalla Gran Bretagna, che dal giugno 1940, dopo la caduta della Francia, aveva dovuto combattere praticamente da sola contro la macchina bellica del Terzo Reich e dell'Italia fascista. Roosevelt acconsent\u00ec a questa politica, sebbene il bombardamento di Pearl Harbor, avvenuto due settimane prima, avrebbe potuto far temere un maggiore coinvolgimento dell'America nel Pacifico per vendicare subito l'attacco a sorpresa del Giappone.\nL'Unione Sovietica, che dopo l'attacco tedesco del 22 giugno 1941 era impegnata in una disperata e decisiva battaglia alle porte di Mosca, concord\u00f2 con la strategia adottata e accolse con piena soddisfazione la notizia del previsto impegno americano in Europa."}
{"id": "3229100", "revid": "92723", "url": "https://it.wikipedia.org/wiki?curid=3229100", "title": "Diocesi di Tinnia", "text": ""}
{"id": "3229101", "revid": "92723", "url": "https://it.wikipedia.org/wiki?curid=3229101", "title": "Diocesi di Knin", "text": ""}
{"id": "3229102", "revid": "92723", "url": "https://it.wikipedia.org/wiki?curid=3229102", "title": "Diocesi di Tinay", "text": ""}
{"id": "3229103", "revid": "118999265", "url": "https://it.wikipedia.org/wiki?curid=3229103", "title": "Bernard Howard Lavenda", "text": "Biografia.\nNato a New York, si \u00e8 diplomato (BSc) in chimica all'Universit\u00e0 di Clark nel 1966, quindi laureato (MSc) in chimica fisica all'Istituto Weizmann nel 1967 e specializzato (PhD) all'Universit\u00e0 Libera di Bruxelles nel 1970.\nDopo aver lavorato alla Hebrew University di Gerusalemme come borsista di ricerca, si \u00e8 trasferito definitivamente in Italia nel 1972, dove ha iniziato a insegnare chimica statistica all'Universit\u00e0 di Pisa, stabilendo al contempo un'attivit\u00e0 di collaborazione alla ricerca e di consulenza per varie societ\u00e0 del gruppo ENI. Dal 1975 al 1980 ha insegnato presso la Facolt\u00e0 di Scienze dell'Universit\u00e0 di Napoli, per poi trasferirsi, come ordinario di chimica fisica, all'Universit\u00e0 di Camerino, dove ha concluso la sua carriera accademica. \nAcquisita la nazionalit\u00e0 italiana, nei vari anni di insegnamento e di ricerca ha pubblicato diversi libri e pi\u00f9 di 135 articoli in riviste scientifiche italiane e internazionali, tra cui Scientific American, Nuovo Cimento, Physical Review, Foundations of Physics, Physics Letters, Le Scienze, Gazzetta Chimica Italiana, Naturwissenschaften. \nSi \u00e8 occupato, in particolare, di meccanica statistica, meccanica quantistica e termodinamica dei processi irreversibili, trattando, fra gli altri, di argomenti riguardanti il moto browniano e i fondamenti statistici della termodinamica; ha anche svolto studi sull'applicazione delle geometrie non euclidee in relativit\u00e0. \nNel 2009 ha ricevuto il Telesio-Galilei Academy Award.\nAttualmente vive a Trevignano Romano."}
{"id": "3229109", "revid": "534173", "url": "https://it.wikipedia.org/wiki?curid=3229109", "title": "Solomon Plaatje", "text": ""}
{"id": "3229111", "revid": "205250", "url": "https://it.wikipedia.org/wiki?curid=3229111", "title": "Paquita Torres", "text": "Biografia.\nProveniente da provincia di Malaga \u00e8 stata eletta all'et\u00e0 di 18 anni Miss Spagna nel 1966. L'anno successivo vinse a Nizza i titoli di Miss Europa e Miss Mediterraneo. La donna poi partecip\u00f2 a Miss Universo 1966 con buoni risultati.\nSpos\u00f2 il giocatore di pallacanestro Clifford Luyk, con il quale ha avuto 3 figli, uno dei quali mor\u00ec nel 2008 per una forma tumorale. In seguito divenne attrice."}
{"id": "3229122", "revid": "599013", "url": "https://it.wikipedia.org/wiki?curid=3229122", "title": "Dezs\u0151 Gencsy", "text": "Carriera.\nClub.\nCalciatore.\nInizia inizia la carriera in patria, al Nemzeti SC di Budapest nel 1921.\nTrasferitosi in Germania, milita per tre stagioni al 1. Fu\u00dfball-Club Saarbr\u00fccken, dal 1921 al 1924.\nLasciato il Saarland, gioca per una stagione all'Union 03 di Amburgo.\nNel 1925 lascia la Germania per trasferirsi in Italia, tra le file del Derthona, dove nel girone A della Seconda Divisione 1925-1926 conquista il secondo posto alle spalle della .\nLascia il sodalizio piemontese dopo una sola stagione, per trasferirsi al , club con il quale esordisce nella Divisione Nazionale il 3 ottobre 1926, nella vittoria casalinga per 4 a 1 contro il Brescia.\nCon i \"rossoblu\" conquista il quarto posto nel girone finale.\nLa stagione in rossoblu \u00e8 l'ultima che Gencsy disputa a livello agonistico prima del ritiro.\nAllenatore.\nLasciato il calcio giocato, divenne nel 1934 allenatore del Viana Do Castelo, in Portogallo.\nGuid\u00f2 il club lusitano per una sola stagione prima di trasferirsi in Spagna al Deportivo La Coru\u00f1a, che militava in Segunda Divisi\u00f3n. Con il \"Depor\" si piazz\u00f2 al terzultimo posto del Gruppo I, ottenendo la permanenza in categoria.\nLasciata la Spagna torna in Portogallo, dove guider\u00e0 in due occasioni il Futebol Clube do Porto, nel 1941\nNel 1946 passa alla guida del Famalic\u00e3o, con cui retrocede al penultimo posto della Primeira Divis\u00e3o 1946-1947.\nNella stagione 1949-1950 allena l'Acad\u00e9mica, sodalizio con cui ottiene il sesto posto della Primeira Divis\u00e3o.\ne nel 1950-1951, ottenendo un secondo posto nel stagione 1950-1951.\nNazionale.\nNel 1921, mentre militava nel Nemzeti SC venne convocato dalla nazionale ungherese per disputare un'amichevole contro la Germania. L'incontro, disputatosi a Budapest il 5 giugno termin\u00f2 3 a 0 per i magiari."}
{"id": "3229126", "revid": "436907", "url": "https://it.wikipedia.org/wiki?curid=3229126", "title": "Con un ma e con un se", "text": "Con un ma e con un se \u00e8 un singolo del cantautore italiano Nek, pubblicato il 20 aprile 1999 come quarto estratto dal quinto album in studio \"In due\"."}
{"id": "3229141", "revid": "775372", "url": "https://it.wikipedia.org/wiki?curid=3229141", "title": "Emerson Middle School", "text": "La \"Emerson Middle School\" \u00e8 una scuola secondaria pubblica con sede a Westwood, Los Angeles, stato della California. Basato su un progetto dell'architetto Richard Neutra, chiamato in onore dell'autore statunitense Ralph Waldo Emerson. Kathy Gonella \u00e8 il direttore dal 2007."}
{"id": "3229144", "revid": "339392", "url": "https://it.wikipedia.org/wiki?curid=3229144", "title": "Emerson Junior High School", "text": ""}
{"id": "3229147", "revid": "1305772", "url": "https://it.wikipedia.org/wiki?curid=3229147", "title": "Festival au d\u00e9sert", "text": "Il Festival au d\u00e9sert \u00e8 una manifestazione culturale che dal 2001 si svolge ogni anno a gennaio nel paese africano del Mali, e precisamente a Essakane, vicino alla citt\u00e0 di Timbuct\u00f9.\nStoria del festival.\nIl Festival nel Deserto \u00e8 nato nel 2001 per ricordare i raduni annuali del popolo tuareg a Timbuct\u00f9, chiamati Takoubelt o Temakannit, durante i quali, alla fine della stagione nomade, i nomadi erano soliti incontrarsi per scambiarsi notizie e beni, cantare e danzare. Il festival celebra quindi la cultura locale, con danze, poesie, musica e tradizioni tuareg, comprese le corse di cammelli e altri giochi tipici. \nDopo le prime 3 edizioni itineranti, l'evento si \u00e8 radicato nella citt\u00e0 di Essakane, a 65 chilometri da Timbuct\u00f9 e si \u00e8 aperto prima ad artisti di altre regioni del Mali, poi ad artisti africani, infine anche ad artisti europei e del resto del mondo. \nPur essendo considerato un evento ancora \"genuino\", grazie all'importanza riservata alla cultura tradizionale, il Festival attira sempre pi\u00f9 artisti, esperti di musica, turisti e curiosi, ed \u00e8 ormai inserito tra i pi\u00f9 moderni festival internazionali."}
{"id": "3229148", "revid": "1305772", "url": "https://it.wikipedia.org/wiki?curid=3229148", "title": "Palazzo Silone", "text": "Palazzo Silone, gi\u00e0 \"Palazzo Con-Bit\", \u00e8 un moderno palazzo dell'Aquila, sede della giunta e della presidenza della Regione Abruzzo, oltre che della biblioteca regionale Benedetto Croce.\nStoria.\nEdificato tra il 1990 ed il 1998 su progetto di Massimo Buccella e Pierluigi Properzi con il nome di \"Centro direzionale L'Aquila Ovest\", venne successivamente acquistato dalla Regione Abruzzo divenendo la sede degli uffici della giunta regionale.\nDal 2006 \u00e8 intitolato ad Ignazio Silone, uno dei pi\u00f9 importanti scrittori e politici abruzzesi. In seguito al terremoto del 2009 ed alla conseguente inagibilit\u00e0 di Palazzo Centi, ospita anche gli uffici del presidente della Regione Abruzzo.\nDescrizione.\nLa struttura, ubicata nella periferia occidentale dell'Aquila, in un'area strategica a ridosso del popoloso quartiere di Pettino e dell'uscita autostradale, si pone come elemento di raccordo tra il nucleo storico della citt\u00e0 ed i nuovi insediamenti, costituendo con i vicini complessi dell'Accademia di belle arti (Paolo Portoghesi, 1978) e del Liceo scientifico Andrea Bafile (Luigi Zordan, 1979) un centro direzional-formativo di notevole rilevanza.\n\u00c8 caratterizzata da tre corpi di fabbrica di cui due paralleli alla \"via Leonardo Da Vinci\", ad altezze diverse, ed uno ortogonale posto sul fianco orientale; in facciata l'edificio si presenta a vetrata continua curvilinea, intersecata da due setti in laterizio, in cui si inserisce un portale che rappresenta metaforicamente il passaggio tra la citt\u00e0 antica e quella nuova. Il palazzo dispone di otto livelli per un'altezza massima di oltre 30 metri che lo rende uno degli edifici pi\u00f9 alti presenti all'Aquila. I parcheggi sono situati sui lati settentrionale ed orientale mentre il lato meridionale si presenta a verde. I collegamenti verticali sono garantiti da due corpi ascensori posizionati nei due corpi di fabbrica principale.\nNonostante l'irregolarit\u00e0 della forma e la notevole altezza, non ha presentato danni in seguito al terremoto del 2009 ed \u00e8 stato regolarmente utilizzato sin dai primi giorni seguenti la tragedia.\nBiblioteca regionale Benedetto Croce.\nAll'interno del palazzo \u00e8 situata anche la biblioteca regionale intitolata a Benedetto Croce, specializzata in materie giuridiche, tecniche, culturali e storiche inerenti all'Abruzzo; la biblioteca, che dispone di una sala lettura munita di supporti multimediali e di un ufficio prestiti, organizza mostre e convegni ed \u00e8 editrice per quanto riguarda riviste e pubblicazioni. L'accesso al pubblico \u00e8 consentito dopo apposito accreditamento. La biblioteca fa capo alla direzione dell'Avvocatura regionale ed \u00e8 ubicata al primo livello seminterrato del palazzo."}
{"id": "3229149", "revid": "6923", "url": "https://it.wikipedia.org/wiki?curid=3229149", "title": "Moto Guzzi Motoleggera 65", "text": "La Motoleggera 65, meglio nota come Guzzino, \u00e8 una motocicletta costruita dalla Moto Guzzi dal 1946 al 1954.\nI prototipi.\nSin dal 1943 la Moto Guzzi pensava a un veicolo economico per andare incontro al bisogno di mobilit\u00e0 della popolazione martoriata dalla guerra. Vennero impostati due progetti: il primo riguardava un motore ausiliario da montare su una bicicletta, mentre il secondo riguardava una motoleggera di piccola cilindrata.\nIl progetto del micromotore, battezzato \"Colibr\u00ec\", verr\u00e0 successivamente scartato (il prototipo \u00e8 esposto al museo Moto Guzzi a Mandello del Lario) a favore di quello della motoleggera. Carlo Guzzi affid\u00f2 questo progetto ad Antonio Micucci, tecnico della Olivetti sfollato a Mandello, dando alcune caratteristiche: motore di cilindrata superiore a 50\u00a0cm\u00b3 e ruote alte.\nI primi prototipi iniziarono a circolare a met\u00e0 1945: il motore \u00e8 un monocilindrico due tempi di 65\u00a0cm\u00b3, fuso in alluminio, con cambio a tre marce, appeso a un tubo da 50\u00a0mm di diametro che fa da telaio. Il modello definitivo di quella che sar\u00e0 commercializzata come \"Motoleggera 65\" fu presentato nella primavera del 1946.\nIl \"Guzzino\".\nLa nuova Guzzi si presentava come un modello molto semplice, sia meccanicamente che da condurre: i comandi sono pochi e tutti a portata di mano, sebbene in alcuni casi antiquati (come l'acceleratore, comandato da una levetta sul manubrio, o il cambio a mano con leva sulla destra del serbatoio). Il motore a due tempi della motoleggerissima di Mandello, di 63,7\u00a0cm\u00b3 (alesaggioxcorsa 42x46 mm), erogava 2 CV, sufficienti per spingere i 45\u00a0kg della moto a 50\u00a0km/h, con un consumo di miscela variabile tra i 30 e i 50\u00a0km/l.\nGi\u00e0 durante il 1946 vengono apportate alcune modifiche meccaniche (una bronzina a supporto dell'albero motore, la trasmissione primaria a ingranaggi elicoidali, un numero maggiore di dischi della frizione) e funzionali (un cavalletto e un portapacchi sul serbatoio). La 65 di Mandello fu subito un successo commerciale, ma anche sportivo: furono numerosi infatti quelli che corsero con la piccola Guzzi, tra cui un giovane Umberto Masetti, che la port\u00f2 alla vittoria a Reggio Emilia nel 1947.\nNel 1948 il \"Guzzino\", come venne popolarmente chiamato, sub\u00ec alcune modifiche: venne montato un clacson elettrico, un tappo del serbatoio di nuova fattura e una marmitta di disegno rivisto. L'anno successivo le modifiche furono pi\u00f9 numerose: il forcellone venne irrobustito, mentre il comando del fanale venne spostato sul manubrio, il fanalino posteriore fu cambiato e il carter del pignone maggiorato.\nIl 1949 fu anche l'anno di un grande raduno organizzato dalla Moto Guzzi per i possessori di un \"Guzzino\": il 5 giugno di quell'anno si presentarono a Mandello del Lario 14.257 persone, in sella a 12.660 Guzzini, provenienti da ogni parte d'Italia e anche del Mondo, ottenendo i record mondiali per quanto riguarda il numero dei partecipanti, per il numero dei veicoli e per numero di motocicli di una sola marca, tipo e cilindrata. Nel '49, inoltre, la Moto Guzzi si accord\u00f2 con la spagnola \"Hispania Motor\" per produrre su licenza la motoleggera mandellese nella penisola iberica.\nLo stesso anno 25 \"Guzzini\" (insieme ad una Airone e a un motocarro Ercole) compirono il Raid Milano-Oslo della Freccia Rossa della Bont\u00e0, impresa benefica organizzata da Don Carlo Gnocchi e Don Andrea Ghetti e portata a termine da rover-scout lombardi in occasione del 4\u00b0 World Rover Moot a Skj\u00e5k, Norvegia. I \"Guzzini\" utilizzati per la spedizione avevano sospensioni irrigidite e raggi pi\u00f9 spessi per affrontare meglio il lungo viaggio e un portapacchi aggiuntivo per il bagaglio dei conducenti.\nNel biennio 1951-1952, a causa di una scarsit\u00e0 di cromo sul mercato mondiale, alcuni particolari precedentemente cromati furono bruniti, anche per ridurre il prezzo della moto. Il processo di contenimento dei costi prosegu\u00ec nel 1953, quando furono attuate diverse modifiche (nuovi il carburatore, le leve al manubrio, la forcella, il clacson, il cilindro ora in ghisa e altri particolari) al fine di ridurre il prezzo e fronteggiare la concorrenza.\nLa produzione del \"Guzzino\" cess\u00f2 nel 1954, dopo 71.534 esemplari costruiti, anno in cui fu sostituito dal \"Cardellino\", da esso strettamente derivato.\nLe competizioni e i record.\nIl \"Guzzino\" fu impiegato in svariate competizioni, sia in Italia che all'estero. Tra le vittorie pi\u00f9 importanti vanno segnalate quelle ottenute nella classe 75\u00a0cm\u00b3 da Alberto Cesari e Enzo Rippa alla Milano-Taranto 1950 e 1951, e il titolo di Campione Italiano Gimkana ottenuto da Erio Casadei nel 1953.\nLa Moto Guzzi impieg\u00f2 il \"Guzzino\" anche in svariati tentativi di record. Il primo si svolse il 28 febbraio 1948 sulla strada Charrat-Saxon, in Svizzera, quando Raffaele Alberti ottenne i primati sul chilometro e sul miglio, sia da fermo che lanciato per la classe 75. Il 5 novembre di quello stesso anno, all'Autodromo di Monza, Alberti, Gianni Leoni e Bruno Ruffo conquistarono altri 19 primati mondiali per la stessa classe. Il 14 settembre 1950 Alberti, Leoni e Ruffo si presentarono sul Circuito di Montlh\u00e9ry per una nuova seduta di record, questa volta con un siluriforme che del \"Guzzino\" manteneva ben poco (il motore, a cilindro orizzontale, sar\u00e0 poi la base per quello dello \"Zigolo\"), migliorando o conquistando 24 record mondiali.\nLe derivazioni.\nIl \"Guzzino\" fu oggetto di svariate modifiche e adattamenti da parte di numerosi privati. Una delle trasformazioni pi\u00f9 comuni era quella per trasportare un passeggero, ma vi furono anche accoppiamenti con un sidecar, trasformazioni in motofurgoncino o impieghi del motore come motozappa o mola da arrotino.\nDecisamente pi\u00f9 originale fu una realizzazione creata da Rino Berton, pilota di discreto livello tra gli anni quaranta e cinquanta e concessionario Guzzi per Thiene, che si present\u00f2 al raduno di Mandello 1949 con una biga trainata da tre Guzzini resi solidali l'uno con l'altro.\nTra le altre trasformazioni degne di nota si ricordano la \"Guzzina\", con telaio aperto, destinato all'impiego per un pubblico femminile, e quella proposta dalla ditta Fagnani di Bergamo, che nel 1953 commercializz\u00f2 un kit per trasformare il motore del \"Guzzino\" da 2 a 4 tempi."}
{"id": "3229150", "revid": "111373", "url": "https://it.wikipedia.org/wiki?curid=3229150", "title": "Moto Guzzi Guzzino", "text": ""}
{"id": "3229152", "revid": "1543377", "url": "https://it.wikipedia.org/wiki?curid=3229152", "title": "Upper Bern", "text": "Upper Bern \u00e8 una township degli Stati Uniti d'America, nella contea di Berks nello Stato della Pennsylvania. Secondo il censimento del 2000 la popolazione \u00e8 di 1.479 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97,23%), seguita da quella asiatica (0,61%) dati del 2000."}
{"id": "3229162", "revid": "305108", "url": "https://it.wikipedia.org/wiki?curid=3229162", "title": "Biblioteca regionale Benedetto Croce", "text": ""}
{"id": "3229163", "revid": "287204", "url": "https://it.wikipedia.org/wiki?curid=3229163", "title": "Assassin's Creed Brotherhood", "text": ""}
{"id": "3229166", "revid": "1442080", "url": "https://it.wikipedia.org/wiki?curid=3229166", "title": "Estoril Open 1993 - Singolare", "text": "Il singolare del torneo di tennis Estoril Open 1993, facente parte dell'ATP Tour 1993, ha avuto come vincitore Andrij Medvedev che ha battuto in finale Karel Nov\u00e1\u010dek 6-4, 6-2"}
{"id": "3229167", "revid": "1543377", "url": "https://it.wikipedia.org/wiki?curid=3229167", "title": "Upper Tulpehocken", "text": "Upper Tulpehocken \u00e8 una township degli Stati Uniti d'America, nella contea di Berks nello Stato della Pennsylvania. Secondo il censimento del 2000 la popolazione \u00e8 di 1.495 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97.99%), seguita da quella degli afroamericani (0,60%) dati del 2000."}
{"id": "3229175", "revid": "1543377", "url": "https://it.wikipedia.org/wiki?curid=3229175", "title": "Washington (contea di Berks)", "text": "Washington \u00e8 una township degli Stati Uniti d'America, nella contea di Berks nello Stato della Pennsylvania. Secondo il censimento del 2000 la popolazione \u00e8 di 3.354 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97.88%), seguita da quella degli afroamericani (0,75%) dati del 2000."}
{"id": "3229178", "revid": "3115", "url": "https://it.wikipedia.org/wiki?curid=3229178", "title": "Festa di sant'Antonio di Padova (Palmi)", "text": "La festa in onore di sant'Antonio di Padova \u00e8 un secolare evento religioso e civile che si svolge annualmente a Palmi, il 13 giugno.\nStoria.\nGi\u00e0 nel XVI secolo, nella chiesa di Santa Maria dell'Uccellatore a Palmi veniva, tra gli altri, \u00abadorato e festeggiato\u00bb il culto di sant'Antonio di Padova. La suddetta chiesa sub\u00ec nel corso dei secoli alterne vicende, fino al suo abbandono definitivo dopo il terremoto del 1783.\nDopo la ricostruzione della chiesa della Madonna del Rosario, avvenuta nel 1790 a seguito del sopra citato terremoto, \u00e8 descritto un altare laterale dedicato a sant'Antonio di Padova.\nA met\u00e0 del XIX secolo venne redatto un elenco delle festivit\u00e0 cattoliche cittadine, nel quale non era segnalata la celebrazione di una festa dedicata al santo padovano. Della seconda met\u00e0 dello stesso secolo \u00e8 per\u00f2 un'opera del poeta locale Carmelo Gull\u00ec, che recita alla terza strofa:\nNella poesia viene citato monsignor Valentino Marino, che fu parroco della chiesa della Madonna del Rosario dal 1874 al 1912.\nNella notte che segu\u00ec il terremoto che colp\u00ec la citt\u00e0 di Palmi la sera del 16 novembre 1894, la statua di Sant'Antonio di Padova venne trasportata in processione nella piazza principale, assieme alle altre effigi venerate dal popolo palmese.\nNel 1919 la vecchia chiesa del Rosario, ubicata nel centro storico, fu interdetta al culto, causa danni provocati da un ciclone, e successivamente demolita. Nel 1937 venne ricostruita in un altro luogo della citt\u00e0 una nuova chiesa del Rosario, all'interno della quale venne collocata una statua dedicata al santo padovano, realizzata dall'artista Luigi Santifaller e al centro delle celebrazioni attuali. Questa nuova chiesa venne affidata alle cure pastorali dei frati minori conventuali, che da allora si occupano anche dei festeggiamenti e della divulgazione del culto di sant'Antonio di Padova a Palmi.\nDurante la processione del 1995, per la ricorrenza dell'VIII centenario della nascita del santo, la statua di sant'Antonio di Padova fu trasportata all'interno del duomo cittadino, nel quale venne svolta una solenne celebrazione eucaristica.\nLa statua.\nStoria.\nL'attuale statua di \"sant'Antonio di Padova\" venerata a Palmi \u00e8 un'opera del 1938, realizzata dall'artista Luigi Santifaller di Ortisei.\nDescrizione.\nL'opera policroma raffigurante \"sant'Antonio di Padova\" \u00e8 realizzata, con proporzioni quasi a grandezza naturale, in legno scolpito e dipinto ripercorrendo l'iconografia classica con la quale \u00e8 rappresentato il santo padovano, che tiene con il braccio il libro del Vangelo sopra il quale \u00e8 seduto Ges\u00f9 Bambino.\nCollocazione.\nDurante l'anno la statua di sant'Antonio di Padova \u00e8 conservata nella chiesa di Maria Santissima del Rosario, in un'edicola con volta a cupola posta sopra uno degli altari laterali della parete destra della navata, costruito nel corso del XX secolo. L'altare \u00e8 realizzato in marmo policromo e intarsiato, e nella parte alta dell'edicola \u00e8 riportata la scritta \u00abSi quaeris miracula\u00bb All'interno dell'edicola, protetta da un cornice con vetro, oltre alla statua del santo \u00e8 custodito anche un ex voto.\nLa base processionale.\nLa base processionale, localmente chiamata \"varetta\" quale diminutivo di vara, ha la funzione di supporto per il trasporto della statua di Sant'Antonio di Padova in processione per le vie cittadine, il 13 giugno, e di esporre l'icona alla venerazione dei fedeli nei giorni della festa. La varetta \u00e8 in legno intagliato e dipinto con i colori bianco e oro, realizzata nel XX secolo ad opera di maestranze locali.\nIl giorno della festa la base processionale viene addobbata di gigli e le vengono inserite alla base due stanghe in legno di sei metri ciascuna (rivestite di cuscini), che servono ai \"Portatori di Sant'Antonio di Padova\" per alzare e trasportare a spalla il fercolo in processione.\nI portatori.\nIl compito del trasporto a spalla per le vie cittadine della base processionale sulla quale \u00e8 posta la statua di Sant'Antonio di Padova spetta a ventidue portatori, dei quali venti posizionati sotto le due stanghe pi\u00f9 altri due denominati \"timonieri\", uno davanti e uno dietro alla varetta, che hanno il compito di dare indicazioni sulle manovre da effettuare durante il percorso processionale.Seguono la base processionale ulteriori portatori in sostituzione, durante il tragitto, di quelli sotto le stanghe.\nI portatori appartengono principalmente alla Parrocchia di Maria Santissima del Rosario e al \"Comitato Sant'Antonio di Padova - Palmi\" e la loro divisa, in occasione della processione, \u00e8 composta da una maglietta bianca con raffigurate le immagini di Sant'Antonio di Padova davanti e il tau dietro.\nTradizioni religiose.\nLe funzioni religiose iniziano il 31 maggio con l'inizio della tredicina dedicata a Sant'Antonio di Padova, celebrata ogni giorno nella chiesa di Maria Santissima del Rosario. Nel periodo della tredicina, la statua di \"Sant'Antonio di Padova\" viene esposta alla venerazione dei fedeli, traslandola dall'altare laterale nel quale \u00e8 collocata durante l'anno, alla base processionale che viene posizionata nella navata, lato destro, a ridosso dei gradini del presbiterio.\nNegli scorsi anni in occasione della festa sono avvenuti eventi importanti, non tradizionali, di carattere religioso come il trasporto della statua di Sant'Antonio nel popoloso quartiere cittadino di San Leonardo per una celebrazione eucaristica o l'arrivo a Palmi per una giornata delle reliquie del santo direttamente da Padova, nel 2018.\nIl giorno dedicato a Sant'Antonio di Padova \u00e8 come detto il 13 giugno, nel quale il calendario liturgico celebra la festa in ricorrenza della data di morte del santo. Durante la mattinata vengono svolte in chiesa varie celebrazioni liturgiche.\nLa processione.\nNel tardo pomeriggio della festa viene invece celebrato l'evento principale della giornata, che consiste nella tradizionale e secolare processione per le vie cittadine della base processionale con la statua di Sant'Antonio di Padova.\nLa composizione della processione, elencata in ordine di sfilata, \u00e8 la seguente:\nIl percorso della processione, che negli ultimi anni ha subito spesso delle variazioni di tragitto rispetto allo scorso secolo, nel quale era pressoch\u00e9 sempre identico con una lunghezza di oltre 5\u00a0km e una durata di circa 3 ore, attraversa inizialmente le principali zone della Parrocchia di Maria Santissima del Rosario (Rione Ajossa, Rione Pille, Trodio) per poi proseguire nel centro storico di Palmi, fino a raggiungere e sostare in piazza I Maggio, baricentro sociale e culturale della citt\u00e0, prima di effettuare il ritorno in chiesa, nella quale verr\u00e0 effettuato il bacio della reliquia del santo.\nPer tradizione vengono liberate e fatte volare in cielo delle colombe bianche, nello scorso secolo all'arrivo in piazza o, pi\u00f9 recentemente, all'uscita della base processionale con la statua dalla chiesa.\nTradizioni civili.\nIl programma dei festeggiamenti civili in onore di Sant'Antonio di Padova prevede alcuni eventi specifici, concentrati essenzialmente nella giornata del 13 giugno: \nInoltre, nei giorni della festa la facciata della chiesa e la \"via Galluppi\", strada adiacente al luogo di culto, vengono addobbate con delle luminarie e nella suddetta via viene anche svolta una piccola fiera di venditori ambulanti.\nLa devozione popolare.\nUn'altra icona in citt\u00e0 dedicata alla figura di sant'Antonio di Padova \u00e8 una pala d'altare, di scuola calabrese, realizzata in olio su tela del XIX secolo posta sopra l'altare laterale della chiesa del Crocifisso dedicato al santo di Padova. Sempre nella stessa chiesa, il santo \u00e8 rappresentato anche in un'altra pala d'altare, raffigurante l'\"Immacolata Concezione con San Francesco d'Assisi e Sant'Antonio di Padova\" (XVII secolo), opera del pittore napoletano Francesco De Rosa."}
{"id": "3229180", "revid": "114851183", "url": "https://it.wikipedia.org/wiki?curid=3229180", "title": "Alla regina", "text": "Alla regina (To the Queen o To The Queen by the players) \u00e8 una breve poesia attribuita a William Shakespeare. \u00c8 stata inclusa nel 2007 da Jonathan Bate nella sua opera omnia di Shakespeare per la Royal Shakespeare Company.\nSi pensa che la poesia, scritta sul retro di una busta da lettere, sia stata scritta come epilogo per una rappresentazione di \"Come vi piace\" data a corte nel febbraio del 1599. Gli studiosi statunitensi William Ringler e Steven May scoprirono la poesia nel 1972 in un taccuino di un uomo chiamato Henry Stanford, che \u00e8 conosciuto per aver lavorato nella casa del Lord Ciambellano.\nLa poesia \u00e8 formata da diciotto versi, ed \u00e8 la seguente:"}
{"id": "3229184", "revid": "767487", "url": "https://it.wikipedia.org/wiki?curid=3229184", "title": "Wernersville", "text": "Wernersville \u00e8 una borough degli Stati Uniti d'America, nella contea di Berks nello Stato della Pennsylvania. Secondo il censimento del 2000 la popolazione \u00e8 di 2.150 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97.77%), seguita da quella dei afroamericani (0,84%) dati del 2000."}
{"id": "3229187", "revid": "47767", "url": "https://it.wikipedia.org/wiki?curid=3229187", "title": "Arathi Highlands", "text": ""}
{"id": "3229188", "revid": "834", "url": "https://it.wikipedia.org/wiki?curid=3229188", "title": "Denise (chip)", "text": ""}
{"id": "3229193", "revid": "287204", "url": "https://it.wikipedia.org/wiki?curid=3229193", "title": "Paula", "text": ""}
{"id": "3229195", "revid": "1305772", "url": "https://it.wikipedia.org/wiki?curid=3229195", "title": "Pavilion", "text": ""}
{"id": "3229196", "revid": "1305772", "url": "https://it.wikipedia.org/wiki?curid=3229196", "title": "Paynesville", "text": ""}
{"id": "3229201", "revid": "1543377", "url": "https://it.wikipedia.org/wiki?curid=3229201", "title": "Louis-Georges Tin", "text": "Dopo la laurea all'\u00c9cole normale sup\u00e9rieure e il dottorato, insegna all'IUFM di Orl\u00e9ans e all'\u00c9cole des hautes \u00e9tudes en sciences sociales.\nLotta contro l'omofobia.\nNel 1997, Louis-Georges Tin contribuisce alla fondazione di un'associazione studentesca all'\u00c9cole normale sup\u00e9rieure, \"Homonormalit\u00e9s\". Nel 2003, dirige il \"Dictionnaire de l'homophobie\", libro collettivo redatto da 75 autori, pubblicato con una prefazione di Bertrand Delano\u00eb. Il Dizionario analizza l'omofobia attraverso le teorie (dalla teologia alla psicoanalisi, passando per antropologia e biologia), i protagonisti dell'omofobia, in qualit\u00e0 di vittime (come Oscar Wilde o Matthew Shepard) o di omofobi, gli ambienti sociali in cui l'omofobia \u00e8 agita (famiglia, scuola, polizia, sport, etc.), i temi della retorica omofoba (anormalit\u00e0, AIDS, sterilit\u00e0, etc.), e infine la situazione di diversi paesi e regioni nel mondo.\nNel 2004, fonda un'associazione, \"An Nou All\u00e9\", che raggruppa i Neri omosessuali.\nNel 2005, un'altra delle associazioni da lui fondate, il Comitato IDAHO, lancia la Giornata internazionale contro l'omofobia e la transfobia.\nNel 2006, lancia un appello per la depenalizzazione universale dell'omosessualit\u00e0. Il testo raccoglia le firme di molti premi Nobel: Desmond Tutu, Elfriede Jelinek, Dario Fo, Amartya Sen, Jos\u00e9 Saramago, e di altre personalit\u00e0 del mondo delle arti, della cultura e della politica.\nLa richiesta viene presentata nel dicembre 2008 all'Assemblea generale dell'ONU dalla Francia. Accolta da tutti i 27 paesi dell'Unione Europea, viene osteggiata dal Vaticano"}
{"id": "3229203", "revid": "115031690", "url": "https://it.wikipedia.org/wiki?curid=3229203", "title": "Sir Tommaso Moro", "text": "Sir Tommaso Moro \u00e8 un dramma elisabettiano sulla vita di Thomas More, che divent\u00f2 lord cancelliere sotto Enrico VIII. Gli autori principali dell'opera sono considerati Anthony Munday e Henry Chettle, con revisioni e modifiche da parte di altri autori. Il manoscritto \u00e8 noto in particolare per tre pagine che parecchi studiosi considerano scritte a mano da William Shakespeare. Si tratterebbe dell'unico suo documento autografo che ci sia rimasto (fatta eccezione per le firme poste su alcuni documenti).\nIl manoscritto \u00e8 importante anche per quello che rivela riguardo alla censura nei drammi elisabettiani.\nTrama.\nIn cinque atti, l'opera copre un arco temporale lungo, dall'evento storico \"Evil May Day\" del 1517 al 1535, e si concentra sulla vita di More dagli inizi della carriera (senza per\u00f2 soffermarvisi in modo dettagliato, ad esempio non si menziona la sua attivit\u00e0 letteraria, neanche \"L'Utopia\") fino alla sua ribellione silenziosa, che lo porta a non appoggiare il re, Enrico VIII, e a non contestare l'autorit\u00e0 papale. L'epilogo non pu\u00f2 essere che la sua condanna a morte.\nIl manoscritto.\nIl manoscritto risale con certezza all'epoca elisabettiana; la sua esistenza \u00e8 testimoniata fin dai primi anni del Settecento. Lo stato caotico in cui si trovava ne avevano scoraggiato anche la semplice lettura. Fu stampato per la prima volta nel 1844 per conto della Shakespeare Society, quando il reverendo Alexander Dyce trov\u00f2 il manoscritto nel British Museum.\nIl manoscritto \u00e8 composto da ventidue pagine a due facciate, le prime due delle quali, in pergamena, ne costituivano la copertina con il titolo.\n\u00c8 presente nel manoscritto una sesta grafia, quella del censore Edmund Tilney, \"Maestro dei festeggiamenti\" dal 1579 al 1610, il cui ruolo gli imponeva di controllare i testi teatrali che dovevano essere rappresentati pubblicamente. Tilney, la cui firma si trova sulla prima pagina del manoscritto, con alcune note a margine impone di cancellare o sostituire singole parole o interi passi fino a richiedere la soppressione di intere scene.\nPaternit\u00e0.\nIl manoscritto del \"Sir Tommaso Moro\" \u00e8 un testo complesso contenente ben sei grafie diverse.\nLa grafia della Mano S \u00e8 stata da tempo identificata come quella di Anthony Munday, scrittore molto attivo tra il 1580 e il 1633. Munday scrisse molti drammi in collaborazione con Henry Chettle; dato che la Mano A \u00e8 stata identificata con certezza come quella di Chettle, \u00e8 probabile che i due abbiano elaborato insieme il dramma sebbene poi sia stato trascritto quasi interamente solo da Munday.\nSuccessivamente il dramma fu pesantemente modificato da un'altra squadra di drammaturghi, inclusi Thomas Heywood, Thomas Dekker e, forse, William Shakespeare.\nQuesta \u00e8 l'identificazione comune per le sei diverse grafie:\nMunday, Chettle, Dekker e Heywood scrissero per La compagnia dell'Ammiraglio durante gli anni precedenti e successivi al 1600; ci\u00f2 consolida l'idea di una connessione tra l'opera e questa compagnia. Shakespeare, in questo contesto, sembra l'unico intruso.\nLa Mano D \"\u00e8 oggi ampiamente accettata come opera di Shakespeare\". Tuttavia non esiste una prova definitiva che la Mano D sia di Shakespeare, e l'identificazione rimane controversa. John Webster \u00e8 stato proposto come alternativa.\nSe l'identificazione con Shakespeare fosse corretta, le tre pagine del manoscritto rappresenterebbero gli unici esempi sopravvissuti della grafia di Shakespeare, fatta eccezione per le sue firme su alcuni documenti. Il manoscritto, con le sue numerose correzioni, cancellature e inserzioni, ci permetterebbe di dare uno sguardo al processo di composizione utilizzato dal Bardo.\nLa paternit\u00e0 di Shakespeare.\nL'aggiunta di Shakespeare all'opera fu notata per la prima volta nel 1871 da Richard Simpson, un eminente studioso di Shakespeare del tempo, e l'anno seguente da James Spedding, un curatore delle opere di Francis Bacon.\nNel 1916, il paleografo Sir Edward Maunde Thompson giudic\u00f2 l'aggiunta di \"Mano D\" essere della grafia di Shakespeare. L'attribuzione fu rinforzata nel 1923, con la pubblicazione di \"Shakespeare's Hand in the Play of Sir Thomas More\" (\"La mano di Shakespeare nell'opera Sir Tommaso Moro\"), da parte di un quintetto d'importanti studiosi; essi analizzarono l'opera da molteplici prospettive, tutte le quali portavano alla stessa conclusione affermativa.\nNonostante gli scettici restino, l'opera \u00e8 stata rappresentata, con il nome di Shakespeare incluso tra gli autori, dalla Royal Shakespeare Company nel 2005 ed \u00e8 stata inclusa nella seconda edizione, datata 2007, del \"The Oxford Shakespeare's complete works\".\nProve del contributo di Shakespeare.\nLe prove che permettono di identificare la Mano D con quella di Shakespeare sono di vario tipo:\nLa prima identificazione di Simpson e Spedding del 1871 era basata sullo stile letterario, sul contenuto e sul punto di vista politico, piuttosto che su considerazioni paleografiche e ortografiche.\nConsideriamo alcuni esempi che attirano l'attenzione sullo stile della Mano D.\nDal \"Sir Thomas More,\" Aggiunta IIc, 84-7:\nDal \"Coriolano,\" I,i,184-8:\nDal \"Troilo e Cressida,\" I,iii,121-4:\nDal \"Pericle, principe di Tiro,\" II,i,26-32:\nMolte caratteristiche stilistiche come queste nelle tre pagine scritte della Mano D hanno attirato l'attenzione degli studiosi di Shakespeare e condotto a studi pi\u00f9 approfonditi.\nEdizioni italiane.\nEsistono due edizioni italiane dell'opera:"}
{"id": "3229208", "revid": "1305772", "url": "https://it.wikipedia.org/wiki?curid=3229208", "title": "Pearl City", "text": ""}
{"id": "3229209", "revid": "111532529", "url": "https://it.wikipedia.org/wiki?curid=3229209", "title": "Sophie Thalmann", "text": "Biografia.\nDopo aver vinto il titolo di Miss Lorena 1997, Sophie Thalmann diventa la cinquantunesima vincitrice del concorso di Miss Francia. Ha inoltre rappresentato la Francia a Miss Universo 1998.\nDopo la vittoria del titolo si \u00e8 laureata presso l'Istituto Europeo del Cinema, ed ha intrapreso la carriera di attrice e personaggio televisivo. \u00c8 comparsa nel 2004 in un episodio della serie televisiva \"Sous le soleil\" e nel 2008 nel film \"Fracass\u00e9s\". Ha inoltre collezionato numerose apparizioni televisive.\nIl 22 luglio 2006 ha sposato il fantino belga Christophe Soumillon, al quale ha dato due figli: Charlie (2005) e Mika (2008)."}
{"id": "3229210", "revid": "1305772", "url": "https://it.wikipedia.org/wiki?curid=3229210", "title": "Pedreiras", "text": ""}
{"id": "3229211", "revid": "1305772", "url": "https://it.wikipedia.org/wiki?curid=3229211", "title": "Pedro Santana", "text": ""}
{"id": "3229212", "revid": "1305772", "url": "https://it.wikipedia.org/wiki?curid=3229212", "title": "Pecos", "text": ""}
{"id": "3229215", "revid": "1543377", "url": "https://it.wikipedia.org/wiki?curid=3229215", "title": "L\u00e1szl\u00f3 Andor", "text": "\u00c8 un esponente del Partito Socialista Ungherese e dunque del Partito Socialista Europeo.\nBiografia.\nLaureatosi in economia all'universit\u00e0 Karl Marx di Budapest (ora universit\u00e0 Corvinus), Andor vi ha poi insegnato politica economica come professore associato. Ha studiato anche alla George Washington University a Washington e all'Universit\u00e0 di Manchester. Dal 1993 ha diretto una rivista ungherese di scienze sociali di orientamento progressista (Eszm\u00e9let).\nDal 2003 Andor \u00e8 stato uno dei responsabili del Partito Socialista Ungherese per l'economia.\nDal 2005 fino alla nomina come commissario europeo Andor \u00e8 stato uno dei membri del Consiglio direttivo della Banca Europea per la Ricostruzione e lo Sviluppo e vi ha rappresentato Ungheria, Croazia, Repubblica Ceca e Slovacchia.\nIl 13 giugno 2014, nel corso di una conferenza tenuta a Berlino, L\u00e1szl\u00f3 Andor ha avanzato forti critiche riguardo alla gestione fino ad allora tenuta delle politiche economiche, monetarie e sociali dell'Unione, in particolare avanzando dubbi sul progetto di unione monetaria europea cos\u00ec come \u00e8 stato concepito, sulla gestione della crisi del debito greco e sulle misure di stabilizzazione del debito adottate negli ultimi anni."}
{"id": "3229218", "revid": "834", "url": "https://it.wikipedia.org/wiki?curid=3229218", "title": "Pecos River", "text": ""}
{"id": "3229221", "revid": "767487", "url": "https://it.wikipedia.org/wiki?curid=3229221", "title": "Patricia Spehar", "text": "Biografia.\nDi origine croate Patricia Spehar \u00e8 stata prima eletta Miss Parigi 1996, ed in seguito \u00e8 stata incoronata cinquantesima Miss Francia, presso il Palais des Congr\u00e8s. Al momento della sua elezione era una studentessa di scienze del management alla Sorbona.\nIl 26 settembre 1998, Patricia Spehar \u00e8 giunta sino alle semifinali di Miss International 1998, svolto a Tokyo presso il Koseinenkin Kaikin Hall. Il concorso fu poi vinto da L\u00eda Borrero di Panama. La Spehar ha partecipato anche a Miss Universo 1997."}
{"id": "3229224", "revid": "47767", "url": "https://it.wikipedia.org/wiki?curid=3229224", "title": "Palude delle Pene", "text": ""}
{"id": "3229231", "revid": "1305772", "url": "https://it.wikipedia.org/wiki?curid=3229231", "title": "Pemberton", "text": ""}
{"id": "3229235", "revid": "2083586", "url": "https://it.wikipedia.org/wiki?curid=3229235", "title": "Nucleo Elicotteri della provincia autonoma di Trento", "text": "Il Nucleo Elicotteri della Provincia Autonoma di Trento \u00e8 un reparto di volo certificato ENAC equipaggiato con elicotteri che svolge svariati compiti fra cui il primo soccorso con elicotteri (HEMS) coordinato da Trentino Emergenza 118/CUE 112, antivalanga, antincendio, trasporto materiali e persone in quota, operazioni di protezione civile ed altri servizi commissionati dalla provincia autonoma di Trento.\nL'organizzazione \u00e8 di tipo privatistico e prevede anche operazioni di manutenzione dei velivoli.\nIl Nucleo elicotteri fa parte del Servizio Antincendi e protezione civile del Dipartimento Protezione civile, foreste e fauna della Provincia autonoma di Trento.\nStoria.\nNel 1959 la Provincia autonoma di Trento decide di dotarsi di un gruppo di volo di elicotteri per svolgere compiti di soccorso, protezione civile e trasporto di personale e materiale ai rifugi alpini non dotati di collegamenti con il fondovalle.\nIncidente del 5 marzo 2017.\nIl 5 marzo 2017 l'elicottero AW139 marche I-TNCC ha subito un incidente durante una missione di soccorso in favore di alcuni alpinisti rimasti coinvolti in una valanga nei pressi del Monte Nambino, vicino a Madonna di Campiglio. L'elicottero si \u00e8 rovesciato durante le fasi di sbarco col verricello del personale di soccorso. L'incidente ha causato il ferimento del medico di bordo. Tra le possibili cause dell'incidente vi \u00e8 l'effetto \"whiteout\", effetto che \u00e8 somma della nebbia e della neve alzata dal flusso d'aria dell'elicottero che rende impossibile vedere l'orizzonte o altri punti di riferimento al suolo con conseguente perdita sia dell'orientamento sia della corretta percezione dello spazio.\nL'elicottero incidentato \u00e8 stato recuperato l'8 marzo da un elicottero Erickson S-64 f del Corpo Nazionale Vigili del Fuoco. Dal Monte Nambino l'AW139 \u00e8 stato trasportato nel piazzale del campo da calcio di Dimaro, dove \u00e8 stato adagiato direttamente su un semirimorchio dei Vigili del Fuoco Permanenti di Trento. Da qui l'elicottero \u00e8 stato trasportato presso la sede del Nucleo Elicotteri all'Aeroporto Caproni di Trento. Proprio nei giorni dell'incidente del Monte Nambino l'altro AW139 in dotazione al nucleo (marche I-TNDD) si trovava in manutenzione, quindi il Nucleo si \u00e8 trovato a dover operare temporaneamente con il solo AS365 Dauphin I-TNBB. Per sopperire alla mancanza del secondo elicottero, dal 17 maggio al 18 giugno 2017 entra temporaneamente a far parte della flotta un elicottero noleggiato dalla societ\u00e0 Elifriulia: un Airbus Helicopters H145 (marche I-MAKE).\nSuccessivamente \u00e8 stato noleggiato un AW-139, marche I-NOST, dalla societ\u00e0 AIRGREEN, sempre con il compito di sostituire l'elicottero danneggiato.\nIncidente del 2 luglio 2021.\nIl 2 luglio 2021 l'elicottero Ecureil As 350 (modello AS350B3, marche I-TNLD) ha subito un incidente mentre rientrava da una missione poco dopo le ore 19.30 . Secondo le prime ricostruzioni, il velivolo ha effettuato un atterraggio di emergenza mentre era in circuito per l'atterraggio nell'aeroporto di Trento, sede del nucleo elicotteri. Lo schianto \u00e8 avvenuto in un'area verde nei pressi di via Fersina nel comune di Trento ed ha comportato la completa rottura della coda dell'aeromobile. A bordo del velivolo vi erano due persone, il pilota e un tecnico, i quali sono stati soccorsi in un primo momento da passanti e poi trasferiti all'ospedale Santa Chiara di Trento; le loro condizioni di salute risulterebbero serie, ma entrambi sarebbero fuori pericolo di vita . La procura di Trento, coadiuvata da tecnici dell'Agenzia Nazionale per la Sicurezza del Volo, hanno aperto un'indagine per appurare le cause dell'incidente e il relitto \u00e8 stato rimosso e posto sotto sequestro .\nIncidente del 23 settembre 2021.\nIl 23 settembre 2021 alle ore 2 un elicottero AgustaWestland AW139 (I-NOST ) ha perso il portellone laterale poco dopo essere decollato da una piazzola di sosta presso Folgaria per rientrare a Trento con un paziente in fase di trasferimento. La perdita del portellone si \u00e8 verificata circa 1 minuto dopo il decollo dell'aeromobile e non ha causato alcun danno a persone. La causa del distacco \u00e8 in fase di accertamento, ma con ogni probabilit\u00e0 sembra essere attribuibile ad un guasto meccanico. Dato che in questo periodo il secondo elicottero AgustaWestland AW139 (I-TNDD ) \u00e8 in fase di manutenzione, diverse testate giornalistiche e un intervento del consigliere regionale De Gasperi in consiglio regionale, sottolineano la criticit\u00e0 che ne consegue dall'incidente: l'intera provincia di Trento si trova temporaneamente con un solo mezzo a disposizione, ovvero l'Eurocopter SA365 N3 Dauphin, con alle sue spalle oltre 19 anni di servizio . Vista la situazione, la provincia autonoma di Trento ha approntato un appalto da 25.264.940 milioni di euro per l'acquisto di due nuovi mezzi , in modo da sopperire alla recente perdita dell' Ecureil As 350 (I-TNLD) avvenuta il 2 Luglio 2021 a seguito di un incidente e dell'oramai imminente pensionamento del Eurocopter SA365 N3 Dauphin (I-TNBB).\nPersonale operativo e amministrativo.\nFanno parte del nucleo operativo dodici piloti, dieci tecnici, quattro coadiutori di volo, tre impiegati e un accountable manager.\nIl responsabile operativo \u00e8 il comandante Piergiorgio Rosati, mentre il responsabile amministrativo con funzione di accountable manager e della certificazione \u00e8 l'Ingegner Daniele Gosetti.\nCompiti istituzionali.\nLe attivit\u00e0 di volo sono costituite per pi\u00f9 del sessanta percento da operazioni di soccorso, dei quali circa il quarantotto percento primario e il quindici percento secondario; circa il quindici percento dei voli \u00e8 compiuto per attivit\u00e0 del nucleo elicotteri, circa il quattordici percento per la Provincia autonoma di Trento, circa il sei percento per enti pubblici, circa il due percento per i vigili del fuoco mentre meno dell'uno percento di interventi sono per incendi boschivi.\nEmergenza medica.\nIl servizio di elisoccorso \u00e8 coordinato da Trentino Emergenza 118, e garantisce il raggiungimento di qualsiasi zona della regione in un massimo di quindici minuti. Il personale sanitario \u00e8 composto da quindici medici anestesisti/rianimatori e tredici infermieri, tutti con certificazione HEMS, SAR e HHO; sono al servizio anche diciannove tecnici dell'elisoccorso del CNSAS della delegazione di Trento, quindici unit\u00e0 cinofile addestrate ad operazioni con elicotteri e unit\u00e0 SAF dei vigili del fuoco.\nAntincendio.\nIl servizio antincendio \u00e8 svolto in collaborazione con il corpo permanente dei vigili del fuoco della Provincia autonoma di Trento che decide l'impiego degli elicotteri in particolare in quei casi in cui il sito sia di difficile accesso da parte delle unit\u00e0 terrestri. In questi casi l'elicottero antincendio viene equipaggiato con un Bambi Bucket di circa mille litri di capacit\u00e0 e pu\u00f2 rifornirsi di acqua in bacini naturali o in vasche predisposte.\nAntivalanga.\nIn caso di condizioni meteorologiche che possono favorire la formazione di valanghe, gli \"Ecureuil\" possono essere equipaggiati con delle campane detonanti, le campane Daisybell, in grado di smuovere gli strati superficiali della neve e creare valanghe in situazioni controllate. Le operazioni sono svolte dai nivologi del Servizio Prevenzione richie e CUE .\nTrasporto.\nIl servizio di trasporto persone e materiali \u00e8 stato il primo ad essere svolto, in particolare per il rifornimento dei rifugi ad alta quota non serviti da collegamenti carrabili con il fondovalle e il relativo recupero dei rifiuti. Il servizio prevenzioni rischi e meteorologico si avvale degli elicotteri per raggiungere le centraline di rilevamento per operazioni di routine o di manutenzione.\nAttrezzature.\nIl nucleo ha a disposizione due Eurocopter AS350 B3 Ecureil marche I-TNLD e I-TNAA e un Eurocopter SA365 N3 Dauphin marche I-TNBB (inizialmente erano 2, ma l'aeromobile marche I-PATE \u00e8 stato venduto all'asta in Germania).\nNel 2011 sono stati introdotti anche due AgustaWestland AW139.\nL'attrezzatura medica in dotazione consente di intervenire anche in ambienti particolarmente difficili e di compiere alcune operazioni di primo soccorso gi\u00e0 a bordo dell'eliambulanza. Questa attrezzatura \u00e8 composta in particolare da set di intubazione, presidi per infusione e di medicazione, farmaci per l'urgenza, attrezzature varie per l'immobilizzazione, monitor defibrillatore e assi spinali di tipo tradizionale e in carbonio ripiegabili e radiotrasparenti e da attrezzature specifiche per il recupero e il trasporto degli infortunati.\nPer le attivit\u00e0 antincendio il nucleo dispone di tre benne antincendio Bambi Bucket e due benne antincendio rigide tipo Chadwick. \nPer il servizio antivalanga viene utilizzata una campana Daisybell in cui viene creata un'onda d'urto miscelando idrogeno ed ossigeno, contenuti in due bombole separate. \nFra le altre attrezzature per il trasporto di materiali troviamo tre benne per cemento e varie tipologie di reti e corde.\nPer la manutenzione e il controllo dello stato operativo degli aeromobili vengono utilizzati sistemi di bilanciamento e di equilibratura dei rotori, sistemi di controllo dei componenti del pilota automatico e attrezzatura di verifica circuiti anemobarometrici.\nPiste di atterraggio ospedaliere.\nTutti i principali ospedali della Provincia di Trento dispongono di un'elisuperficie abilitata anche al volo notturno, a partire dai due nosocomi di Trento e di Rovereto."}
{"id": "3229237", "revid": "1543377", "url": "https://it.wikipedia.org/wiki?curid=3229237", "title": "Publio Valerio Flacco", "text": "Biografia.\nFiglio di Lucio Valerio Flacco, fu eletto console nel 227 a.C., l'anno in cui il numero dei pretori fu elevato a quattro.\nNel 215 a.C. venne nominato \"praefectus classis\" ed allo stesso vennero affidate cinquantacinque navi, comprese le cinque navi che avevano trasportato i prigionieri macedoni, i quali avevano tentato di mettere in contatto Filippo V di Macedonia con Annibale (vedi Trattato tra Annibale e Filippo V di Macedonia). La flotta part\u00ec da Ostia a Taranto (dove imbarcarono i soldati di Varrone, posti sotto il comando di Lucio Apustio Fullone). Era destinata a proteggere il litorale della Puglia e a fare ricognizione lungo le coste orientali dell'Adriatico per controllare le mosse di Filippo."}
{"id": "3229238", "revid": "287204", "url": "https://it.wikipedia.org/wiki?curid=3229238", "title": "East Wemyss", "text": "East Wemyss \u00e8 un villaggio situato sulla costa meridionale del Fife, Scozia, Regno Unito, con una popolazione, secondo il censimento del 2001, di 1841 abitanti.\nEast Wemyss \u00e8 un buon sito per la pesca nonostante la costruzione sulla costa di un muro di difesa dal mare ne abbia reso pi\u00f9 problematico l'esercizio.\nNell'area costiera si trovano diverse grotte alculne delle quali contengono incisioni pittiche"}
{"id": "3229240", "revid": "1086846", "url": "https://it.wikipedia.org/wiki?curid=3229240", "title": "Unione Calcio Sampdoria 1976-1977", "text": "Questa voce raccoglie le informazioni riguardanti lUnione Calcio Sampdoria nelle competizioni ufficiali della stagione 1976-1977.\nStagione.\nL'annata, che sancir\u00e0 la seconda retrocessione nella storia della Sampdoria, non si apr\u00ec sotto i migliori auspici. In sede di mercato i tifosi sperarono fino all'ultimo giorno nell'arrivo dell'attaccante avellinese Musiello, ma la speranza non si concretizz\u00f2 poich\u00e9 il centravanti pass\u00f2 alla Roma. Anzi, nell'ultimo giorno di mercato i tifosi blucerchiati videro partire destinazione Firenze uno dei migliori giocatori della rosa: il terzino Marco Rossinelli. Per sostituirlo la societ\u00e0 blucerchiata prelev\u00f2 Vito Callioni dal Vicenza, mentre a \"rafforzare\" l'attacco arrivo Gianluigi Savoldi (fratello minore di Beppe Savoldi).\nLe opache prestazioni in Coppa Italia (4 sconfitte su 4) contribuirono a far lievitare il malumore della piazza. L'inizio del campionato rivel\u00f2 che i timori dei tifosi erano fondati. Neanche l'arrivo, durante il mercato di riparazione, del centravanti Bresciani (prelevato dalla Fiorentina) miglior\u00f2 la precaria situazione di classifica. Nonostante una fragorosa tripletta al Verona il giovane attaccante non riusc\u00ec a risolvere i problemi realizzativi che affliggevano l'undici blucerchiato. Dopo la sconfitta nel derby di ritorno la Sampdoria si lanci\u00f2 nella solita rimonta di primavera che per\u00f2 si ferm\u00f2 alla penultima giornata.\nIn un drammatico spareggio salvezza giocato al Dall'Ara di Bologna, i blucerchiati (seguiti da oltre diecimila tifosi) naufragarono al cospetto dei felsinei che andarono in rete per tre volte nella prima mezzora. L'ultima partita giocata a Marassi contro la Juventus vide una Samp generosa e sciupona (incredibili i gol sbagliati da Bresciani e De Giorgis) punita da una Juventus reduce il mercoled\u00ec precedente dal trionfo in Coppa Uefa sul campo di Bilbao. Il 2-0 finale (Bettega e Boninsegna) assegn\u00f2 matematicamente lo scudetto ai bianconeri e sanc\u00ec la seconda, amara, retrocessione dei blucerchiati.\nOrganigramma societario.\nArea direttiva\nArea tecnica\nArea sanitaria"}
{"id": "3229246", "revid": "22416", "url": "https://it.wikipedia.org/wiki?curid=3229246", "title": "ARST Gestione FdS", "text": ""}
{"id": "3229249", "revid": "170423", "url": "https://it.wikipedia.org/wiki?curid=3229249", "title": "Campionati del mondo Ironman del 2005", "text": "L'edizione dei Campionati del Mondo di Ironman del 2005 si \u00e8 tenuta a Kailua-Kona, Hawaii.\nTra gli uomini ha vinto il tedesco Faris Al-Sultan, mentre tra le donne si \u00e8 laureata campionessa del mondo \"ironman\" per la sesta volta l'elvetica Natascha Badmann.\nSi \u00e8 trattata della 29\u00aa edizione dei campionati mondiali di ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3229250", "revid": "47767", "url": "https://it.wikipedia.org/wiki?curid=3229250", "title": "Tirisfal Glades", "text": ""}
{"id": "3229251", "revid": "170423", "url": "https://it.wikipedia.org/wiki?curid=3229251", "title": "Campionati del mondo Ironman del 2004", "text": "I Campionati del mondo Ironman del 2004 furono vinti da Normann Stadler e Natascha Badman."}
{"id": "3229252", "revid": "767487", "url": "https://it.wikipedia.org/wiki?curid=3229252", "title": "Sasha Aneff", "text": "Carriera.\nClub.\nDurante la sua carriera ha giocato con il Defensor Sporting, squadra del suo paese natale e con il Racing Montevideo collezionando in tutto 6 presenze senza nessuna realizzazione."}
{"id": "3229262", "revid": "122871", "url": "https://it.wikipedia.org/wiki?curid=3229262", "title": "Disk Operating System", "text": ""}
{"id": "3229269", "revid": "1048993", "url": "https://it.wikipedia.org/wiki?curid=3229269", "title": "Digimon Supremi", "text": "I sono un gruppo di quattro Digimon animale sacro di livello mega del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media. I quattro componenti del gruppo derivano dal mito giapponese dei Quattro Spiriti Guardiani di Kyoto, derivato a sua volta dal mito cinese dei Quattro animali. Come gli spiriti guardiani, essi rappresentano e fanno la guardia ai quattro punti cardinali del mondo - Azulongmon (\"Qinglongmon\") ad est, Zhuqiaomon a sud, Baihumon ad ovest e Ebonwumon (\"Xuanwumon\") a nord. Esiste anche un quinto membro, Huanglongmon (\"Huanlongmon\"), che rappresenta il centro del mondo ed \u00e8 una sorta di divinit\u00e0 di Digiworld. \u00c8 inoltre il leader dei Digimon Supremi.\nA causa di Lucemon, Huanglongmon \u00e8 stato sigillato nel luogo pi\u00f9 profondo ed oscuro all'interno del pianeta. Ci\u00f2 ha causato che i Supremi perdessero il loro regno e la lotta per l'egemonia, trovando tuttavia un equilibrio che ancora viene mantenuto. I Supremi hanno regnato su Digiworld, proteggendolo, fin dall'et\u00e0 del mito e sono diventati degli esseri leggendari estremamente difficili da localizzare. Sono potenti al punto che i comuni Digimon di livello mega non possono competere con loro, cos\u00ec i quattro sono diventati le pi\u00f9 alte autorit\u00e0 del mondo digitale, essendo considerati delle divinit\u00e0 proprio per il loro infinito potere. Al contrario dei Digimon normali che posseggono un solo Digicuore nel proprio corpo, ognuno dei Supremi ha dodici Digicuori che fluttuano all'esterno del suo corpo (Gennai li definisce \"Digicuori Iridescenti\" in \"Digimon Adventure 02\"), i quali convogliano la sua immortalit\u00e0 ed il suo immenso potere. Ad eccezione di Huanglongmon, ogni Supremo possiede quattro occhi splendenti, bench\u00e9 quelli di Ebonwumon siano suddivisi tra le sue due teste.\nMentre i nomi cinesi degli Spiriti Guardiani sono stati usati per i nomi dei Digimon Supremi e, in \"Digimon World 2003\", per i nomi delle quattro citt\u00e0 disposte ai quattro punti cardinali della mappa del Server Amaterasu, i loro nomi giapponesi sono stati usati per le rispettive quattro citt\u00e0 del Server Asuka.\nIn Giappone il nome del gruppo \u00e8 \"Shiseij\u016b\" o \"Four Holy Beasts\" (le Quattro Bestie Sacre), ma sono anche conosciuti come \"Four Harmonious Ones\" (i Quattro Esseri Armoniosi).\nOrigini dei nomi.\nI Supremi governano ognuno un quarto di Digiworld. Questa caratteristica si riferisce alle figure mitologiche sulle quali sono basate, che provengono dall'astronomia cinese. In cinese, i quattro quadranti del cielo (est, sud, ovest, nord) sono noti come Templi Celesti e sono chiamati individualmente \"Qinglong\", \"Zhu Que\", \"Bai-hu\" e \"Xuanwu\".\nLe bestie sono conosciute come i \"Si Ling\".\nIl mito giapponese delle Quattro Divinit\u00e0 di Kyoto \u00e8 basato proprio su quello cinese dei Si Ling, facendone derivare i nomi Seiryu, Suzaku, Byakko e Genbu.\nNella versione inglese \"Qinglongmon\" venne cambiato in Azulongmon e \"Xuanwumon\" in Ebonwumon, ma i nomi essenzialmente hanno lo stesso significato delle loro incarnazioni giapponesi.\nHuanglongmon \u00e8 basato sul quinto Si Ling, \"Huang-long\", che a sua volta deriva da Yinglong - il Drago Giallo, Qilin, Huang Di - l'Imperatore Giallo.\nApparizioni.\n\"Digimon Adventure 02\".\nI Digimon Supremi sono i guardiani dei quattro punti cardinali di Digiworld. Azulongmon \u00e8 il guardiano della regione orientale, in cui avvengono le avventure dei Digiprescelti giapponesi (in corrispondenza del loro luogo di provenienza nel mondo reale).\nPrima dell'inizio di \"Digimon Adventure\", tutti i quattro Digimon Supremi furono sconfitti e sigillati dai Padroni delle Tenebre. In seguito alla sconfitta dei Padroni delle Tenebre per mano dei Digiprescelti, i Supremi erano ancora intrappolati e sigillati. Per rompere il sigillo, i quattro avevano bisogno delle Digipietre dei Digiprescelti. Le Digipietre della Speranza e della Luce ruppero il sigillo di Azulongmon, quelle del Coraggio e dell'Amicizia ne ruppero un altro, quelle dell'Amore e della Sincerit\u00e0 ne spezzarono un terzo, mentre l'ultimo fu spezzato da quelle della Conoscenza e dell'Affidabilit\u00e0. Tuttavia, ci\u00f2 caus\u00f2 uno spiacevole effetto collaterale molto serio. I Digimon degli otto bambini prescelti, infatti, non potevano pi\u00f9 digievolvere oltre il livello campione.\nI Supremi vengono imprigionati ancora una volta dall'influenza degli Obelischi di Controllo. Quando Ken Ichijouji porta il suo Black Digivice D-3 a Digiworld, i Digimon Supremi riescono a trovare nuovi Digimon che celano in s\u00e9 l'antico potere della Armordigievoluzione, riuscendo cos\u00ec ad aggirare i poteri oscuri degli Obelischi di Controllo che impediscono ai Digimon di usare la Digievoluzione regolare. I Supremi quindi creano tre nuovi D-3 per i nuovi Digiprescelti e selezionano vari Digimon che hanno il potere di armordigievolvere e li sigillano all'interno di alcune Digiuova, tuttavia Patamon e Gatomon (previa rimozione dell'Anello Sacro) sono gi\u00e0 in grado di armordigievolvere. La Digipietra della Bont\u00e0 \u00e8 nascosta a Ken dai poteri dell'oscurit\u00e0, cos\u00ec per i Supremi \u00e8 necessario ricostruirla nel Digiuovo dei Miracoli.\n\"Digimon Adventure Tri\".\nIn Digimon Adventure Tri. viene rivelato che i Supremi erano in realt\u00e0 i digimon di quattro dei cinque digiprescelti che sconfissero i Padroni delle Tenebre quindici anni prima di Tai e dei suoi compagni.\nEssendo gli avversari troppo potenti per poter essere sconfitti, poich\u00e9 Azulongmon e gli altri all'epoca non erano ancora in grado di evolversi al livello finale, intervenne Homeostasis (l'entit\u00e0 che possedette Kari durante lo scontro tra WarGreymon e MetalGarurumon), che entrato nel corpo di Himekawa, una dei prescelti, permise a quattro loro di raggiungere lo stadio definitivo e di sconfiggere, almeno momentaneamente, Piedmon e i suoi seguaci; ci\u00f2 tuttavia fu possibile solo grazie al sacrificio del quinto digimon, Megadramon, quello della stessa Himekawa, che alla fine non pot\u00e9 pi\u00f9 rinascere. A causa di ci\u00f2, la perdita definitiva del suo digimon, la fa completamente impazzire, il che diede il via alla catena di eventi che avrebbero poi condotto al Reboot di Digiworld poich\u00e9 quello era il solo modo per Himekawa di ritrovare il suo digimon, poich\u00e9 sarebbe stato riportato in vita. Non \u00e8 dato a sapere se anche i Digimon Supremi, abbiano subito gli effetti del reboot, o se abbiano mai rivisto i loro partner digiprescelti dopo le loro avventure a digiworld.\n\"Digimon Adventure 02: D-1 Tamers\".\nIn questo gioco, che \u00e8 una sorta di preludio ad \"Adventure 02\", i quattro Digimon Supremi attirano Ry\u014d Akiyama a Digiworld ed organizzano un torneo sotto false pretese, in modo che Ryo possa diventare pi\u00f9 potente e possa poi essere abbastanza forte da sconfiggere Moon=Millenniummon. La struttura temporale di questo gioco suggerisce che esso abbia luogo dopo la liberazione dei Supremi grazie alle Digipietre e prima della loro nuova prigionia ad opera degli Obelischi di Controllo.\nDigimon Tamers.\nI quattro Supremi giocano un importante ruolo in \"Digimon Tamers\". Il pi\u00f9 in vista dei quattro \u00e8 Zhuqiaomon, ma, contrariamente a quanto accade in \"Adventure 02\", tutti i quattro Supremi compaiono nella serie.\nI Supremi vivono sul sesto livello di Digiworld, il pi\u00f9 alto, insieme al Catalizzatore o Digientelechia. I quattro furono tra i primi Digimon a raggiungere le loro forme pi\u00f9 potenti e, tentando di distanziare se stessi dagli esseri umani, ironicamente assumono l'aspetto delle divinit\u00e0 umane.\nQuando il D-Reaper comincia a riemergere, i quattro Supremi non riescono a trovare un accordo su quale strategia usare. Zhuqiaomon crede che sia necessario servirsi della Digievoluzione Luminescente per permettere ad ogni Digimon di digievolvere e contrattaccare, mentre Azulongmon \u00e8 convinto che sia stata proprio l'abilit\u00e0 di rafforzarsi di ogni Digimon che abbia riportato il D-Reaper in superficie. Per questo motivo, servendosi dei Digignomi, trasforma la Digievoluzione Luminescente stessa in un Digimon, Calumon.\nCon la perdita del potere della Digievoluzione, Zhuqiaomon, credendo che i Digimon possano potenziarsi sconfiggendo gli esseri umani, invia i suoi Deva nel mondo reale. Presto il suo servo Makuramon scopre Calumon e prova a riportarlo a Zhuqiaomon, facendosi per\u00f2 seguire dai Domatori, desiderosi di salvare il loro amico. Makuramon, tuttavia, perde Calumon e i Domatori lo ritrovano, ma Caturamon lo ricattura.\nDopo essere stati separati, e dopo un lungo e difficile cammino attraverso l'intero Digiworld, i Domatori giungono ai domini di Zhuqiaomon. Durante la battaglia contro di lui, appare Azulongmon. Nel frattempo, Ryo Akiyama incontra Ebonwumon e Baihumon nel territorio di quest'ultimo e presto i quattro si ricongiungono nell'area di Zhuqiaomon, proprio quando il D-Reaper torna a riaffacciarsi sul mondo digitale.\nI Supremi raggiungono un compromesso ed implorano Calumon di liberare il suo potere cos\u00ec che i Digimon possano digievolvere e combattere contro il D-Reaper. Cos\u00ec, alla fine, a prevalere alla fine \u00e8 il piano di Zhuqiaomon, anche se ci\u00f2 non giustifica i suoi metodi aggressivi nei confronti dei Domatori. I Supremi guidano la loro nuova armata di Digimon di livello mega (che include MetalSeadramon, Machinedramon, tre Diaboromon, un Digimon che sembra essere Pukumon, Gryphonmon, Phoenixmon, Boltmon, Plesiomon, GranKuwagamon, Jijimon e Babamon) per combattere il D-Reaper nel mondo digitale. Successivamente, i Supremi si recano nel mondo reale ed aiutano i Domatori eliminando il Cable Reaper dalla battaglia.\nMembri.\nAzulongmon.\n \u00e8 un Digimon drago sacro il cui nome e design derivano dal mitologico , conosciuto in Giappone come , con il prefisso \"Azu-\" (derivato dalla parola spagnola \"Azul\" che significa \"azzurro\") che fa riferimento a quel nome. Il suo aspetto deriva anche dal Re Drago del Mare Orientale, . \u00c8 il Digimon Supremo a guardia del settore orientale e rappresenta l'elemento del tuono e la sua stagione \u00e8 la Primavera. Ha ai suoi ordini i Deva Mihiramon, Antylamon, e Majiramon. \u00c8 in grado di rilasciare potenti colpi elettrici e, anche se \u00e8 un essere divino, non cooperer\u00e0 facilmente n\u00e9 con gli esseri umani n\u00e9 con i pi\u00f9 deboli, non intervenendo in aiuto dei suoi alleati se non in seguito ad un fatto particolarmente serio.\nAzulongmon \u00e8 doppiato in giapponese da J\u016br\u014dta Kosugi e in italiano da Lucio Saccone.\n\"Digimon Adventure 02\".\nLe Digipietre dei Digiprescelti furono utilizzate per liberare tutti i Digimon Supremi. Sembra che occorressero ben due Digipietre per ogni Supremo e, come dice lo stesso Azulongmon durante il suo dialogo con BlackWarGreymon e gli stessi Digiprescelti, lui \u00e8 stato liberato grazie alle Digipietre della Speranza e della Luce.\nL'apparizione di Azulongmon spinge BlackWarGreymon a distruggere le Pietre Sacre, dei monoliti il cui compito \u00e8 preservare l'equilibrio di Digiworld, accidentalmente. Ci\u00f2 avviene perch\u00e9, dopo la distruzione di ogni Pietra Sacra, Azulongmon appare brevemente in preda al dolore. Quando BlackWarGreymon vede apparire Azulongmon, decide che quest'ultimo \u00e8 un degno avversario e che continuer\u00e0 a distruggere le pietre alla sua ricerca. Infine, Azulongmon viene liberato quando i Digiprescelti utilizzano i loro Digivice D-3 per provare a spostare l'ultima Pietra Sacra, causando invece la sua apparizione. Dopo che Azulongmon si occupa di BlackWarGreymon, dandogli le risposte che il Digimon cerca, il Supremo divulga ai bambini prescelti la conoscenza riguardo agli eventi accaduti in passato, pianta i suoi Semi di Luce (dei semi che germoglieranno e svolgeranno lo stesso compito delle Pietre Sacre) per sostituire le Pietre Sacre ormai distrutte e va via.\nSuccessivamente, Azulongmon consegna ai Digiprescelti uno dei suoi dodici Digicuori Iridescenti tramite Gennai. Il potere del Digicuore permette ai Digimon dei Digiprescelti originali di poter nuovamente digievolvere oltre il livello campione e a Paildramon di megadigievolvere Imperialdramon. Poco dopo, Azulongmon conferir\u00e0 ancora pi\u00f9 potere a Tai e Agumon, permettendo a quest'ultimo di diventare WarGreymon ancora una volta e di affrontare BlackWarGreymon.\nUn altro Digicuore viene usato a New York, negli Stati Uniti d'America, per permettere a Palmon di digievolvere Lillymon. Conferisce inoltre a Veemon e a Betamon abbastanza energia per digievolvere rispettivamente in ExVeemon e Seadramon. Se si tratti dello stesso Digicuore o ne sia uno differente, tuttavia, \u00e8 ignoto.\nSi pensa che BlackWarGreymon si sia recato nel mondo reale inavvertitamente a causa di Azulongmon. Agumon spiega che, quando Azulongmon consegna ai Digiprescelti il potere di combattere nel mondo reale grazie al suo Digicuore, le difese di Digiworld vengono indebolite, cos\u00ec che non sussistevano pi\u00f9 difese abbastanza potenti da contrastare BlackWarGreymon.\n\"Digimon Adventure 02: D1 Tamers\".\nAzulongmon compie un'importante apparizione in questo gioco, che ha luogo poco tempo dopo la battaglia, con relativa sconfitta, di Millenniummon per mano di Ryo Akiyama e Ken Ichijouji, al termine della quale uno dei Semi delle Tenebre del Digimon penetra nel collo di Ken. Nel gioco, Azulongmon e gli altri Supremi organizzano un falso torneo fingendo che tutti loro tranne uno fossero diventati malvagi e che colui che vincer\u00e0 il torneo potr\u00e0 avere il Digimon Supremo rimanente come partner per aiutarlo a combattere i suoi ex amici. Ryo vince il torneo, ma viene rivelato che il tutto si \u00e8 trattato solo di un pretesto per allenarlo all'imminente confronto con Moon=Millenniummon.\n\"Digimon Tamers\".\nAzulongmon appare per la prima volta quando Zhuqiaomon attacca i Domatori. Il Supremo salva gli esseri umani ed i loro Digimon partner prima della battaglia definitiva contro Zhuqiaomon. Azulongmon infine riesce a convincere Zhuqiaomon a non attaccare i Domatori e che tutti dovrebbero concentrarsi sulla lotta contro il loro vero nemico, il D-Reaper. Quindi racconta ai Domatori la storia di Digiworld e dei suoi strati. Azulongmon e Zhuqiaomon si incontrano successivamente anche con Baihumon ed Ebonwumon per discutere della situazione del D-Reaper e per aiutare a liberare il potere della Digievoluzione Luminescente nascosto dentro Calumon, in grado di digievolvere ogni Digimon alla propria forma di livello mega. Nella battaglia finale contro il D-Reaper, Azulongmon aiuta Zhuqiaomon, Baihumon ed Ebonwumon a riportare a Digiworld il Cable Reaper durante l'Operazione Buco Nero, salvando cos\u00ec i Domatori.\nAzulongmon ha una personalit\u00e0 notevolmente diversa in \"Tamers\" rispetto ad \"Adventure 02\". In \"Adventure 02\", infatti, viene raffigurato come estremamente spiritoso, mentre in \"Tamers\" \u00e8 piuttosto serio e diretto.\n\"Digimon Adventure Tri\".\nQui Azulongmon si rivela essere stato, il digimon partner di uno dei cinque digiprescelti che precedettero quindici anni prima, Tai e gli altri nelle loro avventure a Digiworld e che affrontarono i Padroni delle Tenebre. Non \u00e8 risaputo chi fosse il suo partner umano, salvo che si trattava di un ragazzo. Non \u00e8 risaputo se Azulongmon e il suo partner umano, dopo le loro avventure a Digiworld si siano pi\u00f9 rivisti.\nZhuqiaomon.\n \u00e8 un Digimon uccello sacro il cui nome ed aspetto derivano dal mitologico , conosciuto in giappone come . \u00c8 il Supremo che sorveglia il settore meridionale e rappresenta l'elemento del fuoco e la stagione dell'Estate. Ha ai suoi ordini i Deva Sandiramon, Indramon e Pajiramon. \u00c8 in grado di manipolare fiamme incandescenti ed \u00e8 il Supremo con l'atteggiamento pi\u00f9 violento ed intollerante, tanto da incenerire completamente qualsiasi essere insignificante che si avvicini a lui.\nZhuqiaomon \u00e8 doppiato in giapponese da Shuuichirou Moriyama e in italiano da Oliviero Dinelli.\n\"Digimon Adventure 02\".\nAnche se Zhuqiaomon non appare mai e non viene nemmeno menzionato nella serie, \u00e8 uno dei Digimon Supremi, che, insieme agli altri, viene sconfitto dai Padroni delle Tenebre. I quattro vengono liberati quando i Digiprescelti utilizzano i poteri delle loro Digipietre, ma vengono rimprigionati quando Ken Ichijouji diventa l'Imperatore Digimon. I Supremi successivamente creano i Digivice D-3 e li donano ai nuovi Digiprescelti affinch\u00e9 possano combattere contro Ken.\n\"Digimon Adventure 02: D1 Tamers\".\nZhuqiaomon compie un'importante apparizione in questo gioco, che ha luogo poco tempo dopo la battaglia, con relativa sconfitta, di Millenniummon per mano di Ryo Akiyama e Ken Ichijouji, al termine della quale uno dei Semi delle Tenebre del Digimon penetra nel collo di Ken. Nel gioco, Zhuqiaomon e gli altri Supremi organizzano un falso torneo fingendo che tutti loro tranne uno fossero diventati malvagi e che colui che vincer\u00e0 il torneo potr\u00e0 avere il Digimon Supremo rimanente come partner per aiutarlo a combattere i suoi ex amici. Ryo vince il torneo, ma viene rivelato che il tutto si \u00e8 trattato solo di un pretesto per allenarlo all'imminente confronto con Moon=Millenniummon.\n\"Digimon Tamers\".\nZhuqiaomon invia i suoi servi, i Deva, a trovare e a catturare Calumon. Makuramon lo cattura e prova a riportarlo al suo padrone, ma fallisce. Zhuqiaomon \u00e8 anche la mente che si nasconde dietro la Megadigievoluzione di Impmon in Beelzemon. Caturamon successivamente riporta Calumon a Zhuqiaomon, che nasconde il piccolo Digimon in una sorta di pozzo altissimo. Quando Antylamon diventa il Digimon partner di Suzie Wong, il potere di Zhuqiaomon la fa regredire in Lopmon. Durante la battaglia tra Beelzemon e Gallantmon, Zhuqiaomon ordina a Caturamon di distruggere Lopmon, che viene tuttavia salvata da Terriermon. Gallantmon distrugge quindi Caturamon, i cui dati vengono prontamente assorbiti da Beelzemon.\nQuando i Domatori affrontano infine Zhuqiaomon, il Supremo infligge molti danni a Rapidmon, finch\u00e9 Henry e Terriermon non attivano il potere della Biodigievoluzione e diventano MegaGargomon, che riesce a sconfiggere il Digimon. Tuttavia, quando i Domatori pensano di averlo eliminato, Zhuqiaomon si rivela ancora vivo ed inizia a combattere contro Gallantmon fino all'arrivo del guardiano dell'est Azulongmon, che interrompe la battaglia. Azulongmon spiega la situazione ai Domatori e Zhuqiaomon spiega che all'interno di Calumon \u00e8 stato nascosto il Catalizzatore della Digievoluzione, spiegando cos\u00ec da dove derivi il suo potere. I due Digimon Supremi accompagnano i Domatori ed i loro Digimon al nascondiglio di Calumon, che \u00e8 gi\u00e0 inseguito dal D-Reaper, ma che viene salvato da Sakuyamon. Baihumon ed Ebonwumon raggiungono il gruppo e discutono del problema del D-Reaper, quando Zhuqiaomon prega Calumon di liberare il potere della Digievoluzione Luminescente, in modo che ogni Digimon possa digievolvere al rispettivo livello mega. Quando i Domatori iniziano a combattere il D-Reaper nel mondo reale, Zhuqiaomon invia loro Dobermon con un dono: l'abilit\u00e0 di poter biodigievolvere anche nel mondo reale. Nella battaglia finale contro il D-Reaper, Zhuqiaomon aiuta Azulongmon, Baihumon ed Ebonwumon a riportare a Digiworld il Cable Reaper durante l'Operazione Buco Nero, salvando cos\u00ec i Domatori.\nContrariamente alla maggior parte degli altri Digimon antagonisti, Zhuqiaomon non attacca gli esseri umani a causa di intenzioni malvagie, ma perch\u00e9 crede che essi siano una minaccia per Digiworld per diverse ragioni, ad esempio per il loro \"abuso\" del Catalizzatore. In realt\u00e0 accetta di allearsi con i Domatori (seppur controvoglia) quando si rende conto del potere immenso che si pu\u00f2 sviluppare quando gli esseri umani ed i Digimon lavorano dalla stessa parte ed accetta anche che i loro Digimon decidano di restare con loro.\n\"Digimon Adventure Tri\".\nQui Zhuqiaomon si rivela essere stato, il digimon partner di uno dei cinque digiprescelti che precedettero quindici anni prima, Tai e gli altri nelle loro avventure a Digiworld e che affrontarono i Padroni delle Tenebre. Non \u00e8 risaputo chi fosse il suo partner umano, salvo che si trattava di un ragazzo. Non \u00e8 dato a sapere se Zhuqiaomon, abbia rivisto il suo partner umano dopo la fine delle loro avventure a Digiworld.\nBaihumon.\n \u00e8 un Digimon tigre sacra il cui nome ed aspetto derivano dalla mitologica , conosciuta in Giappone come . \u00c8 il Supremo che controlla il settore occidentale e rappresenta l'elemento del ferro e la stagione dell'Autunno. I Deva Makuramon, Sinduramon e Caturamon sono ai suoi ordini. Anche se \u00e8 il pi\u00f9 giovane dei Supremi \u00e8 anche il pi\u00f9 potente e, come Azulongmon, \u00e8 un essere neutrale che generalmente non cerca alleati di alcun genere. I kanji sulle sue zampe anteriori significano .\nBaihumon \u00e8 doppiato in giapponese da Shinichi Kotani e in italiano da Paolo Buglioni.\n\"Digimon Adventure 02\".\nAnche se Baihumon non appare mai e non viene nemmeno menzionato nella serie, \u00e8 uno dei Digimon Supremi, che, insieme agli altri, viene sconfitto dai Padroni delle Tenebre. I quattro vengono liberati quando i Digiprescelti utilizzano i poteri delle loro Digipietre, ma vengono rimprigionati quando Ken Ichijouji diventa l'Imperatore Digimon. I Supremi successivamente creano i Digivice D-3 e li donano ai nuovi Digiprescelti affinch\u00e9 possano combattere contro Ken.\n\"Digimon Adventure 02: D1 Tamers\".\nBaihumon compie un'importante apparizione in questo gioco, che ha luogo poco tempo dopo la battaglia, con relativa sconfitta, di Millenniummon per mano di Ryo Akiyama e Ken Ichijouji, al termine della quale uno dei Semi delle Tenebre del Digimon penetra nel collo di Ken. Nel gioco, Baihumon e gli altri Supremi organizzano un falso torneo fingendo che tutti loro tranne uno fossero diventati malvagi e che colui che vincer\u00e0 il torneo potr\u00e0 avere il Digimon Supremo rimanente come partner per aiutarlo a combattere i suoi ex amici. Ryo vince il torneo, ma viene rivelato che il tutto si \u00e8 trattato solo di un pretesto per allenarlo all'imminente confronto con Moon=Millenniummon.\n\"Digimon Tamers\".\nBaihumon vive nella Torre Bianca posta sullo strato pi\u00f9 alto di Digiworld. Quando Ryo Akiyama e Cyberdramon arrivano nel suo territorio, vi trovano il guardiano del nord Ebonwumon, intento a custodire il territorio di Baihumon mentre questo combatte contro il D-Reaper. Poco dopo, Baihumon torna dalla battaglia e sviene per le troppe energie spese. Successivamente, Baihumon ed Ebonwumon si incontrano con Azulongmon e Zhuqiaomon e discutono del problema del D-Reaper, quando Zhuqiaomon prega Calumon di liberare il potere della Digievoluzione Luminescente, in modo che ogni Digimon possa digievolvere al rispettivo livello mega. Nella battaglia finale contro il D-Reaper, Baihumon aiuta Azulongmon, Zhuqiaomon ed Ebonwumon a riportare a Digiworld il Cable Reaper durante l'Operazione Buco Nero, salvando cos\u00ec i Domatori.\n\"Digimon Tamers: Digimon Medley\".\nBaihumon appare come boss finale del gioco, combattendo contro Takato, Henry e Rika per Impmon.\n\"Digimon Adventure Tri\".\nQui Baihumon si rivela essere stato, il digimon partner di Daigo Nishijima, che combatterono insieme agli altri quattro digiprescelti tra cui Maki Himekawa, contro i Padroni delle Tenebre, quindici anni prima delle avventure di Tai e degli altri digiprescelti di Digimon Adventure. Non \u00e8 risaputo se alla fine delle loro avventure a Digiworld, Daigo e Baihumon si siano pi\u00f9 rivisti.\nEbonwumon.\n \u00e8 un Digimon tartaruga sacra il cui nome ed aspetto derivano dalla mitologica , conosciuta in Giappone come , con il prefisso \"Ebon-\" (derivato dalla parola inglese \"Ebony\" che significa \"nero\") che fa riferimento a quel nome. \u00c8 il Supremo responsabile del settore settentrionale e rappresenta l'elemento dell'acqua e la stagione dell'Inverno. I Deva Vikaralamon, Kumbhiramon e Vajramon sono ai suoi ordini. \u00c8 in grado di usare fantasmagoriche tecniche acquatiche e, in quanto membro pi\u00f9 anziano dei Digimon Supremi, possiede un animo gentile.\nEbonwumon \u00e8 doppiato in giapponese da J\u014dji Yanami e in italiano da Giorgio Locuratolo.\n\"Digimon Adventure 02\".\nAnche se Ebonwumon non appare mai e non viene nemmeno menzionato nella serie, \u00e8 uno dei Digimon Supremi, che, insieme agli altri, viene sconfitto dai Padroni delle Tenebre. I quattro vengono liberati quando i Digiprescelti utilizzano i poteri delle loro Digipietre, ma vengono rimprigionati quando Ken Ichijouji diventa l'Imperatore Digimon. I Supremi successivamente creano i Digivice D-3 e li donano ai nuovi Digiprescelti affinch\u00e9 possano combattere contro Ken.\n\"Digimon Adventure 02: D1 Tamers\".\nEbonwumon compie un'importante apparizione in questo gioco, che ha luogo poco tempo dopo la battaglia, con relativa sconfitta, di Millenniummon per mano di Ryo Akiyama e Ken Ichijouji, al termine della quale uno dei Semi delle Tenebre del Digimon penetra nel collo di Ken. Nel gioco, Ebonwumon e gli altri Supremi organizzano un falso torneo fingendo che tutti loro tranne uno fossero diventati malvagi e che colui che vincer\u00e0 il torneo potr\u00e0 avere il Digimon Supremo rimanente come partner per aiutarlo a combattere i suoi ex amici. Ryo vince il torneo, ma viene rivelato che il tutto si \u00e8 trattato solo di un pretesto per allenarlo all'imminente confronto con Moon=Millenniummon.\n\"Digimon Tamers\".\nRyo Akiyama e Cyberdramon incontrano Ebonwumon nel territorio di Baihumon, al quale sta facendo la guardia mentre Baihumon \u00e8 impegnato in combattimento contro il D-Reaper, per poi riapparire ferito. Successivamente, Baihumon ed Ebonwumon raggiungono Azulongmon e Zhuqiaomon e discutono del problema del D-Reaper, quando Zhuqiaomon prega Calumon di liberare il potere della Digievoluzione Luminescente, in modo che ogni Digimon possa digievolvere al rispettivo livello mega. Nella battaglia finale contro il D-Reaper, Ebonwumon aiuta Azulongmon, Zhuqiaomon e Baihumon a riportare a Digiworld il Cable Reaper durante l'Operazione Buco Nero, salvando cos\u00ec i Domatori.\n\"Digimon Adventure Tri\".\nQui Ebonwumon si rivela essere stato, il digimon partner di una dei cinque digiprescelti che precedettero quindici anni prima, Tai e gli altri nelle loro avventure a Digiworld e che affrontarono i Padroni delle Tenebre. Non \u00e8 risaputo chi fosse il suo partner umano, salvo che si trattava di una ragazza, la seconda del gruppo insieme a Maki Himekawa. Non \u00e8 dato a sapere se Ebonwumon abbia rivisto la sua partner umana dopo la fine delle loro avventure a Digiworld.\nHuanglongmon.\n \u00e8 un Digimon animale divino il cui nome ed aspetto derivano dallo Huang Long, il Dragone Giallo del Centro nella mitologia cinese. \u00c8 il leader dei quattro Digimon Supremi e protegge il centro di Digiworld, rappresentando l'elemento della terra ed il susseguirsi delle stagioni. Huanglongmon \u00e8 un Digimon imperatore che governa il \"mondo\". A causa di Lucemon, venne sigillato nel posto pi\u00f9 profondo ed oscuro del pianeta. Questo essere \u00e8 benevolo, ma anche malvagio, ed \u00e8 definito il \"Taiji\" della luce e dell'oscurit\u00e0.\nSi dice che sia stato Huanglongmon stesso a creare i Supremi. \u00c8 inoltre un Digimon colossale, anche per gli standard dei Digimon Supremi. \u00c8 dorato ed ha otto occhi, con i Digicuori allineati sul suo dorso. Il suo corpo gigantesco \u00e8 coperto da squame dello speciale \"Minerale Huanglong\", che vanta una durezza assoluta, cos\u00ec che infliggere una sola ferita al Digimon si crede sia impossibile."}
{"id": "3229276", "revid": "110157", "url": "https://it.wikipedia.org/wiki?curid=3229276", "title": "Sweetness &amp; Light", "text": "Sweetness &amp; Light \u00e8 il sesto album da solista del cantautore californiano Steve Wynn.\nIl disco.\n\u00c8 stato definito da Steve Wynn come una combinazione delle cose che gli sono piaciute di pi\u00f9 dei suoi album solisti precedenti, la crudezza di Melting in the Dark, lo stile compositivo di \"Fluorescent\" e \"Kerosene Man\", quel tocco di pop che ha caratterizzato la produzione di Dazzling Display. \nLe registrazioni sono durate una ventina di giorni e non dieci come accaduto per gli album precedenti.\nL'album si apre con \" Silver Lining\", dove Steve descrive la sua paura di volare, continua con il pop di \" Black Magic\" e della title track.\nLa psichedelia di \"This Strange Effect \" e il noir di \"This Deadly Game\" fanno da intermezzo per un album che riparte con il brit-pop di \" How's My Little Girl\" e il pop con uso del sintetizzatore di \"Ghost\".\nVicine allo stile di \"Kerosene Man\" sono \"Blood From a Stone\" e \"That's the Way Love Is \", mentre \"The Great Divide\" e \" If My Life Was an Open Book\" ricalcano le orme di \"Fluorescent\"."}
{"id": "3229285", "revid": "287204", "url": "https://it.wikipedia.org/wiki?curid=3229285", "title": "Funzione conativa", "text": ""}
{"id": "3229297", "revid": "287204", "url": "https://it.wikipedia.org/wiki?curid=3229297", "title": "Funzione emotiva", "text": ""}
{"id": "3229298", "revid": "1086846", "url": "https://it.wikipedia.org/wiki?curid=3229298", "title": "Football League Championship 2004-2005", "text": "L'edizione 2004-2005 della Football League Championship fu la 102\u00ba edizione del campionato inglese di Seconda Divisione, la 14\u00b0 con la formula attuale e la 1\u00b0 con la denominazione di Football League Championship."}
{"id": "3229303", "revid": "298055", "url": "https://it.wikipedia.org/wiki?curid=3229303", "title": "Vince Masuka", "text": ""}
{"id": "3229306", "revid": "47767", "url": "https://it.wikipedia.org/wiki?curid=3229306", "title": "Plaguelands", "text": ""}
{"id": "3229310", "revid": "47767", "url": "https://it.wikipedia.org/wiki?curid=3229310", "title": "Terre Infette Orientali", "text": ""}
{"id": "3229313", "revid": "1305772", "url": "https://it.wikipedia.org/wiki?curid=3229313", "title": "Miss Pakistan", "text": "Miss Pakistan \u00e8 un concorso di bellezza che si tiene a Mississauga nell'Ontario. Le concorrenti del concorso sono donne di origini pakistane provenienti dal Pakistan, dagli Stati Uniti, dal Canada e dal Regno Unito. La vincitrice del concorso rappresenta il Pakistan a Miss Terra ed altri eventi.\nFondato nel 2002 dall'imprenditrice di Toronto Sonia Ahmed, nel primo anno il concorso \u00e8 stato chiamato Miss Canada Pakistan, e si tenne in Canada, dato che un concorso di bellezza in Pakistan avrebbe causato gravi problemi e messo a repentaglio la vita delle sue partecipanti. Secondo quanto dichiarato da Sonia Ahmed, \"Il lento movimento di cambiamento in Pakistan per rendere maggiormente libere le donne proibisce che eventi simili vengano svolti sul suolo pakistano.\"\nIn effetti il concorso \u00e8 stato aspramente criticato dalla femminista pakistana Amna Buttar del \"Network Against Abuse of Human Rights\", che in una email scritta al \"New York Times\" ha scritto: \"In Pakistan, noi stiamo tentando di gettare le basi per i diritti per le donne: diritto di sposarsi, diritto di divorziare, pari opportunit\u00e0 sul lavoro e sull'educazione, ed argomenti come \"Miss Pakistan\" creano problemi a questo movimento. Una giovane donna media pakistana non vuole indossare bikini in pubblico, e per lei l'importante \u00e8 avere uguali opportunit\u00e0 e la sua concentrazione \u00e8 rivolta su ci\u00f2, e non su un concorso a cui pu\u00f2 accedere solo l'\u00e9lite.\"\nIl concorso \u00e8 stato duramente criticato anche per essersi tenuto nel mese del ramadan e appena tre settimane dopo l'inondazione che ha colpito la nazione.\nNel 2006 \u00e8 stato creato Mrs. Pakistan World, per le donne sposate."}
{"id": "3229314", "revid": "47767", "url": "https://it.wikipedia.org/wiki?curid=3229314", "title": "Terre Infette Occidentali", "text": ""}
{"id": "3229316", "revid": "287204", "url": "https://it.wikipedia.org/wiki?curid=3229316", "title": "David Gnomo amico mio (album)", "text": "David Gnomo amico mio \u00e8 l'ottavo album di Cristina D'Avena pubblicato da Five Record Srl su licenza Crab Ediciones Musicales e distribuito da C.G.D. Messaggerie Musicali SpA, nel 1986.\nDescrizione.\nL'album, come \"CantaSnorky\", \u00e8 dedicato a una serie animata che porta anche lo stesso nome dell'album. Contiene la sigla italiana del cartone animato e brani non trasmessi in TV realizzati su base musicale originale spagnola, adattati in italiano da Alessandra Valeri Manera e interpretati da Cristina D'Avena e Pietro Ubaldi.\nTracce.\nPietro Ubaldi viene accreditato come \"David\" e \"Trolls.\" Nei brani \"Zapatumbi\", \"Malvagit\u00e0\" e \"L'albero che ho scelto durer\u00e0\", Alessandra Valeri Manera si firma come \"Alinvest,\" pseudonimo che utilizzava in particolare nei brani che potevano essere orientati pi\u00f9 verso un pubblico maschile.\nProduzione e formazione dei brani.\nPer tutti i brani\nPer tutti i brani a eccezione di \"David Gnomo amico mio\""}
{"id": "3229317", "revid": "287204", "url": "https://it.wikipedia.org/wiki?curid=3229317", "title": "Funzione poetica", "text": ""}
{"id": "3229325", "revid": "599013", "url": "https://it.wikipedia.org/wiki?curid=3229325", "title": "Adolfo Bellucci", "text": "Carriera.\nGioc\u00f2 a lungo nel Siena, con cui partecip\u00f2 anche al campionato misto A/B del 1945-1946."}
{"id": "3229326", "revid": "1305772", "url": "https://it.wikipedia.org/wiki?curid=3229326", "title": "Politics as Usual", "text": "Politics As Usual \u00e8 il secondo album del rapper statunitense Termanology, pubblicato il 30 settembre 2008."}
{"id": "3229329", "revid": "767487", "url": "https://it.wikipedia.org/wiki?curid=3229329", "title": "Adolfo Giuntoli", "text": "Giocava da mediano."}
{"id": "3229331", "revid": "287204", "url": "https://it.wikipedia.org/wiki?curid=3229331", "title": "Funzione metalinguistica", "text": ""}
{"id": "3229332", "revid": "767487", "url": "https://it.wikipedia.org/wiki?curid=3229332", "title": "The Rods", "text": "The Rods sono un gruppo musicale Heavy metal fondato da David Feinstein (chitarre e voce), Garry Bardonaro (basso e voce) e Carl Canedy (batteria e voce) nel 1980.\nStoria.\nLa prima importante apparizione di Feinstein nel circuito musicale, avviene con gli Elf, band formata dal cugino Ronnie James Dio.Canedy muove i primi passi come batterista in una band di Boston, i Kelakos, incidendo nel 1978 un album, \"Gone are the days\" anche in veste di produttore.Dall'incontro dei due nacquero i Thunder insieme ad un terzo personaggio, il bassista Joey DeMaio, futuro fondatore dei Manowar.Dopo la breve durata del gruppo e l'uscita di DeMaio, arriva Steve Starmer al basso e adottano il nome di The Rods; collaborano con Chris Bubacz (collaboratore dei Metallica) all'incisione di un primo demo.Nel 1980 debuttano con l'album \"Rock Hard\" e ottengono di aprire una data dei concerti dei Judas Priest. Nonostante i primi piccoli successi Starmer decide di lasciare il gruppo e venne sostituito per un breve periodo da Graig Gruber anche lui sostituito in seguito dal definitivo bassista Garry Bordonaro.La formazione si assesta e la casa discografica decise di ripubblicare nel 1981 l'album di esordio sotto un altro titolo, \"The Rods\", cambiando l'ordine delle track e aggiungendo due cover suonate insieme all'ultimo arrivato.La band comincia a girare on tour a supporto degli Iron Maiden con il loro \"Beast on the road tour\", scelta felice che fece ritrovare i tre a scalare le classifiche inglesi, al punto che decisero di fermarsi in Inghilterra per la registrazione del loro secondo album \"Wild Dogs\" uscito nel 1982.\nNonostante i successi, non riescono a capitalizzare gli sforzi, facendosi sfuggire l'opportunit\u00e0 di un tour live a supporto degli Ac/Dc, colpevole anche la loro casa discografica che preferisce supportare altre band, portando i Rods a firmare per la scuderia di Mike Varney incidendo nel 1983 il terzo album \"In the Raw\".Lasciata la Shrapnel Records portano la loro potenza su un disco dal vivo, appunto \"Live\" sempre del 1983.Successivamente pubblicano nel 1984 \"Let Them Eat Metal\" album giudicato sterile dagli stessi membri del gruppo.\nL'inevitabile fase di stallo nella met\u00e0 degli anni ottanta port\u00f2 Canedy ad alimentare la sua attivit\u00e0 di produzione di gruppi musicali, nei suoi crediti si annoverano album del calibro di \"Armed and Dangerous\" e \"Spreading the Disease\" degli Anthrax, \"Violence &amp; Force\" degli Exiter, \"Peace Sells... But Who's Buying?\" dei Megadeth e \"Beyond the Gates\" dei Possessed.Nel 1986 Bardonaro, confluendo nei Savoy Brown, lascia il posto al ritorno di Graig Gruber con cui i Rods incidono \"Heavier Than Thou\" insieme al nuovo arrivato, il cantante Sammy \"Shmoulik\" Avigal. Purtroppo fu chiaro che in quegli anni l'heavy metal stava orientando lo stile verso altre sonorit\u00e0 e, complice anche il sempre pi\u00f9 marcato interesse di Canedy verso l'attivit\u00e0 di produzione in studio, costrinse Feinstein a mettere una pietra sul progetto \"The Rods\".\nNel 2008 \"The Rods\" annunciano la loro riunione, suonando nell'agosto del 2008 al \"Metal Rock Fest\" di Lillehammer a supporto del loro nuovo album \"Vengeance\"."}
{"id": "3229333", "revid": "36426", "url": "https://it.wikipedia.org/wiki?curid=3229333", "title": "Pulpito del Duomo di Prato", "text": ""}
{"id": "3229342", "revid": "767487", "url": "https://it.wikipedia.org/wiki?curid=3229342", "title": "Giovanni Roletto", "text": "Carriera.\nInizi\u00f2 la carriera nel , con cui disput\u00f2 vari campionati di divisione nazionale ed uno di Serie A a girone unico (9 presenze nella stagione 1930-1931. Pass\u00f2 poi all'Ambrosiana Inter, dove non totalizz\u00f2 presenze in campionato, e poi continu\u00f2 la sua carriera tra Serie B e Serie C con , e ."}
{"id": "3229343", "revid": "1406147", "url": "https://it.wikipedia.org/wiki?curid=3229343", "title": "Alessandria Unione Sportiva 1968-1969", "text": "Questa pagina raccoglie i dati riguardanti l'Alessandria Unione Sportiva nelle competizioni ufficiali della stagione 1968-1969.\nStagione.\nNella stagione 1968-1969 l'Alessandria Unione Sportiva disput\u00f2 il quinto campionato di Serie C della sua storia.\nCon il ritorno di Remo Sacco alla presidenza si gettarono le basi per la costruzione di una squadra competitiva. Una stagione iniziata in maniera positiva fu per\u00f2 guastata dai dissidi tra il direttore tecnico Giulio Cappelli, reingaggiato a novembre malgrado il negativo precedente della stagione 1966-1967, e il capitano e idolo della tifoseria Francisco Lojacono, messo fuori rosa per motivi disciplinari assieme al centravanti Tomy nel mese di dicembre. I risultati che ne conseguirono permisero al forte di prendere il largo e l'Alessandria, che a fine marzo dovette affrontare anche l'improvviso abbandono dell'indisposto Cappelli, chiuse declinando fino all'ingeneroso settimo posto finale.\nOrganigramma societario.\nArea direttiva\nArea tecnica\nArea sanitaria"}
{"id": "3229347", "revid": "486946", "url": "https://it.wikipedia.org/wiki?curid=3229347", "title": "The Terminator - Dawn of fate", "text": ""}
{"id": "3229348", "revid": "298055", "url": "https://it.wikipedia.org/wiki?curid=3229348", "title": "V=Valentina", "text": "V=Valentina \u00e8 una collana di libri per ragazzi scritta da Angelo Petrosino ed edita dal 1995 da Edizioni Piemme sotto il marchio \"Il battello a vapore\".\nTrama.\nLa collana racconta la storia di Valentina, una tredicenne di Torino molto intelligente e curiosa, che vive la vita di tutti i giorni insieme alla sua migliore amica Ottilia, al suo fidanzato Tazio e a sua sorella adottiva Irene.\nPersonaggi.\nFamiglia di Valentina\nAmici di Valentina\nInsegnanti"}
{"id": "3229350", "revid": "767487", "url": "https://it.wikipedia.org/wiki?curid=3229350", "title": "Filippo Prato", "text": "Carriera.\nInterno di centrocampo, cresciuto nel Gruppo Sportivo Unica di Torino, passa poi al , con cui esordisce in prima squadra nel campionato 1930-1931. Rimane ai granata fino al 1937, anno in cui viene acquistato dal Napoli.\nDopo tre stagioni comincia a dare segni di scarso rendimento, quindi viene venduto alla Battipagliese, . Tornato in Piemonte, milita nella Settimese e nella Braidese; conclude la carriera di giocatore nel 1946, con la ."}
{"id": "3229355", "revid": "729019", "url": "https://it.wikipedia.org/wiki?curid=3229355", "title": "Crotalus cerastes cerastes", "text": "Il crotalus cerastes cerastes \u00e8 la sottospecie principale del crotalus cerastes.\nDescrizione.\nPiccolo, gli esemplari adulti misurano tra 43 e 76\u00a0cm. Le femmine sono pi\u00f9 grandi dei maschi, cosa insolita per questo gruppo di serpenti. Le corna lo aiutano a ombreggiare gli occhi o ad impedire che la sabbia gli penetri negli occhi dato che il serpente si trova quasi sempre sepolto in essa. Nei maschi ci sono 141 o meno vertebre; nelle femmine 144 o meno.\nDistribuzione geografica.\nSi trova negli Stati Uniti sud-occidentali nella California orientale, cio\u00e8 nel Deserto del Mojave.\nStato di conservazione.\nQuesta specie \u00e8 classificata come a rischio minimo (LC) sull'IUCN lista rossa delle specie minacciate a causa della loro ampia distribuzione. La popolazione \u00e8 stabile. L'anno in cui \u00e8 stato valutato \u00e8 il 2007."}
{"id": "3229357", "revid": "1232412", "url": "https://it.wikipedia.org/wiki?curid=3229357", "title": "Licia dolce Licia e i Bee Hive", "text": "Licia dolce Licia e i Bee Hive \u00e8 la colonna sonora della serie televisiva \"Licia dolce Licia\" pubblicata da Five Record S.r.l. e distribuita da C.G.D. Messaggerie Musicali S.p.A. nel 1987. \u00c8 il tredicesimo album di Cristina D'Avena.\nIl disco.\nL'album contiene tutte le versioni cantate delle canzoni della serie Licia dolce Licia con l'aggiunta di \"Andrea,\" brano proveniente dalla serie precedente. A chiudere l'album vi \u00e8 la versione strumentale della sigla \"Licia dolce Licia\".\nNel dicembre 2010 l'album \u00e8 stato ristampato per la prima volta su CD all'interno del cofanetto \"Licia e i Bee Hive Story\", box da 5 dischi contenente le ristampe delle colonne sonore dei quattro telefilm di produzione italiana ispirati al personaggio di Licia, oltre che del cartone animato da cui hanno origine.\nTracce.\nVoci.\nEnzo Draghi \u2013 Presta la voce a \"Mirko e i Bee Hive\"\nProduzione e formazione dei brani.\nPer tutti i brani ad eccezione di \"Licia dolce Licia\"\nDati di Vendita.\nL'album ha venduto, approssimativamente, 80.000 copie."}
{"id": "3229359", "revid": "767487", "url": "https://it.wikipedia.org/wiki?curid=3229359", "title": "Mario Polak", "text": "Biografia.\nTriestino di nascita, fu costretto ad italianizzare il suo nome in \"Polacchi\" dal regime fascista. La sua carriera fu penalizzata da una scarsa professionalit\u00e0, che gli imped\u00ec di rendere sul campo secondo i suoi mezzi.\nCaratteristiche tecniche.\nAla o interno di centrocampo, era un ambidestro dotato di un tiro forte e preciso e di una buona attitudine al cross.\nCarriera.\nCresciuto nella , passa in seguito al , in Serie C, dove non trova spazio in prima squadra. Rientrato a Trieste, viene poi ceduto alla e da qui passa al , dove rimane dal 1939 al 1946, con una parentesi nel durante la guerra. In Toscana si guadagna progressivamente il posto da titolare nei campionati di Serie B, e disputa il campionato di Campionato Misto Bassa Italia 1945-1946, nel quale colleziona 20 presenze e 4 reti.\nA fine stagione lascia il Siena per trasferirsi al Cosenza, con cui conclude la carriera disputando cinque stagioni tra Serie B e, dopo la retrocessione del 1948, Serie C, con l'intermezzo di alcuni mesi nella Ponziana.\nIn totale ha collezionato 135 partite e 38 reti in Serie B."}
{"id": "3229365", "revid": "767487", "url": "https://it.wikipedia.org/wiki?curid=3229365", "title": "Settimo Gastaldi", "text": "Carriera.\nAla, Alessandrino di nascita, cresciuto nel vivaio grigio esord\u00ec in Serie A (prima divisione) poco pi\u00f9 che diciannovenne il 05-01-1930 nella gara Bologna-Alessandria vinta dai piemontesi 2 a 1.\n\u00c8 uno dei trenta giocatori ad aver vestito tre casacche su quattro del cosiddetto \"Quadrilatero piemontese\".\nDiscreta tecnica, ma soprattutto tenacia ed entusiasmo; \u00e8 la classica ala della scuola piemontese, capace di abbinare qualit\u00e0 e quantit\u00e0.\nGioc\u00f2 per vari anni in Serie A (prima divisione) con l'Alessandria, squadra della sua citt\u00e0.\nDurante il servizio di leva, svolto a Torino a partire dal novembre 1931, venne tesserato dalla Juventus, nel periodo del quinquennio d'oro, squadra che vinse dal 1930 al 1935 cinque scudetti consecutivi.\nNel 1932 ritorna all'Alessandria ma deve scontrarsi con una dura concorrenza in attacco, Cattaneo, Notti sono alcuni dei suoi compagni di reparto in quegli anni.\nNon si scoraggia e torna a ritagliarsi un discreto spazio a partire dalla stagione 1933-34, sono 16 le presenze stagionali.\nNelle due stagioni seguenti tra il 1934 e il 1936 fornisce il meglio di s\u00e9, dando un ottimo contributo alla squadra, 44 presenze e 9 reti al fianco dei compagni di reparto Renato Cattaneo prima e Giovanni Riccardi dopo.\nIn totale con la maglia dell'Alessandria sono 77 le presenze e 11 le reti, una ventina invece, sono le presenze nella squadra riserve.\nNell'estate del 1936 viene ceduto alla Pro Vercelli, 23 le presenze e 3 i sigilli.\nNella stagione successiva, 1937-38 veste la maglia del Messina in serie B, 19 presenze e 3 reti.\nTorna in Piemonte nella A.S. Casale nella stagione 1938-39, con sole 5 presenze.\nDopo un anno di inattivit\u00e0 a causa di un grave infortunio arriva la fase conclusiva della sua carriera.\nDecide di emigrare all'estero, in Croazia, pi\u00f9 precisamente nella squadra del O.K. Ogulin, che lo tessera per tre stagioni, dal 1940 al 1943."}
{"id": "3229367", "revid": "599013", "url": "https://it.wikipedia.org/wiki?curid=3229367", "title": "Alessandro Zenatello", "text": "Biografia.\nNato da Angelo e Lucia Rizzotto, perde la madre pochi giorni dopo la propria nascita.\nFrequenta l'Accademia di belle arti Gian Bettino Cignaroli di Verona fra il 1906 e il 1910, conseguendo premi di primo o secondo grado ad ogni anno di corso. Nel 1912 partecipa alla Biennale di Venezia e sei anni dopo raggiunge la notoriet\u00e0 internazionale prendendo parte all'Esposizione di Torino. Nel 1921 presenta dieci opere all'Esposizione Internazionale di Vienna; nello stesso periodo espone a Ca' Pesaro a Venezia e a Verona.\nNel 1924 si trasferisce da Monteforte d'Alpone a Caldiero, dove apre uno studio.\nNel 1938 sposa la sua modella Ines Marangoni, che gli dar\u00e0 un figlio, Sandro.\nLa sua attivit\u00e0 di pittore e di affreschista prosegue senza sosta, portando il pittore ad avere circa quindici collaboratori nel proprio studio.\nNel 1955 si trasferisce a San Michele Extra, frazione di Verona.\nAlessandro Zenatello muore a ottantacinque anni, dopo una breve malattia, all'ospedale di Soave."}
{"id": "3229368", "revid": "115556923", "url": "https://it.wikipedia.org/wiki?curid=3229368", "title": "Miss Hong Kong", "text": "Miss Hong Kong (\u9999\u6e2f\u5c0f\u59d0\u7af6\u9078) o semplificato MSHK (\u6e2f\u59d0) \u00e8 un concorso di bellezza organizzato dal principale canale televisivo di Hong Kong, Television Broadcasts (TVB).\nTutte le partecipanti del concorso devono avere una carta d'identit\u00e0 di Hong Kong valida o devono essere nate ad Hong Kong (e devono dimostrarlo col certificato di nascita). Bench\u00e9 una prima versione del concorso abbia prodotto vincitrici poi diventate celebri come Judy Dann (1951), Virginia June Lee (1953), Michele Mok (1958), Laura da Costa (1967) e Mabel Hawkett (1970), l'attuale forma del concorso \u00e8 nata nel 1973. Oltre ai premi che vengono consegnati alle prime tre classificate del concorso, vengono assegnati anche altri riconoscimenti di consolazione che possono variare di anno in anno. Molte Miss Hong Kong in seguito hanno ottenuto anche contratti con la TVB.\nIl concorso viene trasmesso in due eventi televisivi. Il primo \u00e8 un evento preliminare dove vengono selezionate le dodici semifinaliste da un gruppo, normalmente costituito da 20-30 concorrenti. Durante l'evento finale le dodici finaliste sono ridotte a cinque, e da queste viene scelta la vincitrice.\nAlbo d'oro.\nNota*: il titolo di Miss Friendship dal 1987 \u00e8 stato sostituito con Miss Congeniality (\u6700\u53d7\u4f73\u9e97\u6b61\u8fce\u734e). Dal 2007, Miss International Goodwill (\u570b\u969b\u89aa\u5584\u5c0f\u59d0) ha sostituito Miss Congeniality.\nConcorsi internazionali.\nMiss Hong Kong e le altre finaliste vengono inviate da TVB a rappresentare Hong Kong in vari concorsi internazionali.\nComunque negli anni ci sono state alcune eccezion. Per esempio la seconda classificata a Miss Hong Kong 2004, Queenie Chu was ha partecipato sia a Miss Mondo che a Miss International. Mentre Miss Hong Kong 2005, Tracy Ip ha partecipato a Miss Mondo 2005. Miss Hong Kong 1987, Pauline Yeung Po Ling partecip\u00f2 sia a Miss Mondo 1987 che a Miss Universo 1988. Miss Hong Kong 1988, Michelle Reis partecip\u00f2 a Miss Mondo 1988. Dal 2005, TVB ha deciso di inviare le vincitrici a Miss Mondo anzich\u00e9 la seconda classificata, bench\u00e9 nel 2006 la vincitrice Aimee Chan aveva venticinque anni e fu considerata fuori et\u00e0 dall'organizzazione di Miss Mondo. In quel caso quindi la seconda classificata, Janet Chow partecip\u00f2 al suo posto a Miss Mondo 2006.\nRisultati nei concorsi principali.\nMiss Universo\nMiss Mondo\nMiss International:"}
{"id": "3229374", "revid": "47767", "url": "https://it.wikipedia.org/wiki?curid=3229374", "title": "Terre Devastate", "text": ""}
{"id": "3229376", "revid": "4252", "url": "https://it.wikipedia.org/wiki?curid=3229376", "title": "Ad metalla", "text": ""}
{"id": "3229378", "revid": "767487", "url": "https://it.wikipedia.org/wiki?curid=3229378", "title": "Giovanni Bermone", "text": "Carriera.\nGioc\u00f2 nello Spezia, di cui \u00e8 il pi\u00f9 giovane esordiente avendo esordito nella partita contro il Cagliari all'et\u00e0 di 16 anni e 364 giorni, per sei stagioni, di cui cinque di Serie B. Nel 1937 passa al Genova 1893 dove gioc\u00f2 una sola partita il 2 gennaio 1938, nella trasferta vittoriosa per i \"rossoblu\" 4-0 contro la , ove segn\u00f2 anche una rete.\nNel 1938 passa al , sodalizio con cui ottiene il tredicesimo posto della Serie B 1938-1939 e dal 1940 al 1943 alla Juve Domo, club con cui si piazza al nono posto del Girone D della Serie C 1942-1943."}
{"id": "3229381", "revid": "44876", "url": "https://it.wikipedia.org/wiki?curid=3229381", "title": "Domenico Giacobbe", "text": "Carriera.\nGioc\u00f2 nel Bari per quattro stagioni, di cui due in Serie A."}
{"id": "3229392", "revid": "599013", "url": "https://it.wikipedia.org/wiki?curid=3229392", "title": "Armando Longhi", "text": "Carriera.\nAlcune fonti lo indicano in B con Atalanta e Fanfulla tra il 1935 e il 1940; in realt\u00e0 le militanze apparterrebbero a un altro calciatore, Giulio Longhi, mentre Armando compare sin dal 1937 tra le riserve della Lazio, in Prima Divisione. Con la prima squadra biancoceleste debutt\u00f2 in Serie A nella stagione 1941-1942.\nMilit\u00f2 nuovamente in massima serie nel dopoguerra, con la maglia della Salernitana."}
{"id": "3229397", "revid": "599013", "url": "https://it.wikipedia.org/wiki?curid=3229397", "title": "Corrado Gariglio", "text": "Carriera.\nAla sinistra, milit\u00f2 nella massima serie con il Pastore Torino nella stagione 1922-1923, disputando 20 gare e segnando 3 reti. Lasciato il club torinese nel 1924, pass\u00f2 all'Alessandria con cui totalizz\u00f2 24 presenze ed un gol nel campionato di Prima Divisione 1924-1925, una presenza nel campionato di Divisione Nazionale 1926-1927, e 3 presenze con un gol all'attivo nella Coppa CONI 1927, competizione poi vinta dai grigi.\nTerminata l'esperienza con l'Alessandria nel 1927, gioc\u00f2 per un anno nel Napoli e poi termin\u00f2 la carriera giocando con la Settimese e la SNIA Viscosa di Torino."}
{"id": "3229399", "revid": "181541", "url": "https://it.wikipedia.org/wiki?curid=3229399", "title": "Reattore nucleare ACPR", "text": ""}
{"id": "3229402", "revid": "371529", "url": "https://it.wikipedia.org/wiki?curid=3229402", "title": "Rock It (album)", "text": "Rock It \u00e8 un album di Chuck Berry pubblicato nel 1979 dalla Atco Records.\nL'etichetta Atco \u00e8 la terza casa discografica per la quale Berry abbia inciso dopo la Chess Records e la Mercury Records. L'album \u00e8, ad oggi, l'ultimo di studio contenente nuovo materiale originale pubblicato da Chuck Berry."}
{"id": "3229404", "revid": "380453", "url": "https://it.wikipedia.org/wiki?curid=3229404", "title": "Be\u015fikta\u015f Jimnastik Kul\u00fcb\u00fc (pallavolo femminile)", "text": "Il Be\u015fikta\u015f Jimnastik Kul\u00fcb\u00fc \u00e8 una societ\u00e0 pallavolistica turca con sede a Istanbul: milita nel campionato turco di Sultanlar Ligi; fa parte della polisportiva Be\u015fikta\u015f Jimnastik Kul\u00fcb\u00fc.\nStoria.\nIl Be\u015fikta\u015f Jimnastik Kul\u00fcb\u00fc nasce nel 1986 all'interno della polisportiva Be\u015fikta\u015f Jimnastik Kul\u00fcb\u00fc. Dopo quasi dieci anni, nella stagione 1994-95 si classifica al terzo posto in campionato. Nelle due stagioni seguenti giunge fino in finale, perdendo contro l'Emlak Bankas\u0131 Bayan Voleybol Tak\u0131m\u0131 ed il Vak\u0131fBank Spor Kul\u00fcb\u00fc.\nAll'inizio degli anni duemila, il Be\u015fikta\u015f torna a ripetere i risultati del decennio precedente: al termine delle stagioni 2001-2002 e 2002-03 si classifica al terzo posto in campionato; nella stagione 2003-04 gioca la sua seconda finale, perdendo contro il Vak\u0131fBank G\u00fcne\u015f Sigorta Spor Kul\u00fcb\u00fc. Grazie al secondo posto in campionato, nelle stagione successiva il club debutta in Champions League, dove giunge fino ai play-off, eliminato dal Volley Bergamo.\nNella stagione 2005-06 il club ottiene l'ennesimo terzo posto in campionato. Nel 2010 il Be\u015fikta\u015f termina il campionato al quinto posto, qualificandosi per la Coppa CEV."}
{"id": "3229406", "revid": "287204", "url": "https://it.wikipedia.org/wiki?curid=3229406", "title": "La banda dei Puffi", "text": "La banda dei Puffi \u00e8 un album raccolta di brani musicali dedicati alla serie animata \"I Puffi\", pubblicato nel 1984 dall'etichetta discografica Durium.\nDue canzoni di Cristina D'Avena appaiono per gentile concessione di Five Record."}
{"id": "3229409", "revid": "287204", "url": "https://it.wikipedia.org/wiki?curid=3229409", "title": "Coppa del Re 2001-2002", "text": "La Coppa del Re 2001-2002 fu la 98\u00aa edizione della manifestazione. Inizi\u00f2 il 6 settembre 2001 e si concluse il 6 marzo 2002 con la finale allo stadio Santiago Bernab\u00e9u, vinta dal Deportivo La Coru\u00f1a per due a uno contro il Real Madrid. La squadra campione in carica fu il Real Saragozza."}
{"id": "3229412", "revid": "599013", "url": "https://it.wikipedia.org/wiki?curid=3229412", "title": "Eugenio Rizzolini", "text": "Carriera.\nGioc\u00f2 otto stagioni con il Brescia, le ultime tre delle quali in Serie A. Con le rondinelle ha disputato 235 incontri, segnando 11 reti. Conta anche alcune presenze in massima divisione con la maglia dell'Inter, squadra nella quale era cresciuto, e con la quale esord\u00ec in Serie A il 28 settembre 1958 nella gara Internazionale-Padova (3-0). Inizi\u00f2 la carriera da centrocampista, poi si afferm\u00f2 come libero. Gioc\u00f2 anche con Novara e Mantova in Serie B."}
{"id": "3229414", "revid": "637991", "url": "https://it.wikipedia.org/wiki?curid=3229414", "title": "Mario Polacchi", "text": ""}
{"id": "3229416", "revid": "36585483", "url": "https://it.wikipedia.org/wiki?curid=3229416", "title": "SIRET", "text": ""}
{"id": "3229420", "revid": "110157", "url": "https://it.wikipedia.org/wiki?curid=3229420", "title": "The Weatherman LP", "text": "The Weatherman LP \u00e8 il primo album da MC e solista del rapper statunitense Evidence, membro dei Dilated Peoples. L'album \u00e8 stato pubblicato il 20 marzo 2007.\nI singoli pubblicati sono stati \"Mr Slow Flow\" e \"Chase the Clouds Away\"."}
{"id": "3229424", "revid": "767487", "url": "https://it.wikipedia.org/wiki?curid=3229424", "title": "Oliviero Belcastro", "text": "Carriera.\nCentrocampista centrale, gioc\u00f2 per la Pro Patria in tre stagioni di massima divisione. Fu marginalmente coinvolto dallo scandalo sorto dalla confessione di Rinaldo Settembrino."}
{"id": "3229448", "revid": "1543377", "url": "https://it.wikipedia.org/wiki?curid=3229448", "title": "In punta di piedi (EP)", "text": "In punta di piedi \u00e8 l'unico EP della cantautrice pop italiana Nathalie, pubblicato il 23 novembre 2010 dall'etichetta discografica Sony Music in formato digitale. Il 30 novembre \u00e8 stato reso disponibile anche nei negozi di dischi.\nIl disco.\nL'EP, pubblicato il giorno della finale della quarta edizione di \"X Factor\", vinta dalla stessa Nathalie, contiene cinque brani: il singolo \"In punta di piedi\", scritto dalla stessa cantautrice, e quattro cover scelte tra quelle interpretate dall'artista durante la trasmissione, tra cui \"Cornflake Girl\" di Tori Amos e \"Fortissimo\" di Rita Pavone. L'EP \u00e8 entrato alla tredicesima posizione della classifica degli album italiana.\nLa produzione \u00e8 affidata a Lucio Fabbri, che ha anche curato gli arrangiamenti di tutti i brani, ad eccezione di \"Fortissimo\", arrangiata da Stefano Cisotto, e \"Piccolo uomo\", arrangiata da Lucio Fabbri e Marco Forni."}
{"id": "3229453", "revid": "1718925", "url": "https://it.wikipedia.org/wiki?curid=3229453", "title": "PrimoPDF", "text": "PrimoPDF, \u00e8 un software freeware per piattaforma Windows che consente di generare file in formato PDF o PostScript da qualsiasi documento, reindirizzando una porta speciale in Windows. Lavora come una stampante virtuale partendo da pi\u00f9 di 300 tipi diversi di file. Non si presenta all'utente con messaggi pubblicitari. \nPrimoPDF \u00e8 sviluppato dalla stessa impresa che sviluppa il software commerciale \"Nitro PDF\".\nPrimoPDF richiede le librerie Microsoft .NET Framework 2.0. Quando il programma \u00e8 avviato si collega con www.primopdf.com ogni volta che stampa. Questo pu\u00f2 essere bloccato da un firewall, o mediante disabilitazione degli aggiornamenti automatici all'interno dei settaggi del programma. Usa il file di conversione in formato Ghostscript e la \"Redirected Port\" di RedMon come stampante virtuale.\nFunzioni.\nSecondo la propria documentazione, PrimoPDF ha le seguenti caratteristiche:\nLa lingua per ora \u00e8 solo in inglese.\nQuando il programma viene installato nel computer compare assumendo l'icona di una stampante, sia tra le stampanti installate, sia nel menu di stampa documenti.Selezionandolo in fase di stampa non si ottiene fisicamente una stampa ma un file in formato PDF/PS che pu\u00f2 essere salvato come un qualsiasi altro file nella cartella che si sceglie."}
{"id": "3229462", "revid": "709565", "url": "https://it.wikipedia.org/wiki?curid=3229462", "title": "Episodi de I Robinson (quarta stagione)", "text": "\"Due cuori e una stamberga\".\nTrama.\nSandra ed Alvin ritornano dal viaggio di nozze, ed i Robinson, per l'occasione decidono di compragli dei regali per auguragli successo nel lavoro: Cliff dona uno stetoscopio ad Alvin, mentre Clair regala una borsa di pelle alla figlia Sandra. Inaspettatamente i giovani sposi comunicano per\u00f2 che non hanno alcuna intenzione di continuare gli studi per la specializzazione deludendo sia Cliff che Clair. I giovani spiegano che desiderano aprire un negozio di articoli da campeggio, prendendo come esempio una coppia di amici conosciuti durante il viaggio. Non solo, per acquistare la casa Alvin far\u00e0 diversi lavori. Quando Cliff e Clair vanno a vederla si rendono per\u00f2 conto delle sue precarie condizioni : una sola stanza arredata con vecchi mobili presi dalla spazzatura, un'insegna esterna che lampeggia continuamente, ed una stazione dei pompieri molto vicina dalla quale provengono i forti suoni delle sirene. In quell'occasione Sandra rivela poi ai genitori di aver trovato un lavoro come cameriera, dal momento che Alvin ha perso il proprio. Cliff a questo punto propone al genero di farsi aiutare economicamente, ma lui rifiuta immediatamente. \n\"Un processo in famiglia\".\nTrama.\nVanessa partecipa ad una recita teatrale, cos\u00ec i genitori, Rudy, Kenny e Peter sono pronti, ma Theo e Scarafaggio sono in ritardo perch\u00e9, dopo la partita, si sono fermati a mangiare con la squadra. Vanessa \u00e8 stata brava, ma ritornati a casa, si lamenta con Theo di aver fatto arrivare a teatro la famiglia, proprio nel momento in cui stava gi\u00e0 cantando. Theo si giustifica dicendo che ha dovuto mangiare prima di entrare al teatro, proprio perch\u00e9 non aveva mangiato dopo la partita. Questa affermazione lascia perplessa Clair, che chiede spiegazioni al figlio, il quale si giustifica dando la colpa al suo allenatore, ma Clair non \u00e8 convinta. Il giorno dopo, il preside cerca Theo, e lui fa di tutto per nascondere il messaggio alla madre, ma non ci riesce, e, sentendosi alle strette chiede di essere trattato da adulto e quindi di fidarsi di lui. Clair non \u00e8 convinta, per cui decide di fare a modo suo, cos\u00ec dice a Theo che lei potrebbe sempre chiamare il preside per saperne di pi\u00f9, ma poi precisa che lei abitualmente non si comporta cos\u00ec e che preferisce risolvere la cosa trattandolo da adulto: gli consegna un'ingiunzione con cui lo accusa di aver detto una mezza verit\u00e0, per cui Scarafaggio viene convocato come testimone. Clair organizza in casa un vero e proprio processo, allestisce il soggiorno come se fosse un tribunale, e, per l'occasione si veste da avvocato, Cliff da cancelliere, Vanessa da giudice e Rudy, Kenny e Peter formano la giuria. La causa ha inizio e Cliff \u00e8 chiamato anche come testimone a sorpresa, mentre Scarafaggio, che \u00e8 anche difensore di Theo, sembra un vero avvocato, e, quando fa cadere la colpa dell'accaduto su Cliff, Clair obietta perch\u00e9 \u00e8 strano che i due ragazzi amando gli hamburger siano gli unici della squadra a non essere riusciti a mangiare, per cui mette in difficolt\u00e0 il figlio, il quale confessa: \"\"i due hanno deriso la ragazza del locale facendola piangere, cos\u00ec l'allenatore li ha fatti uscire e poi li ha espulsi dalla squadra\". Clair termina la causa ricordando a tutti che lei chiede solo un po' di sincerit\u00e0 e quindi ritira l'accusa delle mezze verit\u00e0, mentre Theo promette di andare a chiedere scusa alla ragazza.\n\u00c8 arrivato l'autunno.\nTrama.\nL'episodio inizia con una scena in cui Cliff vende lo scaldabagno a cui tiene molto, anche se poi chi lo deve portare via lo dimentica in strada. Rudy, per la festa di Kenny, anche se si \u00e8 in autunno, vuole per forza indossare un vestito primaverile, essendo il suo preferito, per cui Claire si arrabbia molto per la sua insistenza. Rudy allora cerca pure di imbrogliare Cliff. Intanto Vanessa presenta una sua amica ad un Robert triste, in quanto ultimamente viene sempre lasciato dalle sue ragazze. Alla fine Rudy con l'aiuto di Cliff sceglie un altro vestito, questa volta autunnale, e con una passerella improvvisata, annuncia che finalmente \u00e8 giunto l'autunno, e Claire \u00e8 felice, perch\u00e9 ha finalmente ubbidito, l'accompagna alla festa.\n\"Il trapano del terrore\".\nTrama.\nCliff esce di casa per degli acquisti inerenti alla festa dei fantasmi per Rudy. Pi\u00f9 tardi Jeffrey torna a riprendere un trapano che aveva prestato a Cliff. Theo prepara la festa, ma gli oggetti comprati da Cliff non fanno paura, anzi, i ragazzi sono pi\u00f9 interessati al trapano che ha acquistato per s\u00e9. Quando Jeffrey arriva, Cliff non trova il trapano, va in cantina per cercarlo, ma trova gli amici che gli propinano uno scherzo in stile halloween. Chiede a loro di cercarlo, ma la bambina lo fa sentire in colpa, dicendogli che suo padre \u00e8 affezionato a quel trapano. Jeffrey piange e gli parla del padre. Cliff prova a regalargli quello nuovo, ma l'amico lo rifiuta. Pi\u00f9 tardi, parlando per caso del Natale, Cliff ha un ricordo, e grazie a quello trova il trapano in una scatola con su scritto \"Lampadine di Natale\"\". Cliff Lo riporta a Jeffrey che gli restituisce un ombrello che gli aveva prestato un anno prima.\n\"Shakespeare\".\nTrama.\nTheo e Walter devono studiare Shakespeare, ma lo trovano ostico e spiacevole. Cliff organizza un barbecue in giardino nonostante la temperatura sia prossima allo zero. Gli ospiti sono un professore universitario prossimo alla pensione, ed un professore di drammaturgia. La cena si svolge in casa, ed al termine, Theo e Walter rinunciano al dolce per andare a studiare il Giulio Cesare di Shakespeare e spiegano agli ospiti la loro difficolt\u00e0 con questo autore. Cos\u00ec il drammaturgo comincia a recitare il copione della parte in questione, e cos\u00ec fa anche il professore. I ragazzi si divertono e dopo ci\u00f2 Rudy legge loro la favola che ha appena scritto. Alla fine della serata, i due ragazzi escogitano un modo originale per imparare il brano di Shakespeare, e lo eseguono a tempo di rap.\n\"Litigio in famiglia\".\nTrama.\nCliff si reca al posto di polizia in quanto Theo \u00e8 stato fermato alla guida dell'auto senza patente. Giunto a casa Cliff lo manda in camera sua per decidere con Claire l'entit\u00e0 della punizione, ma, a causa del nervosismo reciproco, litigano. Il giorno dopo, la mattina, litigano ancora, e, quando sono al lavoro, Cliff telefona a Claire per fare pace. Giunti a casa fanno pace e comminano la giusta punizione a Theo: pu\u00f2 andare alla festa di una sua amica perch\u00e9 si \u00e8 pentito, ma non potr\u00e0 uscire per una settimana.\n\"Le pasticche della duchessa\".\nTrama.\nRudy prende il t\u00e8 con la signora Hecson, poi giocano a carte: Rudy fa la \"contessa\", mentre la signora fa la \"duchessa\", raccontando storie sugli imperatori. La signora ha un figlio che le raccomanda di prendere le medicine, ma lei si rifiuta. Intanto Alvin cerca qualcuno che provi i suoi sacchi a pelo in promozione dormendo nel giardino di casa, ma Cliff non vuole. Quando Rudy parla con Cliff della signora, lui capisce che non sta bene, va con Russel a cercare di convincerla a prendere le medicine, mettendola in guardia dei rischi che corre, ma lei si rifiuta. Allora lui racconta di tutti i personaggi colpiti da gravi malattie e lei per accontentarlo finge di prenderla. Cliff torna a casa felice per la missione compiuta, ma Rudy gli spiega che la signora lo ha imbrogliato, cos\u00ec torna dalla signora e la convince. Intanto, Sandra ed Alvin convincono Clair a provare il sacco a pelo. Rudy porta la signora a casa e Clair cerca di farle firmare un contratto che prevede che Rudy vada da lei ogni mattina per farle prendere la pillola, ma lei si rifiuta, cos\u00ec tutta la famiglia organizza una messe in scena per convincerla, la signora \u00e8 piacevolmente sorpresa, si rende conto dell'ironia, per cui alla fine decide di accettare la proposta. Cliff e Clair accettano di provare i sacchi a pelo, ma in camera da letto, con le finestre aperte.\n\"I ricordi del passato\".\nTrama.\nClair parla al telefono con Sandra riferendogli dei litigi con Alvin: \u00e8 preoccupata perch\u00e9 dopo il litigio Alvin \u00e8 uscito e non \u00e8 pi\u00f9 rientrato. In realt\u00e0 \u00e8 andato a casa dei Robinson. Lui si confida con loro, hanno litigato su chi doveva lavare i piatti, perch\u00e9 entrambi stanchi, e teme che lei non lo perdoner\u00e0. Cliff e Clair gli dicono che in effetti dovrebbe cambiare atteggiamento perch\u00e9 l'ultima volta che avevano litigato ha rischiato di perderla raccontandogli di quando \u00e8 uscita con un altro ragazzo. Clair gli confessa che a lei non sono mai piaciuti i suoi atteggiamenti, ricordando quella volta in cui lui faceva discorsi da maschilista. Cliff fa notare che in effetti tutti i ragazzi passati da quella casa sono stati strani, ricordando il ragazzo di Denise che ascoltava il reggae, poi quello che offendeva il lavoro di Cliff e Clair. Arrivano Theo e Rudy che si uniscono a loro. Theo concorda sulla stranezza dei ragazzi delle sorelle, ma dice che anche Vanessa \u00e8 strana, e spiegano ad Alvin come in quella famiglia siano tutti un po' insoliti raccontandogli di quando Theo voleva entrare nel mondo del lavoro, organizzando una messa in scena, poi il lutto di Rudy per il pesce rosso, Theo che si \u00e8 bucato l'orecchio, Cliff che ha rotto la tazza preferita di Clair e poi l'ha incollata male per incolpare i figli, e poi quella volta in cui Clair sorprende Cliff mentre scavava nel centro della torta. Theo fa notare al padre che \u00e8 una vergogna cercare di imbrogliare Clair, ma lei dice altrettanto a Theo ricordandogli di quando ha comprato la camicia Fiorino Valentucci. Ora Alvin ha la sensazione di conoscerli meglio e chiede perch\u00e9 non gli hanno mai raccontato nulla prima di sposarsi: Cliff gli risponde che temeva che non si presentasse pi\u00f9 al matrimonio. Arriva Vanessa e raccontano di quando Clair ipotizza la sua morte e chiede a Cliff di risposarsi per il bene dei figli, come l'amico che ha sposato una donna pi\u00f9 giovane. Poi raccontano della volta in cui Cliff e Clair sono soli in casa ed ascoltano un disco mangiando della frutta in modo romantico, e del furioso litigio tra Denise e Vanessa per un maglione e quando Cliff, impacciato nello svestire Rudy, l'ha appesa a testa in gi\u00f9 per i piedi, poi di quando Cliff ha intrattenuto gli amichetti di Rudy al pigiama party ed anche quando si \u00e8 fatto bombardare dalle palle di neve per aiutare Theo. In questo modo Cliff vuole spiegare che per essere un buon genitore deve essere forte e continua a raccontando come ha aiutato Rudy a tirarsi su dall'influenza convincendola a bere la medicina e di quando ha spiegato a Theo l'importanza dello studio con l'esempio del Monopoli. Alvin promette che anche lui sar\u00e0 aperto con i suoi figli e Clair spiega che loro li hanno sempre incoraggiati ad aprirsi e racconta di quando hanno chiesto ai ragazzi di essere sinceri con loro su tutti i loro problemi e dell'esempio che ha sconvolto Clair. Arriva Sandra che si stupisce di trovare l\u00ec anche Alvin, ora \u00e8 tranquilla e i due fanno pace. Clair spiega loro che i Robinson quando si sposano lo fanno per tanto tempo e ricordano quando la famiglia ha festeggiato il 49\u00ba anniversario di matrimonio dei genitori di Cliff.\n\"Zucche in gara\".\nTrama.\nClair deve portare la sua zucca alla mostra delle zucche ma i figli non hanno voglia di andare per cui i genitori insistono perch\u00e9 li accompagnino. Durante la manifestazione, mentre Clair e Cliff sono in attesa della premiazione, Theo, Vanessa e Rudy si allontanano con la raccomandazione dei genitori di fare attenzione alla sorellina. La bambina annoiata segue un cane e finisce nel ristorante di un compagno di scuola. Intanto Vanessa e Theo si accorgono dell'assenza di Rudy e la cercano disperatamente, ma invano. Cos\u00ec decidono di confessare tutto ai genitori, che sanno gi\u00e0 dove si trova, ma per dare loro una lezione fingono di essere contenti che si sia persa generando stupore nei figli.\n\"Il vecchio e il nuovo\".\nTrama.\nCliff e Vanessa si confrontano sui loro metodi di calcolo e Cliff scopre che il metodo delle basi usato da Vanessa \u00e8 pi\u00f9 veloce del suo metodo tradizionale. Clair chiede a Vanessa di insegnarlo a Cliff. Intanto Theo aspira a partecipare a Dance Mania la trasmissione del momento e Clair ottiene \"casualmente\" 2 biglietti di ingresso e li regala a Theo, il quale invita l'amico \"scarafaggio\" telefonando a tutti gli amici per dirgli di guardare la puntata in cui ci sar\u00e0 lui. All'ingresso dello studio c'\u00e8 la selezione e solo uno dei due pu\u00f2 entrare. Theo finge di offrire all'amico la possibilit\u00e0 di entrare al posto suo sperando in un rifiuto di cortesia, ma dopo svariate volte lui accetta senza obiettare e Theo resta escluso. Ci pensa poi Clair a consolare la sua delusione.\n\"L'assistente del mago\".\nTrama.\nTheo ed i suoi amici condividono i racconti delle loro conquiste, mentre Rudy si cimenta in un gioco di prestigio. Un amico di Theo vuole uscire con Vanessa, ma Theo si oppone, ma ne parla con Vanessa, poich\u00e9 il ragazzo ha due anni in pi\u00f9 di lei, cos\u00ec tenta di convincerla a lasciare perdere. Cliff vuole scoprire il trucco di Rudy. Theo litiga con l'amico perch\u00e9 fa intendere agli altri di aver fatto di pi\u00f9 con Vanessa al cinema. Theo racconta tutto ai genitori poich\u00e9 \u00e8 preoccupato per la reputazione di Vanessa. L'amico gli rivela che fingeva con gli amici per non essere preso in giro e tutto si sistema. Cliff si propone come assistente di Rudy per conoscere i trucchi e la coccola per convincerla, ma lei gli fa uno scherzo.\n\"Vaudeville\".\nTrama.\nCliff porta Rudy e i suoi amici a vedere uno spettacolo, mentre Clair intanto, sta aiutando Vanessa e le sue amiche ad organizzare la campagna elettorale. Giunti a teatro, notano che non c'\u00e8 nessuno. A quanto pare loro sono i primi spettatori da settimane. All'inizio dello spettacolo i bambini non si divertono perch\u00e9 c'\u00e8 un mago incompetente e vorrebbero andarsene. Anche il secondo comico li annoia. Allora preparano un terzo numero: il presentatore si cala nei panni di un clown ed i bambini si divertono fin dal suo ingresso.\n\"La riunione metaforica\".\nTrama.\nTheo batte Cliff a scacchi usando il trucco del \"calcolatore di mosse\". Clair ricorda a Cliff che per la serata avevano invitato il gruppo di discussione per commentare un libro che Cliff non aveva ancora letto. I ragazzi invece vanno a dormire da Sandra, che abita al quinto piano senza ascensore. Quella sera Cliff, convinto da Claire, partecipa al gruppo, ma, quando arrivano gli altri partecipanti si scopre che tutti gli altri mariti hanno rinunciato con una scusa, ed \u00e8 proprio Clair a suggerire al marito di defilarsi con un pretesto, ma lui decide di restare. Contrariamente alle aspettative di Clair, Cliff si atteggia da intellettuale citando tutte le simbologie, facendo credere a tutti di aver letto il libro, e, nonostante tutto, riscuote molto successo tra le partecipanti. Intanto a casa di Sandra c'\u00e8 uno strano scenario, anche se si sentono degli inquilini che litigano, i ragazzi cercano di divertirsi facendo la pizza, ma il forno \u00e8 rotto, per cui devono a turno cuocerle nel microonde e provare a guardare un televisore che non funziona; pi\u00f9 tardi, quando vanno a dormire, vengono disturbati dalla musica del ristorante e dalla luce dell'insegna fuori dalla finestra; inoltre, Vanessa \u00e8 terrorizzata, crede di vedere insetti ed assassini, cos\u00ec Alvin li riporta tutti a casa e mentre parla con Theo in casa Robinson, rendendosi conto che Sandra lo ama poich\u00e9 ha rinunciato a tutto.\n\"I cimbali del veggente\".\nTrama.\nVanessa prende in giro Theo, il quale, grazie ad un libro, \u00e8 convinto che esercitandosi potr\u00e0 potenziare le capacit\u00e0 del suo cervello, fino spostare gli oggetti con il pensiero, cos\u00ec finalmente potr\u00e0 smettere di studiare. Intanto, Clair scopre che Rudy le ha nascosto una lettera della maestra e ne parla con Cliff. Rudy confessa di averla nascosta in un libro e spiega che la maestra la odia perch\u00e9 l'ha fatta sedere all'ultimo banco e perch\u00e9 non le fa suonare i cimbali. Vanessa mette alla prova i potenziali poteri psichici di Theo con un test di cui indovina le risposte solo alle domande che non ha letto e quando arriva una telefonata, lui indovina di chi si tratta prima di rispondere. Vanessa ne \u00e8 entusiasta e cerca di farsi predire il suo futuro con i ragazzi. Rudy, invece, \u00e8 preoccupata perch\u00e9 i genitori vanno a parlare con la maestra, che parla bene della bambina, ma c'\u00e8 un problema con la lezione di musica. Il giorno in cui ha assegnato gli strumenti, Rudy era assente e non ha potuto prendere i cimbali (i piatti), che ha preso Kim, mentre a lei \u00e8 rimasto il violino. La maestra spiega che fanno a rotazione e potr\u00e0 suonarli quando sar\u00e0 il suo turno, e chiarisce la ragione per cui l'ha fatta sedere in fondo : per fare posto ad una bambina non udente, cos\u00ec Cliff porta a casa il violino e riesce a convincere Rudy a suonare per lui la canzone della recita \"\"Brilla, brilla, stellina\". Clair riprende Theo perch\u00e9 non fa pi\u00f9 i compiti e gli spiega che ora che ha i poteri non ne ha bisogno, perch\u00e9 si metter\u00e0 in proprio come \"Theo il veggente\" e guadagner\u00e0 molti soldi, ma Vanessa torna da scuola lamentandosi delle sue predizioni, infatti, prendendole alla lettera, ha fatto una figuraccia con un ragazzo. I Robinson hanno invitato alcuni amichetti per fare le prove con Rudy, arriva Kenny che suoner\u00e0 il flauto, avvisando Cliff che ha sbagliato ad invitare anche Kim, perch\u00e9 sicuramente litigheranno. Arriva Kim e, mentre Cliff e Kenny si recano in cucina a prendere del succo di frutta, le bambine restano sole, Kim va al bagno, e Rudy si mette a suonare i cimbali, ma Cliff la riprende e la fa smettere. Iniziano le prove musicali di \"Brilla, brilla, stellina\" ed ovviamente stonano.\n\"Un grande amico\".\nTrama.\n\u00c8 venerd\u00ec pomeriggio e Theo si trova a scuola con gli amici, i quali decidono di andare all'ospedale a trovare Jack, un amico ricoverato a causa di un tumore. Theo inventa scuse e gli amici capiscono che lui \u00e8 intimorito dalla malattia di Jack. Theo spiega che in realt\u00e0 ha timore di impressionarsi. A casa Cliff si prepara uno spuntino per il lavoro, ma Clair scopre che ha nascosto due fette di torta di mele nell'insalata e corregge la situazione ; nel frattempo, arriva Alvin, che in questo periodo \u00e8 da solo, mentre Sandra \u00e8 a Boston per una riunione con le amiche dell'universit\u00e0. Kenny mette in discussione la sua autorit\u00e0 di marito in quanto consente alla moglie di stare da sola in un'altra citt\u00e0. Parlando con i suoceri, Alvin finge di stare bene e di divertirsi e racconta a Cliff e Clair di non sentirsi solo, ma loro non gli credono, cos\u00ec Clair riesce a convincerlo a fermarsi a cena mostrandogli l'arrosto e puntando sul fatto di farle compagnia mentre Cliff \u00e8 al lavoro, lui ovviamente accetta. Intanto Theo si \u00e8 deciso ad andare a trovare Jack, ma \u00e8 molto nervoso e titubante, e spera che l'infermiera abbia un buon motivo per non farlo entrare, l'infermiera lo nota e ne parla con Jack, cos\u00ec lo invitano ad entrare. Jack gli fa uno scherzo, finge di essere moribondo e lo fa avvicinare per poi rimproverarlo di non essere andato prima, con gli amici. Gli dice di trattarlo in modo normale anche se \u00e8 ricoverato e finalmente Theo si tranquillizza. A casa Clair vede Alvin che pulisce la cucina e gli spiega che non \u00e8 necessario trovare un pretesto per restare ancora l\u00ec da solo : finalmente Alvin confessa di sentirsi solo, ma non chiama la moglie perch\u00e9 teme di preoccuparla, ed alla fine accetta di fermarsi anche per la notte. In ospedale, Theo e Jack giocano a basket con il cestino, mentre Cliff entra nella stanza per calmarli e rimetterlo a letto. Arriva il nonno di Jack, il quale ha raccolto molto denaro per l'ospedale e dice che il governo dovrebbe stanziare pi\u00f9 fondi e raccogliere soldi per sconfiggere il cancro. I ragazzi, rimasti soli, tornano a giocare, ma Jack \u00e8 stanco. Jack ora \u00e8 gi\u00f9 di morale, si chiede perch\u00e9 \u00e8 toccata proprio a lui. Pi\u00f9 tardi, Alvin guarda la tv con Vanessa e Rudy, ad un certo punto, visto che indossa il pigiama di Cliff, lo imita per divertire le ragazze, ma intanto Cliff e Theo rientrano alle sue spalle e nonostante i segnali delle ragazze, lui continua lo spettacolo con Cliff e Theo, che lo fissano, ma ad un certo punto Alvin si gira, li vede, e si blocca.\n\"Mazze e mazzieri\".\nTrama.\nCliff \u00e8 in compagnia di suo padre e sta preparando una salsa piccante; intanto Vanessa si trova in soggiorno e si esercita per partecipare ad una selezione per diventare mazziere della banda e sfidare i ragazzi. Russel parla a Cliff di un suo amico musicista decidendo di andarlo a trovare. I due amici chiacchierano dei loro vecchi amici, e quando Russel gli dice che vuole restituirgli i 100 dollari che gli aveva prestato per comprare la fede alla moglie, l'amico li rifiuta dicendo che gli porterebbe sfortuna accettarli, come gli ha detto una veggente. Cliff lo invita a casa sua la sera a cena. Intanto Vanessa non \u00e8 stata scelta perch\u00e9 \u00e8 una donna e Theo che scopre che i giudici erano i suoi amici, cos\u00ec parla con il preside e convince i giudici a ripetere la selezione. La sera, dopo cena l'amico di Russel sta per andarsene, ma scopre che nella sua tasca ci sono i 100 dollari, ma nel frattempo Vanessa torna a casa delusa di aver fallito anche la seconda selezione e cos\u00ec l'uomo regala a Vanessa i soldi lasciando stupiti gli amici.\n\"L'idraulico\".\nTrama.\nMentre Theo \u00e8 sotto la doccia, una piastrella si stacca dal muro, e lo dice a Cliff, il quale decide di riattaccarla. Theo allarmato lo comunica a Clair, ma lei tranquillizza il figlio perch\u00e9 tanto \u00e8 un lavoro da nulla, ed \u00e8 meglio lasciargli fare quei lavori per dargli soddisfazione, e chiamare il tecnico solo nei casi pi\u00f9 gravi. Cliff incolla la piastrella, come appreso in tv, spiegando la tecnica a Clair e Theo che lo guardano, ma questa si stacca di nuovo. Lui sostiene che allora si tratta di una perdita idraulica ed \u00e8 intenzionato a bucare il muro per ripararla. Clair e Theo si allarmano e cercano un idraulico urgentemente perch\u00e9 temono che distrugga la casa. Clair non riesce a trovarlo, e quando telefona Sandra le racconta tutto, cos\u00ec la figlia le d\u00e0 il numero di un idraulico di sua conoscenza. Clair e Theo attendono con ansia l'idraulico, e intanto Cliff ha gi\u00e0 fatto la ics sul muro per bucare. Finalmente arrivano gli idraulici e corre a fermare Cliff, che ha gi\u00e0 fatto un buco, ma lo porta in soggiorno per presentarglieli. I tre giovani sono amici di Sandra e si sono laureati a Princeton; Cliff si stupisce che facciano gli idraulici e che fra loro ci sia una ragazza, ma Clair vuole fidarsi e convince Cliff promettendogli che lui sistemer\u00e0 le cose nel caso questi falliscano. Cliff osserva i lavori tutto il tempo e chiacchiera con la ragazza, le chiede perch\u00e9 si \u00e8 laureata per poi fare altro. Lei dice che \u00e8 una sua scelta e che alcune persone possono avere successo anche fuori dal proprio settore; cita dei personaggi celebri e fa notare che anche lui che \u00e8 medico, ha un potenziale idraulico che vuole venire fuori. Pi\u00f9 tardi Cliff tornando nel bagno vede Theo in canottiera e l'asciugamano al posto dei pantaloni mentre serve uno spuntino ai ragazzi con la musica ad alto volume e lo rimprovera. Il lavoro \u00e8 gi\u00e0 finito ed \u00e8 perfetto, ed il conto \u00e8 del 20% in meno rispetto al preventivo, cos\u00ec Clair pretende che il marito si scusi per non aver avuto fiducia in loro.\n\"C'era una volta\".\nTrama.\nRudy racconta ai genitori la favola che ha scritto: \"C'era una volta un paese felice con una fattoria in cui si coltivava un raccolto speciale, il flubar\u00f9. Tutti gli abitanti erano felici. C'era inoltre un uomo che dava sempre belle notizie alla gente, una bella fanciulla che cantava ed una bambina che amava raccogliere i fiori per regalarli a tutti. Ogni tanto organizzavano una sfilata e regalavano giocattoli per tutti, la scuola era all'aperto, senza compiti e si cantava tra una lezione l'altra; tutti cantavano insieme l'inno felice della citt\u00e0. Gli abitanti erano buoni e felici, ma in un paese non lontano c'era gente cattiva sempre pronta a fare la guerra, il cui re era l'uomo pi\u00f9 temuto del paese. Un giorno il re, annoiato, decise di organizzare una guerra e consult\u00f2 la maga per decider contro chi combattere. Lei sugger\u00ec come nemico la citt\u00e0 felice, cos\u00ec dopo aver cantano il loro terrificante inno invi\u00f2 il duca nero con un messaggio per gli abitanti della citt\u00e0 felice che per\u00f2 non sapevano cosa fosse una guerra, e, consultando il dizionario fraintesero e la scambiarono per un gioco benevolo. La guerra inizi\u00f2 e quando i buoni, senza spade, capirono le intenzioni del re, si rifiutarono di combattere, cos\u00ec il re decise di dichiarare quella terra conquistata ed il paese divent\u00f2 brutto a causa delle nuove leggi in cui si dichiarava che ogni abitante della citt\u00e0 felice era sottomesso al re cattivo. Il re imprigion\u00f2 il sindaco e inizi\u00f2 ad inorridire la gente cantando il suo terrificante inno. Ormai gli abitanti erano tristi, potevano coltivare solo broccoli e non il loro amato flubar\u00f9. Un giorno un giovane buono si alle\u00f2 con una ragazza nemica e fu una tragedia. Cos\u00ec, la bambina dei fiori decise che doveva fare qualcosa e disse: \"BASTA!\" ai cattivi ed il racconto termina\"\". Cliff e Clair chiedono a Rudy di continuare il racconto, ma lei dice che \u00e8 finito tutto perch\u00e9 lo ha ordinato la bambina dei fiori e per lo stesso principio dice loro che da grande vorr\u00e0 diventare il presidente del mondo per poter ordinare di non fare pi\u00f9 le guerre. Cliff e Clair accendono la TV ed con un notiziario che parla solo di guerre, cos\u00ec invitano Rudy a sbrigarsi a crescere e diventare presidente.\n\"Donne e motori\".\nTrama.\nCliff ospita un amico, con moglie e figlia. I due sono molto amici e non vedono l'ora di sfidarsi a bocce. Intanto Theo si rende conto che la figlia degli ospiti \u00e8 cresciuta ed ora gli piace. Dopo cena escono in giardino a giocare nonostante il freddo, e per dimostrare di essere pi\u00f9 forti si spogliano e giocano a maniche corte. La ragazza spiega a Theo come si scala la roccia e per provare vanno in cantina. Cliff chiama le mogli per giudicare la distanza delle bocce, ma loro si rifiutano a causa del freddo; intanto si sente un rumore e corrono in cantina: \u00e8 Theo che per fare il gradasso si \u00e8 arrampicato alla ringhiera ed \u00e8 caduto. Alla fine della serata, l'auto dell'amico non parte ed i mariti non riescono ad aggiustarla, la ragazza \u00e8 capace e si mette al lavoro, e Clair rimarca a Theo che deve ricordare che il posto della donna non \u00e8 sopra il cofano come nelle riviste che legge, ma sotto il cofano, intanto gli uomini stanno a guardare sul bordo del marciapiede.\n\"L'indovinello\".\nTrama.\nCliff \u00e8 stanco per il troppo lavoro, cos\u00ec Clair per convincerlo a prendere qualche giorno di riposo gli concede di trasgredire alla dieta. Intanto Theo riesce a risolvere un indovinello di Vanessa, cos\u00ec lei chiede all'amica se ne conosce uno pi\u00f9 difficile e lancia la sfida : la posta in gioco \u00e8 su chi deve rifare il letto dell'altro, ma Theo risolve anche questo e vince. Cliff e Clair discutono di un caso di divorzio ipotizzando le gelosie reciproche. Alla fine Vanessa trova un indovinello che Theo non sa e lo propone anche a Cliff che perde a causa del ragionamento maschilista, per cui deve rifare il letto a Vanessa per due settimane.\n\"Bentornata Denise\".\nTrama.\nDenise sta per tornare a casa dall'universit\u00e0, cos\u00ec Clair prepara per lei dei manicaretti, mentre Cliff ha comprato dei regali. \u00c8 quasi ora di cena e Denise \u00e8 in ritardo. Nel frattempo \u00e8 preceduta da tre amiche le quali hanno appuntamento con lei. Denise arriva, e sia Vanessa che Theo corrono ad accoglierla, ma lei saluta la famiglia per un secondo ed appena vede le amiche si rivolge solo a loro. Decide di uscire e di cenare pi\u00f9 tardi, da sola, deludendo Clair. Il giorno dopo, arrivano moltissime telefonate per lei e Cliff prende i messaggi. Al quarto messaggio di Steve, che chiama dalla Florida, Cliff va in camera sua a chiamarla, sono le 3 del pomeriggio, ma lei non vuole alzarsi e nel sonno lo chiama Sam. Cliff la sveglia, ma lei non vuole parlare con Steve. Cliff chiede spiegazioni su Sam, ma lei assicura a Cliff che Sam \u00e8 il diminutivo di Samantha, la sua compagna di stanza.Steve continua a chiamare, ma a Cliff sfugge il fatto che lei si trova in casa e deve parlargli, gli dice che non uscir\u00e0 con lui perch\u00e9 vuole stare in famiglia, ma la gioia di Cliff si placa quando aggiunge che ha invitato le sue amiche a casa per guardare dei film. Denise lo accontenta includendo un film western che piace a Cliff. Vanessa si \u00e8 messa un vestito scollato senza spalline e Cliff non vuole che esca cos\u00ec, ma lo ha comprato Clair e quindi lui deve lasciarla andare alla festa. Theo arriva con un'amica che va via subito e Denise e le sue amiche lo prendono in giro perch\u00e9 si \u00e8 fatto accompagnare, e Theo rimprovera Denise per questo, ma poi si chiariscono.\nIniziato il film western, Cliff \u00e8 entusiasta, ma le ragazze no e cambiano film: \"Lo scienziato pazzo\". Clair si unisce a loro, ma questo film piace solo alle ragazze e Cliff e Clair se ne vanno.\nIl giorno dopo Cliff sorprende Rudy e Vanessa che guardando quel film, ma lui spegne perch\u00e9 non vuole che guardino i film demenziali. \nTutti in famiglia si lamentano che Denise non ha trascorso un minuto con loro e ormai \u00e8 ora di ripartire; proprio in quel momento, lei torna a casa e corre come un razzo a fare i bagagli. Cliff organizza uno scherzo. Lei scende e fanno finta di non vederla, lei si stupisce perch\u00e9 nessuno vuole salutarla perch\u00e9 ognuno \u00e8 impegnato in qualche altra cosa di pi\u00f9 importante e lei resta di stucco, si agita e chiede spiegazioni perch\u00e9 star\u00e0 via per mesi.\nIntuisce che si tratta di uno scherzo, ma non ottiene risposta, cos\u00ec esce e poi rientra, e spiega che ha tanti amici che volevano salutarla per il suo ritorno e lo scherzo finisce e si salutano.\n\"Ballo di fine corso\".\nTrama.\nManca poco al ballo di fine corso a cui parteciperanno Vanessa e Theo. Una mattina Clair rivela alle figlie Vanessa e Rudy che da giovane si \u00e8 persa il ballo di fine corso perch\u00e9 Cliff aveva un esame importante all'universit\u00e0. Le ragazze, credendo che la madre abbia sofferto per questo, rinfacciano tutto a Cliff e gli suggeriscono di organizzarle un ballo a casa per farsi perdonare, proprio nella stessa sera di quello scolastico. La sera del ballo Theo e Vanessa escono, ma per Theo sar\u00e0 un disastro perch\u00e9, cercando di fare bella figura con le ragazze, manda a monte la sua serata.\n\"Pesca a sorpresa\".\nTrama.\nTheo e Cliff vanno a pescare. Theo pesca un cadavere e diventa una celebrit\u00e0. \u00c8 felice che i giornalisti arrivano a casa sua per intervistarlo. Intanto Rudy e Kenny trovano nel giardino un nido e lo mostrano ai giornalisti. Theo telefona a tutti gli amici per invitarli a guardare la sua intervista in tv, ma scopre la sua intervista \u00e8 durata pochissimo tempo, la maggior parte \u00e8 stata data a Rudy ed agli uccellini salvati."}
{"id": "3229469", "revid": "580", "url": "https://it.wikipedia.org/wiki?curid=3229469", "title": "Midnight Rendezvous (EP)", "text": ""}
{"id": "3229481", "revid": "228587", "url": "https://it.wikipedia.org/wiki?curid=3229481", "title": "Pixie (folletto)", "text": "I Pixies sono piccole creature mitiche del folclore britannico, le cui caratteristiche assomigliano a quelle dei folletti e delle fate. Le storie di queste creature sono diffuse nel sud-ovest dell'Inghilterra, nelle regioni del Devon e della Cornovaglia. Nelle raffigurazioni tradizionali un pixie ha solitamente ali, orecchie a punta, vestiti verdi e un cappello anch'esso a punta.\nEtimologia ed origine.\nL'origine del nome \"pixie\" \u00e8 incerta. Alcuni pensano provenga dal dialettale svedese \"pyske\", ovvero \"piccola fata\"; altri non concordano con questa tesi, sostenendo che data l'origine cornovalese della parola \"piskie\", questo \u00e8 probabilmente di derivazione celtica, anche se non \u00e8 stato individuato l'esatto termine dal quale \"pixie\" dovrebbe derivare.\nSebbene sembra fossero presenti nella mitologia fin da prima dell'arrivo del Cristianesimo in Gran Bretagna, i pixie entrarono in questa religione con la spiegazione che erano le anime di bambini morti prima di essere battezzati.\nNel 1869 alcuni suggerirono che il nome pixie fosse una reminiscenza delle trib\u00f9 pitte, che usavano dipingere/tatuarsi di blu, una caratteristica spesso attribuita anche ai pixie. Sebbene questa idea sia talvolta ripresa da scrittori contemporanei, non ci sono connessioni certe e la derivazione etimologica \u00e8 incerta.\nAlcuni ricercatori del diciannovesimo secolo hanno elaborato altre ipotesi sulla derivazione del nome, o connesso il termine a Puck, una creatura mitologica a volte descritta come una fata, ma il nome Puck \u00e8 anch'esso di origine incerta.\nFino all'avvento di racconti moderni, il mito del pixie era localizzato in Bretagna.\nAlcuni hanno notato alcune rassomiglianze alle \"fate nordiche\", le \"fae\" germaniche o scandinave, ma i pixie sono distinte da queste dai miti e dalle storie del Devon e della Cornovaglia.\nSud-Ovest Inghilterra.\nPrima della met\u00e0 del diciannovesimo secolo, pixie e fate erano tenute in gran considerazione in Devon e Cornovaglia. I libri dedicati alle credenze locali dei contadini sono pieni di incidenti dovuti a manifestazioni di pixie. Alcune localit\u00e0 devono il loro nome al mito dei pixie: ad esempio in Devon, vicino a Challacombe, un gruppo di rocce deve il suo nome alla credenza che i pixie abitino l\u00ec vicino. In alcune aree la credenza che pixie e fate siano creature reali \u00e8 ancora presente.\nNelle leggende provenienti da Dartmoor si dice che i pixie si camuffino da mucchi di stracci per adescare i bambini. I pixies di Dartmoor sono amanti della musica e del ballo e amano cavalcare i puledri del paese. Questi pixie sono generalmente amichevoli e aiutano gli esseri umani, a volte aiutando vedove bisognose o altre nei lavori domestici. Comunque non sono totalmente benigni, in quanto hanno anche la reputazione di portare i viandanti fuori strada (e cos\u00ec il viandante diviene \"pixy-led\", ovvero \"guidato da un pixie\", l'unico rimedio per il quale consiste nell'indossare al contrario, con l'interno all'esterno, il proprio cappotto).\nLa regina dei pixie della Cornovaglia pare sia Joan the Wad (\"Giovanna la Torcia\"), considerata molto fortunata. Nel Devon, i pixie sono considerati \"cos\u00ec piccoli da essere invisibili e innocui o amichevoli per l'uomo\".\nIn alcune leggende e resoconti storici sono descritti con una statura quasi pari a quella di un umano. Per esempio, un membro della famiglia Elford a Tavistock, Devon, si nascose dalle truppe di Cromwell nella casa di un pixie. Nonostante l'entrata sia rimpicciolita col passare del tempo, la casa pixie, una caverna di formazione naturale sullo Sheep Tor, \u00e8 ancora accessibile.\nSi dice anche che a Buckland St. Mary, nel Somerset, i pixie abbiano combattuto contro le fate: e proprio per aver vinto ancora oggi visitano l'area, mentre le fate si dice se ne andarono per sempre dopo la loro sconfitta.\nFin dai primi anni del diciannovesimo secolo i loro contatti con gli umani sono diminuiti. Nel libro del 1824 \"Cornwall\" di Samuel Drew, troviamo questa osservazione: \"L'era dei pixie, come fu quella della cavalleria, \u00e8 finita. Al giorno d'oggi non ci sono molte case che si dica siano visitate da questi. Persino i campi e le strade che prima frequentavano spesso sembra siano state dimenticate. La loro musica pu\u00f2 essere udita molto raramente.\"\nGiornata dei Pixie.\nLa celebrazione della Giornata dei Pixie (\"Pixie Day\") \u00e8 una vecchia tradizione che ha luogo ogni anno in giugno nella citt\u00e0 di Ottery St. Mary, nell'East Devon. La festa si basa su una leggenda secondo la quale i pixie furono banditi dalla citt\u00e0 a una grotta l\u00e0 vicino, conosciuta come 'Salone dei Pixie' (\"Pixie's Parlour\").\nLa leggenda risale ai primi anni del Cristianesimo, quando il vescovo locale, avendo deciso di far costruire una chiesa a Ottery St. Mary, ordin\u00f2 un set di campane dal Galles e dispose che gli strumenti musicali fossero scortati da monaci durante l'intero tragitto.\nVenendo a conoscenza di questa cosa, i pixie si preoccuparono molto, sapendo che le campane, una volta installate, avrebbero battuto le ultime ore del loro dominio su quelle terre. Cos\u00ec gettarono un incantesimo sui monaci, indirizzandoli dalla strada per Otteri a quella che portava alle scogliere di Sidmouth. Proprio quando i monaci stavano per cadere nel mare, uno dei monaci sbatt\u00e9 l'alluce su una roccia, ed esclam\u00f2 \"Dio benedica la mia anima\": fu questa invocazione a rompere l'incantesimo.\nLe campane furono portate a Otteri e montate. In ogni caso, l'incantesimo dei pixie non fu rotto del tutto; ogni anno in un giorno di Giugno i pixie escono allo scoperto e portano le campane nella loro caverna, da dove devono essere prese dal Vicario di Ottery St. Mary.\nQuesta leggenda \u00e8 re-inscenata ogni anno dai gruppi di Lupetti e Coccinelle del paese, con una speciale ricostruzione del 'Salone dei Pixie' nella piazza del paese, mentre la vera grotta \u00e8 situata lungo le rive del Fiume Otter.\nCaratteristiche.\nI pixie sono stati descritti in molti modi diversi sia nel folklore che nei racconti.\nSi dice che i pixie siano incredibilmente belli, nonostante ve ne siano alcuni che hanno apparenze strane e distorte; una specie di pixie pare abbia il carattere di un puledro, un'altra alcune caratteristiche in comune con le capre.\nIl modesto pixie \u00e8 una creatura incompresa: spesso confusa con fate, spiriti o altre creature, \u00e8 in realt\u00e0 da queste molto differente. Gran parte di questa confusione pu\u00f2 essere imputata alla Disney, che usa indifferentemente i termine 'pixie' e 'fata'. Anche Anna Eliza Bray ipotizz\u00f2 che pixie e fate erano specie distinte.\nA parte le specie pi\u00f9 elevate di pixie, la maggior parte pu\u00f2 essere descritta come secca e ossuta, il cui sesso a volte \u00e8 impossibile da distinguere. Il loro viso ha forma di cuore, o molto spigoloso, il loro corpo \u00e8 descritto da linee dritte e hanno una corporatura tozza, specialmente quelli pi\u00f9 affini agli alberi e alla terra, mentre i pixie dell'aria o dell'acqua paiono fragili e pi\u00f9 effimeri. Hanno dimensioni piuttosto varie, da alcuni centimetri per gli abitanti degli alberi fino a raggiungere l'altezza di un bambino.\nI pixie sono spesso poco vestiti o completamente nudi. Nel 1890, William Crossing annot\u00f2 la preferenza dei pixie per parti di abiti eleganti: \"Difatti, pare esista fra di loro una specie di debolezza per gli ornamenti e un pezzo di fiocco pare sia... altamente valutato da loro\". (\"Indeed, a sort of weakness for finery exists among them, and a piece of ribbon appears to be ... highly prized by them.\") La mancanza di gusto estetico \u00e8 stata presa da Rachael de Vienne, un moderno scrittore del genere fantastico, per indicare che i pixie vanno generalmente in giro nudi, sebbene capiscano l'umano bisogno di coprirsi. Nel libro di de Vienne, la protagonista, una bambina pixie, si diverte a giocare con dei fiocchi fatti da lei con la camicia del padre.\nSi dice anche che alcuni pixie rubino i bambini o che portino i viaggiatori fuori strada. Queste usanze pare in origine fossero riferite alle fate e non ai pixie; nel 1850, Thomas Keightley osserv\u00f2 che la maggior parte della mitologia pixie potrebbe essere stata originata dai miti sulle fate. Si dice anche che i pixie ricompensino chi si cura di loro e puniscano chi si comporta male, tesi per la quale Keightley fa degli esempi. Inoltre, con la loro presenza portano benedizione su chi \u00e8 affezionato a loro.\nI pixie praticano l'equitazione per divertimento e annodano le criniere in grovigli inestricabili. Hanno fama di \"grandi esploratori, conoscono le grotte dell'oceano, le fonti delle correnti e le insenature delle terre\".\nAlcuni credono che i pixie abbiano origine umana, o che \"facciano parte della natura umana\", al contrario delle fate la cui mitologia fa risalire a forze immateriali e spiriti maligni. In alcune discussioni i pixie sono presentati con creature senza ali e simili ai pigmei, anche se questa \u00e8 probabilmente una recente aggiunta alla mitologia \"classica\".\nUno studente inglese prese il mito dei pixie abbastanza sul serio da affermare che \"i pixie sono certamente una razza pi\u00f9 piccola, e, dalla grande cupezza delle storie a loro proposito, credo che siano anche una razza pi\u00f9 antica.\nInterpretazioni letterarie.\nMolti poeti dell'epoca vittoriana concepivano i pixie come creature magiche. Un esempio \u00e8 Samuel Minturn Peck: nel suo poema \"The Pixies\", scrive:\nLa poetessa inglese del tardo novecento Nora Chesson raccoglie la mitologia pixie abbastanza bene nel poema intitolato \"The Pixies\", dove riassume le speculazione e i miti sui pixie in versi:\nChesson accenna a tutte le caratteristiche basilari, includendo anche le pi\u00f9 moderne. I pixie sono esseri \"a met\u00e0\", non maledetti da Dio o benedetti. Loro fanno l'imprevedibile, benedicono il territorio e sono creature della foresta che altre creature selvagge trovano affascinanti e che non spaventano. Amano gli umani, prendendone alcuni per compagni e sono quasi immortali; sono alati e volano di posto in posto.\nLa tradizione della \"Giornata dei Pixie\" nella citt\u00e0 natale di Samuel Taylor Coleridge., Ottery St Mary, ispir\u00f2 il suo poema \"Song of the Pixies\".\nLa scrittrice dell'epoca vittoriana Mary Elizabeth Whitcombe divide i pixie in trib\u00f9 a seconda di personalit\u00e0 e scopi.\nNella scrittura moderna, l'autrice fantasy Rachael de Vienne \u00e8 fedele alla mitologia pixie, intrecciando numerosi elementi di questa nei suoi lavori.\nAltri scrittori fanno un tributo ai pixie utilizzandone il nome, sebbene spesso si distacchino dalla mitologia stessa.\nAnimazione.\nNel film Disney, \"Le avventure di Peter Pan\", Campanellino \u00e8 descritta come una pixie, sebbene, nel racconto di J.M.Barrie su cui si basa il film, sia in realt\u00e0 una fata. Nelle versioni Disney lei usa sempre la \"polvere di pixie\" anzich\u00e9 la polvere di fata presente nel racconto.\nNel racconto originale di Barrie, Campanellino \u00e8 tradizionalmente presentata come un puntino luminoso volante emesso da lontano. La Disney continua ad usare i termini \"pixie\" e \"fata\" in modo intercambiabile per Campanellino, e spin-off associati.\nIn \"Due Fantagenitori\", i pixie (tradotti nella serie come folletti), sono ottusi, indossano dei completi grigi, parlano con voce monotona, indossano cappelli a punta e, a differenza delle fate, trattano la magia come un affare e al posto delle bacchette magiche usano dei telefoni cellulari."}
{"id": "3229496", "revid": "1305772", "url": "https://it.wikipedia.org/wiki?curid=3229496", "title": "Montorfano (disambigua)", "text": ""}
{"id": "3229501", "revid": "2111283", "url": "https://it.wikipedia.org/wiki?curid=3229501", "title": "Olfino", "text": "Olfino \u00e8 una frazione del comune di Monzambano, in provincia di Mantova.\nMonumenti e luoghi d'interesse.\nDi particolare interesse \u00e8 la Chiesa della Santissima Trinit\u00e0, del XIV secolo.\nNonostante i molti interventi che si sono susseguiti nel tempo, la chiesa mantiene l'impronta romanico medievale, come testimoniano la facciata a capanna, decorata con archetti lungo gli spioventi del tetto, il tondo dell'occhio strombato, il portale lobato nella parte superiore, il piccolo campanile con le quattro aperture arcuate della cella campanaria, dove sono allocate cinque campane che fino al 1978 costituivano il \u201cconcerto di Olfino\u201d\nSopra l'ingresso il pannello in cotto del 1966 raffigurante le persone della Trinit\u00e0. \nSul retro della chiesa i resti di un piccolo chiostro, sede in antico di una comunit\u00e0 di Eremiti Agostiniani, passata dopo il 1580 ai monaci Olivetani dipendenti dall'abazia di santa Maria in Organis di Verona.\nL'interno della chiesa \u00e8 costituito da una navata unica con copertura a capriata e da un profondo presbiterio rettangolare, e presenta decorazioni pittoriche e a stucco che si sono sovrapposti nel tempo. Si riconoscono almeno due cicli di affreschi del XVI secolo, eseguiti in tempi e da mano diverse: del primo sono rimasti lacerti sulle pareti delle cappelle, il fronte dell'arco trionfale e la volta del presbiterio; del secondo restano le raffigurazioni degli angeli dei lunotti del presbiterio e i tondi degli evangelisti, gi\u00e0 collocati sulla volta del presbiterio e staccati e ricollocati sulla parete di controfacciata nel corso di restauri del 1987. \nGli affreschi sono stati coperti da stucchi nel secolo XVII.\nLungo le pareti della navata, quattro archi decorati con stucchi di personaggi biblici, figure allegoriche e stemmi abbaziali.\nA sinistra, sull'arco del primo volto, entro il quale \u00e8 situata la statua del Sacro Cuore, siedono Mos\u00e8 ed Elia, con tre figure femminili, raffiguranti la Sapienza, al centro, la Giustizia e la Temperanza alle estremit\u00e0.\nSegue la cappella di San Leonardo, introdotta dagli stucchi di due Sibille poste sopra l'arco, e le figure femminili, raffiguranti la Mansuetudine al centro, la Prudenza a destra e la Fortezza a sinistra.\nNella nicchia, delimitata da due lesene a forma di cariatide, la statua di san Leonardo. Ai lati della nicchia l'arcangelo Michele nell'atto di colpire con la freccia Satana e l'arcangelo Raffaele che guida Tobiolo.\nSullo sfondo affrescato della cappella a sinistra le figure dei santi Stefano e Lorenzo con i simboli del loro martirio, a destra i santi Antonio Abate e re Luigi IX di Francia.\nIl presbiterio, con volta a crociera, con angeli e grottesche, \u00e8 introdotto da un importante arco di trionfo, dove nella parte superiore \u00e8 raffigurata l'Annunciazione con l'angelo da un lato e Maria dall'altro con Il Padre Eterno al centro. Nella parte sottostante, a sinistra la figura della sibilla Hermofile eritrea contrapposta a quella del profeta Isaia. Pi\u00f9 sotto le statue di San Bernardo Tolomei, fondatore della congregazione benedettina di Monte Oliveto Maggiore, a sinistra e quella di San Giovanni Battista a destra.\nIl presbiterio, sopraelevato dalla navata da due gradini, contiene l'altare maggiore, addossato alla parete di fondo, posto su una pradella di marmo rosso, di cui si evidenzia il paliotto (pannello decorativo della parte anteriore dell'altare) ornato da tarsie geometriche.\nAl centro la pala che raffigura la Trinit\u00e0 a cui \u00e8 dedicata la chiesa, racchiusa in una cornice in legno dorato. Ai lati, nelle due nicchie le statue della Vergine annunciata e dell'arcangelo Gabriele. Nella parte superiore dell'altare il gruppo delle tre virt\u00f9 teologali, la Fede a sinistra, al centro la Carit\u00e0 e la Speranza destra. \nNei due lunotti in alto, ai lati del presbiterio, sopra la fascia decorativa di cherubini, sono raffigurati gli angeli della Passione, a sinistra, e gli angeli della Resurrezione, a destra.\nProseguendo verso sinistra, si trova la cappella di santa Francesca Romana, chiamata anche delle Vergini. Sulla parte alta dell'attico le figure di Adamo a sinistra, della Verginit\u00e0 con l'unicorno al centro e di Eva a destra. Le pareti della cappella sono animate da figure di vergini in altorilievo, che rappresentano Apollonia, Maria Maddalena, Barbara, Francesca Romana, Caterina d'Alessandria, Agata e Agnese. Sul fondo della parete la statua di Francesca Romana. Sopra il capo della statua l'affresco della Nativit\u00e0.\nIl quarto arco, sul quale siedono Davide e Salomone, e che ha al suo apice la raffigurazione della Pazienza, con a sinistra le figure di un Angelo, e a destra, Adamo ed Eva cacciati dal paradiso terrestre, introduce alla cappella della Beata Vergine del Carmine. Costruita nel 1729 ha sul fondo l'altare in marmo, con al centro il prezioso tabernacolo e ai lati due colonne e due pilastri in gesso marmorizzato, che racchiudono la nicchia dove \u00e8 posta la statua della Madonna del Carmine. Di raffinata bellezza il paliotto, realizzato secondo la tecnica del commesso marmoreo (tecnica consistente nel \u201ccommettere\u201d tasselli di marmo o pietre dure secondo un disegno di partenza), con una ricca trama di elementi vegetali."}
{"id": "3229506", "revid": "767487", "url": "https://it.wikipedia.org/wiki?curid=3229506", "title": "Atticus Ross", "text": "Biografia.\nInizi di carriera.\nAtticus Ross giunge alla celebrit\u00e0 a met\u00e0 degli anni novanta come programmatore del synth per i Bomb the Bass di Tim Simenon durante il periodo degli album \"Unknown Territory\" e \"Clear\". Lavora ad una serie di produzioni e progetti di missaggio con Simenon e l'ex-Bad Seed Barry Adamson.\nDopo aver collaborato a \"The Negro Inside Me\" ed \"Oedipus Schmoedipus\", nonch\u00e9 aver prodotto \"As Above So Below\", Atticus Ross forma una propria band, i 12 Rounds, assieme a Claudia Sarne e Adam Holden. Pubblicano due album, \"Jitterjuice\" (Polydor Records) e \"My Big Hero\" (Nothing Records). Un terzo album di studio \u00e8 prodotto da Trent Reznor per la Nothing Records, ma non verr\u00e0 mai ultimato n\u00e9 pubblicato. Nel 2009 parte delle sue canzoni vengono pubblicate liberamente su internet.\nDal 2000 ad oggi.\nTrasferitosi negli Stati Uniti nel 2000, Ross \u00e8 accreditato come produttore o programmatore in quattro album dei Nine Inch Nails: \"With Teeth\", \"Year Zero\", \"Ghosts I-IV\" (nel quale \u00e8 accreditato anche come co-compositore) e \"The Slip\". Suona assieme al gruppo nel loro concerto d'arrivederci al Wiltern Theatre. Oltre che nei Nine Inch Nails, Ross collabora con Trent Reznor anche in altri progetti, assieme anche a Saul Williams e Zack de la Rocha, e nel 2009 co-producono alcune tracce dei riformati Jane's Addiction con Alan Moulder.\nAltri due lavori lo vedono co-produrre assieme a Joe Barresi, l'EP dei Loverman \"Human Nurture\" e \"Year of the Black Rainbow\" dei Coheed and Cambria. Nel contempo, produce alcuni album per i Korn e gli Union of Knives. Si occupa inoltre della produzione o del missaggio di artisti come Grace Jones, Perry Farrell ed i Telepathe.\nNel maggio 2010, Ross appeare in un video ed \u00e8 nominato come componente di un nuovo progetto, gli How to Destroy Angels, collaborazione che include Reznor e sua moglie Mariqueen Maandig.\nDal 2016, dopo anni di collaborazione, entra ufficialmente a far parte dei Nine Inch Nails.\nNel 2020 \u00e8 stato introdotto nella Rock and Roll Hall of Fame in quanto membro dei Nine Inch Nails.\nFilm e televisione.\nIl lavoro di Ross come compositore di colonne sonore inizia nel 2004 con la serie TV dei fratelli Hughes \"Touching Evil\" assieme alla moglie ed al fratello, Claudia Sarne e Leopold Ross. Ross si \u00e8 occupato di altri due progetti degli Hughes, l'episodio di Allen nel film \"New York, I Love You\" (2009) e \"Codice Genesi\" (2010), film con Denzel Washington e Gary Oldman. La colonna sonora \u00e8 pubblicata dalla Reprise Records il 12 gennaio 2010 ed include il remix di Dave Sitek della canzone \"Panoramic\". L'album vince i BMI Awards e permette a Ross di ottenere una nomination come \"scoperta dell'anno\" ai World Soundtrack Awards 2010.\nIl 1\u00ba luglio 2010 Trent Reznor annuncia la realizzazione sua e di Atticus Ross per il nuovo film di David Fincher, \"The Social Network\". La colonna sonora \u00e8 pubblicata il 28 settembre 2010 dalla The Null Corporation e viene acclamata dalla critica. Per questo lavoro Reznor e Ross nel 2011 hanno vinto il Golden Globe per la migliore colonna sonora originale e il Premio Oscar alla migliore colonna sonora. Ha collaborato nuovamente con Trent Reznor nel 2011 per la realizzazione della colonna sonora di \"Millennium - Uomini che odiano le donne\", la soundtrack \u00e8 composta da 39 tracce inedite, e nel 2014 per la colonna sonora di \"L'amore bugiardo - Gone Girl\", film diretti entrambi da David Fincher.\nNel 2020 collabora di nuovo con Trent Reznor per la colonna sonora di \"Soul\", prodotto dai Pixar Animation Studios, in co-produzione con Walt Disney Pictures, grazie al quale vince il secondo premio Oscar alla migliore colonna sonora. Sempre nel 2021 e nella stessa categoria viene anche candidato per la colonna sonora di \"Mank\", diretto da David Fincher."}
{"id": "3229516", "revid": "124686588", "url": "https://it.wikipedia.org/wiki?curid=3229516", "title": "Filoteo Kokkinos", "text": "Fu nominato patriarca nel novembre 1353 dall'imperatore Giovanni VI Cantacuzeno, deposto da Giovanni V Paleologo nel 1354 e quindi ripristinato dal patriarca Callisto I.\nDurante il terzo mandato, Filoteo si oppose all'intento dell'imperatore Giovanni V Paleologo di negoziare una soluzione dello scisma d'Oriente con Papa Urbano V e Papa Gregorio XI.\nBiografia.\nVita secolare.\nNon \u00e8 noto nulla sull'infanzia o sulla fanciullezza di Filoteo, se non che era nativo di Tessalonica, che si stima sia nato intorno all'anno 1300 e che sua madre era un'ebrea convertita al cristianesimo.\nMonacato.\nIntraprese precocemente la vita monastica, diventando un monaco del Monte Sinai e, pi\u00f9 avanti, abate del Monastero della Grande Lavra sul Monte Athos. L\u00ec strinse amicizia con il futuro santo Gregorio Palamas e divenne un seguace e sostenitore del suo esicasmo, forma di preghiera contemplativa.\nFiloteo scriveva opere sulla teologia delle energie increate di Dio e attaccava la filosofia scolastica che stava prendendo piede nella Chiesa latina. Il suo lavoro pi\u00f9 noto \u00e8 il \"Tomo agioritico\", il manifesto dei monaci del monte Athos sulla partecipazione dei santi alla luce increata di Dio a cui gli apostoli avrebbero assistito durante la Trasfigurazione di Ges\u00f9.\nEpiscopato.\nNel 1347, Filoteo fu consacrato metropolita di Eraclea in Tracia. Entr\u00f2 sotto la protezione del co-imperatore Giovanni VI Cantacuzeno, cos\u00ec il vescovo si trov\u00f2 a trascorrere la maggior parte del suo tempo a Costantinopoli.\nPatriarcati.\nNel 1354, l'imperatore Giovanni VI lo nomin\u00f2 Patriarca di Costantinopoli.\nNel 1355, quando Giovanni V Paleologo ottenne l'abdicazione di Giovanni VI e il suo esilio in monastero, riusc\u00ec di conseguenza a deporre Filoteo.\nNel 1364, il successore Callisto I fece un passo indietro e favor\u00ec la restaurazione di Filoteo al trono patriarcale.\nFu nuovamente deposto quando Andronico IV Paleologo ascese al trono imperiale. Filoteo fin\u00ec i suoi giorni in esilio, nel 1379.\nLa questione del primato della Chiesa.\nNel 1354 l'impero ottomano conquist\u00f2 un avamposto in Europa, a Gallipoli, minacciando Costantinopoli da un nuovo fronte. Per cautelarsi, Giovanni V fece appello all'Occidente per difendere Costantinopoli dai Turchi, offrendo in cambio la risoluzione del cosiddetto \u00abgrande scisma\u00bb con Roma. Filoteo avvers\u00f2 i tentativi dell'imperatore di negoziare con i papi Urbano V e Gregorio XI, perch\u00e9 dettati da esigenze politiche.\nIl vescovo persegu\u00ec una politica ecclesiastica che consolidasse la giurisdizione del proprio patriarcato sulle chiese serba, russa e bulgara e che ne affermasse il primato nella Chiesa ortodossa. Intervenne attivamente negli affari della Russia. \nLa difesa dell'esicasmo.\nDa sostenitore dell'esicasmo, sponsorizz\u00f2 la causa di canonizzazione di Gregorio Palamas nel sinodo del 1368. Un esempio significativo della sua campagna per promuovere l'ortodossia della dottrina palamita fu l'iniziativa atta a screditare Demetrio Cidone (teologo e \"mesazon\", cio\u00e8 primo ministro dell'impero) e suo fratello, il monaco Procoro Cidone. I due si opponevano ai palamiti, tacciandoli di politeismo o panteismo, applicando la logica aristotelica alle caratteristiche neoplatoniche della dottrina; fallirono perch\u00e9 furono condannati dai tre successivi sinodi palamiti che, per contro, elevarono agli onori degli altari Palamas e l'esicasmo. I due fratelli continuarono a opporsi tenacemente al Palamismo anche di fronte allo stesso patriarca, fregiandosi di aderire alla vera ortodossia. Filoteo si sent\u00ec costretto a indire un sinodo contro i Cidoni nell'aprile del 1368. Anche questa misura estrema non sort\u00ec l'effetto sperato della loro sottomissione, spingendo Filoteo a scomunicare Procoro e a sospenderlo dal sacerdozio.\nCulto.\nNel calendario ortodosso \u00e8 commemorato l'8 ottobre come santo."}
{"id": "3229517", "revid": "6923", "url": "https://it.wikipedia.org/wiki?curid=3229517", "title": "Aprilia Rally", "text": "L'Aprilia Rally \u00e8 uno scooter sportivo prodotto dall'Aprilia nella cilindrata di 50 cm\u00b3 dal 1994 al 2004. Il modello ha subito un profondo restyling stilistico e meccanico nel 1996.\nVersioni.\nRally Air.\nLa prima versione dell'Aprilia Rally, raffreddata ad aria, venne lanciata nel 1994, rimase in produzione anche dopo il lancio della versione raffreddata a liquido avvenuto alla fine del 1996. A fine carriera rimase la sola versione raffreddata ad aria fino al 2004.\nRally Liquid Cooled.\nIn italiano \"Rally raffreddato a liquido\", venne lanciato nel novembre 1996 per affiancare la versione raffreddata ad aria, dal punto di vista meccanico differiva dall'altra versione per la presenza del radiatore e per la possibilit\u00e0 di montare il freno a disco sulla ruota posteriore. Marcate anche le differenze estetiche, infatti montava cerchi di diametro maggiore, fanali anteriori di tipo poliellissoidali e sullo scudo spiccavano le prese d'aria per il radiatore."}
{"id": "3229521", "revid": "599013", "url": "https://it.wikipedia.org/wiki?curid=3229521", "title": "Focus economia", "text": "Focus economia \u00e8 una trasmissione radiofonica in onda su Radio 24 durante la settimana, che approfondisce i principali fatti economici del giorno, condotta da Sebastiano Barisoni.\nLa trasmissione informa i radioascoltatori sulle quotazioni di giornata di azioni, obbligazioni, borse internazionali; analizza inoltre i fatti pi\u00f9 importanti della giornata economica con gli interventi, al telefono o in studio, di ospiti del settore."}
{"id": "3229530", "revid": "1305887", "url": "https://it.wikipedia.org/wiki?curid=3229530", "title": "Teneramente Licia e i Bee Hive", "text": "Teneramente Licia e i Bee Hive \u00e8 la colonna sonora della serie televisiva \"Teneramente Licia\" pubblicata da Five Record S.r.l. e distribuita da C.G.D. Messaggerie Musicali S.p.A. nel 1987. \u00c8 il sedicesimo album di Cristina D'Avena e il quarto con i Bee Hive.\nDescrizione.\nL'album contiene tutte le versioni cantate delle canzoni della serie. A chiudere l'album vi \u00e8 la versione strumentale della sigla \"Teneramente Licia\". A partire da questo album il personaggio di Licia entra ufficialmente a far parte come voce solista femminile del gruppo musicale dei Bee Hive. \nNel dicembre 2010 l'album \u00e8 stato ristampato per la prima volta su CD all'interno del cofanetto \"Licia e i Bee Hive Story\", box da 5 dischi contenente le ristampe delle colonne sonore dei quattro telefilm di produzione italiana ispirati al personaggio di Licia, oltre che del cartone animato da cui hanno origine.\nTracce.\nEnzo Draghi \u2013 Presta la voce a Mirko di \"Mirko e i Bee Hive\"\nProduzione e formazione dei brani.\nPer tutti i brani ad eccezione di \"Teneramente Licia\"\nDati di Vendita.\nL'album ha venduto, approssimativamente, 80.000 copie."}
{"id": "3229531", "revid": "599013", "url": "https://it.wikipedia.org/wiki?curid=3229531", "title": "Andrzej Zgutczy\u0144ski", "text": ""}
{"id": "3229534", "revid": "253269", "url": "https://it.wikipedia.org/wiki?curid=3229534", "title": "Diana Lynn", "text": "Biografia.\nNata a Los Angeles il 5 luglio 1926, Dolores Marie Loehr fu una bambina prodigio al pianoforte e, appena dodicenne, gi\u00e0 suonava con la \"Los Angeles Junior Symphony Orchestra\". Nel 1939 fece la sua prima apparizione cinematografica come pianista nella commedia musicale \"Armonie di giovent\u00f9\" (1939), mentre due anni pi\u00f9 tardi ripet\u00e9 l'esperienza accompagnando al piano la cantante Susanna Foster in \"Magia della musica\" (1941). La casa produttrice Paramount si accorse della giovane Dolly Loehr, le cambi\u00f2 il nome in Diana Lynn e la avvi\u00f2 a una promettente carriera di attrice brillante. L'anno successivo ottenne un immediato successo personale con il ruolo di Lucy Hill nella commedia \"Frutto proibito\" (1942), diretta da Billy Wilder e interpretata da Ginger Rogers e Ray Milland, cui segu\u00ec la parte di Emmy Kockenlocker ne \"Il miracolo del villaggio\" (1944), per la regia di Preston Sturges.\nGli anni quaranta furono il periodo pi\u00f9 intenso della carriera dell'attrice, che si rivel\u00f2 sempre pi\u00f9 a suo agio nelle pellicole di genere brillante. Interpret\u00f2 per due volte il ruolo della scrittrice Emily Kimbrough nei film \"Our Hearts Were Young and Gay\" (1944) e \"Our Hearts Were Growing Up\" (1946), quindi recit\u00f2 al fianco di Cary Grant in \"Ogni ragazza vuol marito\" (1948), e apparve nel dramma in costume \"Il dominatore di Wall Street\" (1948), diretto da Edgar G. Ulmer. L'anno successivo ottenne la parte della vivace Jane Stacy nella commedia \"La mia amica Irma\" (1949), film che segn\u00f2 l'esordio della coppia Dean Martin-Jerry Lewis, riprendendo lo stesso personaggio nel sequel dell'anno successivo, \"Irma va a Hollywood\" (1950), con lo stesso cast del precedente. L'attrice apparve anche nell'avventuroso \"Viva Robin Hood\" (1950), nel ruolo di Lady Marianne de Beaudray, e nel drammatico \"Omert\u00e0\" (1951), al fianco di Spencer Tracy. \u00c8 ricordata anche quale partner femminile di Ronald Reagan in \"Bonzo la scimmia sapiente\" (1951), commedia nella quale i due attori, nei panni di un professore di psicologia e di un'infermiera, conducono un esperimento educativo su uno scimpanz\u00e9, fungendo da \u201cgenitori adottivi\u201d dell'animale per studiarne il comportamento.\nIn quegli anni la Lynn inizi\u00f2 a partecipare a show televisivi, e le sue apparizioni sullo schermo si fecero pi\u00f9 sporadiche. Interpret\u00f2 ancora alcuni ruoli interessanti, quale sofisticata e seducente partner di Glenn Ford in \"I saccheggiatori del sole\" (1953), ne \"La belva\" (1954), accanto a Robert Mitchum, un dramma sulle vicende di un'isolata famiglia del Montana, e nel western \"Il vagabondo delle frontiere\" (1955), nel ruolo di Susie, la maestrina corteggiata da Big Eli (Burt Lancaster), dopodich\u00e9 si dedic\u00f2 a tempo pieno alla televisione, in particolare nelle serie antologiche \"Lux Video Theatre\" (1950-1956), \"Climax!\" (1955-1957) e \"The United States Steel Hour\" (1954-1961), quindi in \"Scacco matto\" (1961), \"La legge di Burke\" (1964) e \"Il virginiano\" (1965).\nVita privata.\nDopo il divorzio nel 1953 dal primo marito John C. Lindsay (che aveva sposato nel 1948), l'attrice si rispos\u00f2 nel 1956 con Mortimer Hall, dal quale ebbe quattro figli. Dopo cinque anni di inattivit\u00e0 a seguito dell'ultima apparizione televisiva nel 1965, la Lynn apparve ancora in \"\" (1970), una produzione per il piccolo schermo, quindi fu contattata dalla Paramount per un nuovo film da realizzare a Los Angeles, ma non fece in tempo a iniziare le riprese. Colpita da un ictus nel dicembre 1971, mor\u00ec pochi giorni dopo all'et\u00e0 di soli 45 anni."}
{"id": "3229536", "revid": "69794", "url": "https://it.wikipedia.org/wiki?curid=3229536", "title": "Domenico Tripepi", "text": "Biografia.\nEra il figlio di Demetrio, gi\u00e0 Deputato del Regno d'Italia e Sindaco di Reggio Calabria, nonch\u00e9 nipote di Francesco e Domenico, anch'essi parlamentari.\nDomenico Tripepi fu deputato nella XXVI e XXVII legislatura del Regno d'Italia (in quest'ultima prese parte alla Secessione dell'Aventino). Nel 1945 fu nominato consultore nazionale dal Partito Democratico del Lavoro. \nNel 1946 venne eletto all\u2019Assemblea Costituente nelle file dell'Unione Democratica Nazionale. Nel 1948 transit\u00f2 al Senato, dove si iscrisse al gruppo liberale. Nel 1953 venne rieletto senatore per il Partito Nazionale Monarchico."}
{"id": "3229537", "revid": "198277", "url": "https://it.wikipedia.org/wiki?curid=3229537", "title": "Unione Sportiva Avellino 1980-1981", "text": "Questa voce raccoglie le informazioni riguardanti lUnione Sportiva Avellino nelle competizioni ufficiali della stagione 1980-1981.\nStagione.\nNella stagione 1980-1981 l'Avellino compie un mezzo miracolo, si salva nonostante il pesante fardello dei 5 punti di penalizzazione, retaggio dello scandalo scommesse scoppiato la scorsa stagione. Con 25 punti in classifica si piazza in decima posizione, cinque squadre oltre agli irpini si trovano con gli stessi punti, la classifica avulsa condanna il Brescia a retrocedere con Perugia e Pistoiese gi\u00e0 retrocesse in anticipo, l'Avellino con il Como, con l'Ascoli e con L'Udinese mantengono la categoria.\nScudetto vinto dalla Juventus con 44 punti, seconda la Roma con 42 punti con un torneo incerto fino all'ultima giornata, in testa e in coda. Si \u00e8 ritornati a utilizzare giocatori stranieri, solo uno per squadra.\nNella Coppa Italia l'Avellino compie l'impresa di eliminare le milanesi, il Palermo e il Catania, nel secondo girone di qualificazione disputato prima del campionato, per poi cedere il passo in primavera alla Juventus nel doppio confronto dei Quarti di finale della manifestazione."}
{"id": "3229550", "revid": "287204", "url": "https://it.wikipedia.org/wiki?curid=3229550", "title": "Unione Sportiva Avellino 1981-1982", "text": "Questa voce raccoglie le informazioni riguardanti lUnione Sportiva Avellino nelle competizioni ufficiali della stagione 1981-1982.\nStagione.\nNella stagione 1981-1982 altro campionato da mettere in cornice per l'Avellino di Antonio Sibilia nel massimo campionato. Si parte con la conferma di Lu\u00eds Vin\u00edcio sulla panca dei lupi d'Irpinia, poi dopo la sconfitta di Bologna (1-0) ai primi di marzo, la squadra biancoverde viene affidata a Claudio Tobia che con 27 punti raggiunge on onorevole settimo posto. Al termine dell'andata l'Avellino \u00e8 stato quinto con 16 punti, con 8 reti il miglior marcatore stagionale \u00e8 stato il brasiliano Juary.\nNella Coppa Italia l'Avellino disputa prima del campionato il quinto girone di qualificazione, che promuove il Napoli ai quarti di finale.\nMaglie e sponsor.\nLo sponsor tecnico per la stagione 1981-1982 fu adidas, mentre lo sponsor ufficiale fu Iveco.\nOrganigramma societario.\nArea direttiva\nArea tecnica\nArea sanitaria"}
{"id": "3229551", "revid": "1516566", "url": "https://it.wikipedia.org/wiki?curid=3229551", "title": "S 1 (sommergibile Italia 1915)", "text": "L\u2019S 1 \u00e8 stato un sommergibile della Regia Marina, in precedenza appartenuto alla Royal Navy.\nStoria.\nIl servizio per la Royal Navy.\nL\u2019\"S 1\" prest\u00f2 servizio solo per pochi mesi nella Marina britannica. \nNel giugno 1915, mentre si trovava in missione, fu colto da un guasto ai motori; l'equipaggio del sommergibile assal\u00ec e cattur\u00f2 un peschereccio tedesco, l\u2019\"Ost\", e lo impieg\u00f2 per rimorchiare il sommergibile alla base.\nNello stesso mese la Regia Marina, entrata nel frattempo in guerra a fianco delle potenze della Triplice Intesa, chiese ed ottenne la cessione dell\u2019\"S 1\" e dei suoi due gemelli da parte degli inglesi (i tre sommergibili erano infatti stati costruiti su progetto italiano ed erano molto simili a quelli in servizio nella Regia Marina).\nLa cessione alla Regia Marina ed il servizio sotto bandiera italiana.\nTra la met\u00e0 di settembre e l'inizio di novembre 1915 ebbe luogo il trasferimento dal Regno Unito alla base di La Spezia.\nUna volta operativo, il sommergibile fu dislocato a Taranto, agli ordini del tenente di vascello Ottavio Siccoli.\nIn un primo tempo oper\u00f2 in funzione difensiva nel golfo di Taranto.\nTra maggio e giugno 1916 svolse quattro missioni offensive al largo di Capo Medela e Punta d'Ostro, a meridione di Cattaro, facendo in tale periodo base a Venezia.\nNel settembre dello stesso anno, necessitando di lavori ai motori (che davano molti problemi, come sulle unit\u00e0 gemelle), fu disarmato a La Spezia.\nNel gennaio 1917, a lavori ultimati, fu stanziato a Brindisi \u2013 comandante del sommergibile era al momento il tenente di vascello Francesco Quentin, poi rimpiazzato dal parigrado Gancia \u2013 e sino a luglio svolse dieci missioni difensive al largo della base pugliese.\nInviato all'Arsenale di La Spezia il 22 agosto 1917, vi fu disarmato il 20 settembre 1918 e rimase in tale stato sino al 23 gennaio 1919, data della sua radiazione.\nFu successivamente demolito."}
{"id": "3229561", "revid": "767487", "url": "https://it.wikipedia.org/wiki?curid=3229561", "title": "Krzysztof Pawlak", "text": ""}
{"id": "3229566", "revid": "647919", "url": "https://it.wikipedia.org/wiki?curid=3229566", "title": "Festa delle capanne", "text": ""}
{"id": "3229570", "revid": "599013", "url": "https://it.wikipedia.org/wiki?curid=3229570", "title": "J\u00f3zef Wandzik", "text": ""}
{"id": "3229578", "revid": "615299", "url": "https://it.wikipedia.org/wiki?curid=3229578", "title": "Allegoria ed effetti del buono e del cattivo governo", "text": ""}
{"id": "3229585", "revid": "486946", "url": "https://it.wikipedia.org/wiki?curid=3229585", "title": "Elbereth", "text": ""}
{"id": "3229587", "revid": "599013", "url": "https://it.wikipedia.org/wiki?curid=3229587", "title": "Hong Kong Open 1993 - Singolare maschile", "text": "Il singolare maschile del torneo di tennis Hong Kong Open 1993, facente parte dell'ATP Tour, ha avuto come vincitore Pete Sampras che ha battuto in finale Jim Courier 6-3, 6-7(1), 7-6(2)."}
{"id": "3229588", "revid": "599013", "url": "https://it.wikipedia.org/wiki?curid=3229588", "title": "Jan Furtok", "text": "Possiede il passaporto tedesco."}
{"id": "3229590", "revid": "33689", "url": "https://it.wikipedia.org/wiki?curid=3229590", "title": "Apple DOS", "text": "L'Apple DOS, acronimo di \"Apple Disk Operating System\", \u00e8 stato il sistema operativo per dischi che Apple ha fornito dal 1978 fino al 1983 in abbinamento alle unit\u00e0 a dischi Disk II vendute per i personal computer della serie Apple II. \u00c8 stato sostituito dal ProDOS.\nL'Apple DOS fu distribuito in tre versioni principali: DOS 3.1, DOS 3.2 e DOS 3.3. e ognuna di esse fu seguita da una versione che ne corresse i bug e solo nel caso dell'Apple DOS 3.2 essa ebbe un proprio numero di versione (3.2.1) mentre le altre mantennero il numero originale. La versione pi\u00f9 nota e usata fu la 3.3, distribuita nel 1980 e aggiornata successivamente nel 1983 per la correzione di bug.\nStoria.\nLa prima unit\u00e0 a dischi prodotta da Apple fu il Disk II, sviluppata da Steve Wozniak e Randy Wigginton. Quando fu presentata all'inizio del 1978 al Consumer Electronics Show, l'unit\u00e0 era stata ultimata da pochissimo e Wozniak e Rigginton non avevano avuto il tempo di sviluppare anche un sistema operativo a dischi (DOS) per poter gestire in maniera comoda i file ma avevano scritto solo alcuni comandi di base per posizionare la testina in un settore del disco e leggere/scrivere dati da quel settore. Terminata l'esposizione, Jobs contatt\u00f2 la Shepardson Microsystems per scrivere un DOS vero e proprio per il Disk II. A questo lavoro fu assegnato il programmatore Paul Laughton, che lavor\u00f2 insieme a Wozniak e Rigginton per sviluppare il DOS richiesto. Il contratto fu stilato il 10 aprile per un importo di 13.000 dollari. La consegna della versione finale del DOS era stata fissata per il 15 maggio, lo sviluppo del DOS fu portato a termine in soli 35 giorni. Anche alla Apple gli ingegneri lavorarono alacremente per produrre un numero sufficiente di unit\u00e0 a dischi per l'inizio della commercializzazione. Ci\u00f2 comport\u00f2 che non ci fu il tempo materiale per preparare un manuale dell'utente e, per questo motivo, il DOS fu distribuito inizialmente senza una documentazione ufficiale ma solo con alcune note sulle principali caratteristiche e su alcuni comandi. Fu solo con la distribuzione della versione 3.2, avvenuta nel mese di febbraio del 1979, che un manuale degno di questo nome fu reso disponibile agli utenti.\nDopo il 1980 lo sviluppo degli Apple II e dell'Apple DOS subirono un rallentamento dato che Apple concentr\u00f2 i suoi sforzi sugli Apple III e il relativo sistema operativo Apple SOS. Nel 1983 il DOS 3.3 sub\u00ec un paio di aggiornamenti, principalmente per correggere alcuni bug del sistema e per migliorare il supporto ai nuovi Apple IIe, distribuiti in quello stesso anno.\nSenza estensioni prodotte da terzi, l'Apple DOS poteva leggere solo i dischi da 5\"\u00bc delle unit\u00e0 Disk II e non poteva accedere ad altri tipi di memoria di massa quali dischi rigidi, RAM disk o dischi da 3\"\u00bd. La struttura del DOS era tale per cui non era possibile gestire pi\u00f9 di 400 kB per disco senza riscrivere la maggior parte del suo codice: questo fu il principale motivo per cui Apple abbandon\u00f2 il DOS nel 1983 sostituendolo con il nuovo ProDOS.\nIl ProDOS manteneva il limite a basso livello dei 16 settori per traccia sui dischi da 5\"\u00bc del DOS 3.3 ma introduceva un nuovo formato ad alto livello che era in grado di gestire dispositivi con capacit\u00e0 fino a 32 MB: ci\u00f2 permise al ProDOS di supportare i nuovi dischi da 3\"\u00bd. Tutti i computer Apple dall'Apple II Plus in avanti potevano far girare sia il DOS 3.3 che il ProDOS: i primi necessitavano, per\u00f2, della \"Language Card\" (l'espansione di memoria) per usare il ProDOS. L'Apple IIe ed i modelli successivi integravano questa scheda nel proprio hardware e potevano perci\u00f2 usare il ProDOS senza ulteriori modifiche. Il ProDOS includeva un software per copiare i file dai dischi Apple DOS. Nonostante le maggiori funzionalit\u00e0 del ProDOS, molti utenti continuarono ad utilizzare l'Apple DOS ben oltre il 1983.\nL'abitudine di Apple di salvare una copia avviabile del sistema operativo su ogni singolo disco permise ai produttori di software commerciale di non preoccuparsi di quale versione del DOS l'utente possedesse. Esisteva anche un programma chiamato DOS.MASTER che permetteva agli utenti di avere diverse partizioni virtuali del DOS 3.3 su un'unit\u00e0 formattata con il ProDOS, con il vantaggio di poter avere molti programmi DOS nati per i dischetti floppy su un unico disco rigido.\nIl DOS 3.3 continua ad essere commercializzato da Syndicomm su licenza esclusiva.\nNel 2013 \u00e8 stato rilasciato il codice sorgente in assembly dell'Apple DOS, liberamente scaricabile per fini non commerciali.\nVersioni.\nVersioni di sviluppo e 3.0.\nLe versioni dalla 0.1 alla 2.8 furono versioni di sviluppo. La versione 2.8 fu terminata nel mese di giugno del 1978 e presentata alla Apple per la fase di verifica. Alla Apple decisero per\u00f2 che il nome DOS 2.8 non era piacevole per cui incrementarono la numerazione della versione fino alla 3.0: questa versione fu considerata come \"beta\", utilizzata quindi come test. Corretti i bug che l'affliggevano, Apple decise di incrementare ancora la numerazione portando il DOS alla versione 3.1 prima della commercializzazione, per indicare che il codice era cambiato rispetto alla beta.\nApple DOS 3.1.\nL'Apple DOS 3.1 fu distribuito nel mese di luglio del 1978 (meno di 1 anno dopo l'introduzione degli Apple II), divenendo il primo sistema operativo basato sui dischi di qualunque computer Apple.\nSuccessivamente fu distribuito un aggiornamento che correggeva alcuni bug che affliggevano il primo DOS. La nuova versione, che manteneva la numerazione 3.1, sistemava il problema del numero di linea in un listato che non poteva essere maggiore di 255, permetteva la presenza di pi\u00f9 di un comando DOS per linea di programma, e correggeva la routine usata per creare una copia \"master\" dell'Apple DOS con il comando codice_1, che sulla 3.1 originale funzionava solo quando il controller per i dischi era inserito nella porta di espansione n\u00ba 7 dell'Apple II ma, durante la progettazione, in tale porta fu deciso di inserirci la scheda video ed il controller venne spostato sulla porta n\u00ba 6 (curiosamente, le schede video venivano inserite nella porta n\u00ba 3, lasciando quindi la porta n\u00ba 7 vuota). Esisteva anche un altro tipo di disco DOS, il cosiddetto \"slave\", creato con il comando codice_2: rispetto ad un disco \"master\", la cui copia del DOS si adattava dinamicamente al quantitativo di memoria che trovava sulla macchina su cui era usato, un disco \"slave\" avviava la sua copia del DOS allocando lo stesso quantitativo di memoria della macchina su cui era stato creato. Se, per esempio, veniva creato un disco \"slave\" su un Apple II con 16 KB di RAM, se tale disco era usato su un computer con 48 KB di memoria, il sistema ne allocava solo 16. Ecco, quindi, che l'uso di un disco \"master\" era molto importante ed il bug del comando codice_1 limitativo.\nApple DOS 3.2 e 3.2.1.\nAgli inizi del 1979 Apple present\u00f2 l'Apple II Plus, un'evoluzione dell'Apple II: insieme all'hardware fu rinnovato anche il sistema operativo, con la presentazione dell'Apple DOS 3.2. Rispetto agli Apple II, al posto dell'Integer BASIC i modelli Plus integravano nel loro firmware un nuovo BASIC con supporto per i numeri in virgola mobile, l'Applesoft BASIC, ed una nuova funzionalit\u00e0 di autoavvio: se il computer trovava un controller per unit\u00e0 a dischi al momento della sua accensione, avviava il disco eventualmente inserito. Da tale caratteristica il firmware prese il nome di \"Autostart ROM\". La nuova versione 3.2 aumentava anche il numero di tipi di file gestibili ed introduceva il comando codice_4 che convertiva un disco \"slave\" in un disco \"master\". Infine, il DOS 3.2 era arricchito di diversi giochi e programmi dimostrativi delle capacit\u00e0 delle nuove macchine. Del DOS 3.2 esistono 2 versioni, entrambe con lo stesso numero di rilascio: l'unica differenza \u00e8 l'assenza, nella prima versione, dell'Applesoft BASIC.\nNel mese di luglio del 1979 Apple present\u00f2 l'Apple DOS 3.2.1, una versione che differiva dalla 3.2 solo per la risoluzione di alcuni piccoli bug, tra cui quello relativo alla temporizzazione che affliggeva il comando codice_5, che falliva la copia di un disco quando si usavano 2 unit\u00e0 contemporaneamente. Con questa distribuzione veniva anche introdotto un sistema di numerazione delle versioni che usava una terza cifra ad indicare una modifica minore, un sistema che ha continuato ad essere utilizzato fino ai giorni nostri.\nApple DOS 3.3.\nL'Apple DOS 3.3 fu distribuito nel mese di agosto del 1980. Rispetto al DOS 3.2, introduceva diverse migliorie tra cui la capacit\u00e0 di gestire le superiori capacit\u00e0 di memorizzazione offerte dalle nuove PROM P5A/P6A montate sugli ultimi controller che potevano leggere e scrivere i dati ad una densit\u00e0 maggiore: grazie a queste PROM le tracce potevano ora contenere fino a 16 settori (4 kB) contro i precedenti 13 (3,25 kB), facendo aumentare la capacit\u00e0 totale di un dischetto da 113,7 kB a 140 kB per lato. Di questi, 16 kB erano usati dal DOS per il file system e per la copia del DOS 3.3, lasciando 124 kB di spazio per i programmi ed i dati dell'utente.\nIl DOS 3.3 non era per\u00f2 retrocompatibile: non poteva leggere o scrivere sui dischetti formattati con una versione precedente del DOS. Per risolvere questo problema Apple rese disponibile un software denominato \"MUFFIN\" che serviva a copiare i file di un disco ante DOS 3.3 su un disco DOS 3.3. Apple non distribu\u00ec mai una versione per l'operazione inversa e la comunit\u00e0 di utenti produsse in proprio una applicazione denominata \"NIFFUM\" che convertiva un disco DOS 3.3 nel formato compatibile con le precedenti versioni. Esistevano anche delle applicazioni commerciali (come il software \"Copy II Plus\") che erano in grado di copiare i file tra i due formati (e successivamente anche da e per i dischi formattati con il ProDOS).\nLa versione 3.3 permetteva anche di passare con pi\u00f9 facilit\u00e0 dall'Integer BASIC all'Applesoft BASIC se il computer aveva una scheda di espansione, la \"Language Card\", o una scheda con un firmware esteso, la \"Firmware Card\".\nEsistono 3 versioni del DOS 3.3. Apple, nel corso della sua commercializzazione, aggiorn\u00f2 2 volte il sistema operativo senza per\u00f2 cambiare numero di versione:\nCaratteristiche.\nI dischetti formattati con il DOS 3.1 utilizzavano 13 settori per traccia, ognuno di 256 byte, con 35 tracce per ogni lato del disco: in totale, lo spazio a disposizione era di 113,75 kB per lato, di cui circa 10 kB erano riservati per memorizzare lo stesso DOS e la directory del disco, lasciando all'utente finale 100 kB di spazio utile. Le unit\u00e0 dischi potevano accedere ad un solo lato per volta, obbligando l'utente a girare il dischetto per operare sul lato inferiore. I nomi dei file potevano contenere fino a 30 caratteri, inclusi gli spazi ed i caratteri di controllo: l'MS-DOS, per confronto, continu\u00f2 fino al 1995 a supportare nomi lunghi solo 11 caratteri, di cui 8 per il nome vero e proprio e 3 per l'estensione.\nSe comparato con sistemi operativi pi\u00f9 moderni, l'Apple DOS era abbastanza primitivo. Il primo livello del sistema era chiamato \"RWTS\" (\"Read/Write Track Sector\"): esso consisteva delle routine per la ricerca delle tracce, la lettura e la scrittura dei settori e la formattazione del disco. Questo livello fu scritto da Wozniak e da Wigginton. I successivi livelli furono scritti da Laughton. Il primo di essi era denominato \"File Manager\": era essenzialmente un'API costruita sull'RWTS che implementava le funzioni per aprire, chiudere, leggere, scrivere, cancellare, bloccare (ossia proteggere da scrittura), sbloccare (rendere riscrivibile), rinominare e verificare l'integrit\u00e0 strutturale dei file. Dopo il File Manager c'era un livello denominato \"Main DOS Routines\", che conteneva le routine che permettevano al BASIC di interfacciarsi con il DOS, intercettando i comandi inseriti dall'utente o direttamente al prompt dei comandi oppure nei propri programmi BASIC. I comandi messi a disposizione dell'utente erano, ad esempio, BLOAD, BSAVE e BRUN per caricare, salvare ed eseguire file binari oppure i corrispondenti LOAD, RUN e SAVE per i programmi in BASIC; EXEC eseguiva invece dei file batch composti da comandi BASIC e/o DOS. Sopra a questi c'era l'ultimo livello, che non era una vera e propria area di memoria contenente particolari routine, bens\u00ec una zona di buffer che il sistema operativo utilizzava per la memorizzazione temporanea dei dati in transito da e per ognuno dei file aperti.\nLa prima versione dell'Apple DOS supportava 4 tipi di file, identificati dalle seguenti lettere:\nCon il DOS 3.2 furono introdotti altri 4 tipi di file, contrassegnati dalle lettere \"R\", \"S\", un'altra \"A\" ed un'altra \"B\", ma di questi, solo il tipo \"R\" (che indicava un codice oggetto ricollocabile generato da un assembler) fu usato da Apple.\nIl DOS distingueva questi tipi solo nella visualizzazione dell'elenco dei file presenti in una cartella ma non metteva a disposizione nessuno strumento per poter manipolare direttamente i tipi di file. Il tipo \"R\" trovava qualche uso nell'identificazione dei file binari eseguibili ricollocabili. Alcuni programmi supportavano il tipo \"S\" per indicare i file di dati.\nSoftware ricollocabile.\nMolti dei programmi scritti in linguaggio macchina per i computer Apple II non si preoccupavano della ricollocazione del codice dato che l'Apple II, a differenza dei computer pi\u00f9 moderni, non eseguiva pi\u00f9 programmi contemporaneamente. I programmi erano generalmente scritti affinch\u00e9 essi si aspettassero di trovare il proprio codice macchina nelle stesse locazioni di memoria ogni volta che venivano eseguiti. Il codice pienamente ricollocabile era pi\u00f9 complicato da scrivere e difficile da implementare.\nL'Apple DOS, per\u00f2, doveva essere in grado di gestire un quantitativo di memoria installato nella macchina su cui girava che non aveva un valore fisso: esso poteva andare da 16 fino a 48 kB. Il DOS si caricava nella porzione pi\u00f9 alta possibile per poter tenere libera la parte pi\u00f9 bassa della memoria per i programmi in BASIC e per la gestione della grafica. Negli Apple II con 48 o pi\u00f9 kB di memoria, il DOS occupava la zona compresa fra gli indirizzi $9600 e $BF00 (corrispondenti a 3 buffer per i file pi\u00f9 10 kB per il suo codice) ma poteva anche caricarsi in una zona di memoria inferiore se la macchina aveva meno RAM (per confronto, il ProDOS si caricava sempre nella RAM della \"language card\", e ci\u00f2 comportava di avere almeno 64 kB di RAM sulla macchina).\nUna tabella di vettori di chiamata allocata nella zona di memoria compresa fra $03D0 e $03FF permetteva ai programmi di accedere al DOS ovunque esso si fosse caricato in memoria. Ad esempio, se le funzioni di chiamata del DOS integrate nell'interfaccia a riga di comando del BASIC cessavano di funzionare, l'utente poteva reinizializzare il DOS eseguendo la funzione puntata dalla locazione di memoria $03D0 (976): da qui il tradizionale comando \"3D0G\" per tornare al BASIC dal monitor di sistema.\nIl processo di avvio.\nIl processo di caricamento dell'Apple DOS coinvolgeva una serie di piccoli programmi, ognuno dei quali faceva avanzare il processo di avvio di pochi passi prima di passare il controllo al programma successivo della sequenza.\nSupporto per l'Integer BASIC e l'Applesoft BASIC.\nL'Apple II fu inizialmente distribuito con un semplice interprete BASIC noto come \"Apple BASIC\" che fu poi rinominato \"Integer BASIC\". Esso poteva gestire solo i numeri interi con un intervallo da -32768 a 32767 e supportava solo una grafica in bassa risoluzione. Essendo per\u00f2 il primo BASIC disponibile per l'Apple II, fu l'interprete con cui furono scritti i programmi per il computer.\nIn seguito alle numerose richieste di un interprete capace di gestire i numeri in virgola mobile, Apple si rivolse a Microsoft chiedendo un BASIC con tali caratteristiche. Microsoft propose lo stesso linguaggio che gi\u00e0 aveva sviluppato per l'Altair 8800, che Apple distribu\u00ec come \"Applesoft BASIC\". Nonostante le maggiori capacit\u00e0, l'Applesoft BASIC non era compatibile con l'Integer BASIC per cui i programmi scritti per questo interprete non giravano su quello nuovo.\nL'Applesoft BASIC fu distribuito inizialmente su cassetta a nastro: veniva caricato in memoria come un normale programma, occupando 10 kB di RAM. Con l'uscita degli Apple II Plus, l'Applesoft BASIC venne integrato nella ROM dei nuovi computer.\nQuando fu distribuito il nuovo DOS 3.3, nell'agosto del 1980, gli Apple II Plus erano in vendita da pi\u00f9 di anno: Apple decise quindi di integrare nel DOS la possibilit\u00e0 di passare con facilit\u00e0 da un interprete BASIC all'altro grazie al fatto che essi furono inseriti nel disco \"master\" come file binari permettendo cos\u00ec agli utenti di poter caricare in RAM la versione non presente nella ROM della propria macchina (ammesso di aver sufficiente memoria per farlo). Per scegliere l'interprete da usare l'utente doveva semplicemente digitare al prompt del sistema i comandi codice_7 (abbreviazione di \"F\"loating \"P\"oint) per l'Applesoft BASIC o codice_8 (per \"INT\"eger) per l'Integer BASIC. Inoltre, quando l'utente apriva un programma salvato, il DOS sceglieva automaticamente l'interprete adatto in base al tipo di file, se l'Applesoft BASIC in caso il tipo fosse stato \"A\" o l'Integer BASIC nel caso del tipo \"I\".\nAltre versioni.\nUno dei limiti del DOS era il fatto che i dati letti o scritti dai dischi dovevano attraversare tutti e tre i buffer del sistema operativo. Questo modo di operare rendeva le operazioni di accesso al disco particolarmente lento dato che molto del tempo era speso per copiare i dati all'interno della memoria del computer. Per questo motivo comparvero alcune versioni modificate del DOS denominate \"Pronto-DOS\", \"Diversi-DOS\" e \"Davi-DOS\", che risolvevano il problema alterando le routine del livello \"File Manager\" del sistema in modo che usasse l'RWTS per leggere o scrivere i settori direttamente da o verso la memoria centrale senza usare i buffer."}
{"id": "3229604", "revid": "1442080", "url": "https://it.wikipedia.org/wiki?curid=3229604", "title": "ATP Nizza 1993 - Singolare", "text": "Il singolare del torneo di tennis ATP Nizza 1993, facente parte dell'ATP Tour, ha avuto come vincitore Marc-Kevin Goellner che ha battuto in finale Ivan Lendl 1-6, 6-4, 6-2."}
{"id": "3229610", "revid": "110157", "url": "https://it.wikipedia.org/wiki?curid=3229610", "title": "Raphael Mechoulam", "text": "Biografia.\nNato a Sofia, in Bulgaria, nel 1930, si trasferisce nel 1949 insieme alla sua famiglia in Israele, dove si laurea in chimica. Dopo il dottorato trascorre un periodo di perfezionamento alla Rockefeller University. Rientrato in Israele diviene membro dell'Istituto Weizmann, dove assurge alla notoriet\u00e0 in seguito all'isolamento e alla sintesi, nel 1964, del \u03949-tetraidrocannabinolo, il maggiore principio attivo della cannabis.\nSuccessivamente, divenuto professore di chimica alla Universit\u00e0 Ebraica di Gerusalemme, contribuisce, con il suo gruppo di ricerca, alla individuazione del cannabidiolo (CBD), del cannabigerolo (CBG) e di numerosi altri composti presenti nella cannabis. Sempre al suo gruppo di ricerca si deve l'isolamento, nel 1992, dell'endocannabinoide anandamide e, qualche anno pi\u00f9 tardi, del 2-arachidonoilglicerolo (2-AG) .\nNel 1999 l'International Cannabinoid Research Society ha istituito in suo onore il \"Raphael Mechoulam Annual Award in Cannabinoid Research\"."}
{"id": "3229621", "revid": "1305772", "url": "https://it.wikipedia.org/wiki?curid=3229621", "title": "Cornflake Girl", "text": "Cornflake Girl \u00e8 un singolo della cantautrice rock statunitense Tori Amos, pubblicato il 10 gennaio 1994 dall'etichetta discografica Atlantic. \u00c8 stato il primo singolo estratto dal secondo album della cantautrice, \"Under the Pink\", per il mercato europeo, mentre il secondo per quello americano.\nIl brano \u00e8 stato scritto dalla stessa Tori Amos, che l'ha prodotto insieme a Eric Rosse e si ispira al romanzo \"Possessing the Secret of Joy\" di Alice Walker, che parla di una donna africana costretta alla escissione del clitoride secondo un rituale tradizionale.\nSi tratta di una delle canzoni pi\u00f9 note della cantautrice e uno dei singoli di maggior successo: il singolo \u00e8 entrato nelle classifiche di diversi paesi, raggiungendo la top10 sia nel Regno Unito che in Irlanda.\nComposizione e testo.\nIl brano fa parte di una trilogia sui tradimenti tra donne insieme a \"Bells\" e \"Waitress\", e fu composto da Amos in seguito alla lettura del romanzo \"Possessing the Secret of Joy\" di Alice Walker, dove un personaggio minore di un libro precedente di Walker, \"Il colore viola\", si sottopone a una mutilazione genitale nel proprio paese d'origine. Amos rimase particolarmente scioccata da come le bambine vengano sottoposte all'operazione in tenera et\u00e0 per volere delle loro stesse madri, e questo la spinse a riflettere sull'assenza di solidariet\u00e0 e sorellanza tra donne nella storia umana. La cantautrice ha dichiarato nel 1994 al \"Baltimore Sun\" che la lettura del libro le risvegli\u00f2 molta \"memoria sociale\" riguardo a donne che si sono accanite l'una contro l'altra e le apr\u00ec gli occhi sull'illusione di una possibile sorellanza femminile, con gli uomini visti sempre come il carnefice e la donna dipinta sempre come la vittima. Sul numero della rivista \"Life\" del 7 febbraio 1994 l'artista ha dichiarato: \"nel libro non sono gli uomini, ma le madri, coloro di cui avevi pi\u00f9 fiducia di chiunque altro, che ti dicono che [la mutilazione] sia la cosa migliore per te. Questo ha provocato dolore al mio essere. Quello che come donne non abbiamo mai posseduto \u00e8 ci\u00f2 che ci siamo negate l'un l'altra - ci toglieremo la vita l'un l'altra nel momento in cui sentiremo che la nostra posizione \u00e8 minacciata\".\nNel testo le \"cornflake girls\" (ragazze cereali) vengono contrapposte alle \"raisin girls\" (ragazze uvetta): a detta della stessa cantautrice, le prime sono \"puritane, conformiste e obbedienti all'autorit\u00e0\", mentre le seconde originali, indipendenti e sessuali\". Amos paragona le \"cornflake girls\" al pane bianco industriale preconfezionato, e le \"raisin girls\" al pane integrale artigianale. La cantante afferma nel testo di non essere mai stato una \"cornflake girl\", ma che ha sempre preferito stare insieme alle \"raisin girls\", quelle che non si uniformano agli stereotipi e agli schemi imposti, ma preferiscono stare \"dall'altra parte\". L'idea del paragone con i cereali e l'uvetta venne da una pubblicit\u00e0 per i cereali Kellog's a cui Amos prese parte da giovanissima, nelle vesti di una pianista da piano bar. L'artista ha affermato in un'intervista: \"mi sono complimentata con me stessa pensando di essere il cavallo di Troia l\u00ec: una \"raisin girl\" tra le \"cornflake girls\"\". La scelta dei due alimenti da attribuire ai due tipi di donne si basa sul fatto che Amos not\u00f2 come nei supermercati i cereali siano comunissimi e presenti in grandi quantit\u00e0 e sotto varie forme, mentre l'uvetta \u00e8 rara e difficile da trovare.\nIl testo cita anche altri due personaggi immaginari, il \"Coniglio\" e \"l'Uomo con l'arma dorata\", che stando alla cantautrice, sono ulteriori riferimenti a Dio. Il \"Coniglio\", che in alcune tradizioni indiana rappresenta la paura, \u00e8 una ragazza che vive nella foresta insieme alla \"Volpe\", mentre \"l'Uomo con l'arma dorata\" rappresenta i sogni.\nAmos ha affermato in un'intervista al \"Virginian Pilot\" che il brano fu fortemente influenzato dalla musica jazz, ma che, nel momento di scriverlo, ha preferito non ascoltare le varie influenze jazz per poter evolvere in maniera indipendente. Oltre alla presenza del pianoforte suonato dalla cantante, il brano presenta l'utilizzo di una base di chitarra e una di mandolino che strimpella velocemente aprendo la canzone. Entrambi gli strumenti sono suonati da Steve Caton. Inoltre, la canzone fa grande utilizzo di un fischietto trovato su un computer Apple dalla cantante. Amos ha dichiarato al \"Baltimore Sun\" che l'addetto al mixaggio Kevin Killen le sconsigli\u00f2 vivamente l'uso del fischietto in quanto \"pacchiano\", mentre il partner Eric Rosse rideva sguaiatamente durante la registrazione. Pienamente soddisfatta dell'uso del fischietto, la cantautrice ha rivelato di aver risposto a Killen: \"Quando incidi la tua canzone, puoi metterci sopra il tuo mandolino. Questo \u00e8 un fischietto. Inseriscilo, cazzo. Inserisci il campionamento\". Riguardo alla parte del pianoforte, in un'intervista a \"Bam\" la cantante ha affermato di trovarsi d'accordo con la descrizione del giornalista, il quale ha paragonato l'arrangiamento a \"un marinaio ubriaco [che suona] in un bar sul mare\".\nVideo.\nVersione europea.\nIl primo video girato dalla cantante per il singolo fu diretto dal duo di registi inglesi Big TV! e girato in due giorni di riprese a Los Angeles, insieme a quelle per il video di \"God\". L'atmosfera del video \u00e8 piuttosto surrealista e si ispira a \"Il mago di Oz\" e \"Alice nel paese delle meraviglie\", ma in chiave di un incubo. Quest'idea \u00e8 stata proposta dai registi dopo aver ascoltato il brano. L'idea di base \u00e8 quella di Dorothy che finisce all'inferno invece che in Oz, e questo \u00e8 reso dai registi attraverso l'uso dei colori. Difatti, se nel film \"Il mago di Oz\" del 1939 diretto da Vincent Minnelli le scene iniziali del mondo reale sono in bianco e nero e quelle ambientate in Oz sono in technicolor, il video di \"Cornflake Girl\" si apre con una sequenza a colori saturi che mostra la cantante adagiata su un pianoforte prima di addormentarsi, e appena si addormenta la camera \"entra\" nei suoi sogni, che sono in bianco e nero. La stanza in cui la cantante dorme presenta una gabbia dorata dove un uccello meccanico canta il motivo del fischietto della canzone. La parte in bianco e nero si apre con un uragano e delle case che volano, proprio come ne \"Il mago di Oz\". Successivamente l'incubo della cantante si sposta in una dimensione cosmica, dove, oltre alle case, volano anche varie donne appartenenti a culture e etnie differenti, come quella eschimese o cinese. Due ragazze vestite da liceali alla moda inscenano una lotta, in richiamo al testo della canzone che parla dei tradimenti e della crudelt\u00e0 tra donne. Nella scena dell'incubo, la cantante \u00e8 sospesa nel cosmo come tutto il resto e ha un piede legato al proprio pianoforte; finisce poi per cadere in un'enorme ragnatela. In questa sequenza Amos indossa due enormi stivali di pelliccia, scelti dalla sua stylist personale Karen Binns e ritenuti \"maledettamente pesanti\" dalla cantante, e una camicia di forza slacciata. Il video si chiude con il ritorno nella stanza e il risveglio della cantante, mentre nella camera sono entrate molte foglie secche dalla finestra aperta. Il video \u00e8 stato girato nell'ottica di dare la sensazione di un film muto, utilizzando quella che sembra una camera 16mm. Questa versione fu distribuita solo per il mercato europeo, e non per quello americano.\nVersione americana.\nIl video girato da Big TV! fu considerato dalla casa discografica e dalla stessa Amos troppo strano, astratto e inquietante per il pubblico nordamericano, cos\u00ec fu deciso di girare una seconda versione destinata al mercato domestico. La versione americana, diretta dalla cantante insieme a Nancy Bennett, \u00e8 molto pi\u00f9 convenzionale stilisticamente e presenta una sorta di storyline, in linea con i tipici video musicali americani. In questo video, rispetto al primo, Amos si \u00e8 concentrata molto di pi\u00f9 sul significato della canzone e sul suo nucleo principale: donne che tradiscono donne. Il video \u00e8 ambientato in un deserto americano dove la cantante si avventura guidando un pick-up con quattro ragazze adolescenti sul retro. Le quattro ragazze rappresentano le due fazioni della canzone: le conformiste \"cornflake girls\", rappresentate da una adolescente svampita impegnata a creare bolle di sapone e un'altra con cappello che si comporta da bulla, e le anti-conformiste \"raisin girls\", interpretate da una ragazza rossa e riccia tenuta al lazzo dalla ragazza col cappello e da una ragazza afro-americana che cerca di liberare l'altra dal lazzo. Questi due personaggi sono rispettivamente l'alter ego della cantante e della sua stylist e amica Karen Binns. Durante il viaggio la ragazza bulla col cappello e quella afro-americana si azzuffano tra loro, mentre l'altra \"raisin girl\" continua a soffiare bolle di sapone e a comportarsi in modo na\u00eff, e l'alter ego della cantante mostra un comportamento molto introverso. La cantante ferma il pick-up di fronte all'incontro di un giovane cow-boy che finisce seduto in un pentolone a tagliare verdure destinate alla cottura di se stesso, mentre la cantante e le quattro ragazze inscenano una danza propiziatoria e scoordinata intorno al pentolone, come fossero Indiani. La cantante viene mostrata durante il videoclip mentre canta il brano in un piccolo parco giochi nel deserto, suonando con le dita sul proprio ventre come se fosse una tastiera. Il video si chiude con l'immagine della cantante appesa a testa in gi\u00f9 mentre cerca di raggiungere con la mano il suo alter ego adolescente, la quale \u00e8 seduta da sola e chiusa nel suo mondo.\nSuccesso commerciale.\nIl singolo non ha avuto successo negli Stati Uniti, dove non \u00e8 riuscito a entrare nella Billboard Hot 100 statunitense, ma \u00e8 entrato nella top20 della Alternative Airplay della rivista, raggiungendo la dodicesima posizione. All'estero il brano ha avuto molto pi\u00f9 successo, diventando in alcuni casi il singolo pi\u00f9 famoso della cantante. Nella classifica inglese \u00e8 stato il quarto singolo di Amos a entrare in classifica ma il primo a entrare nella top10, dove ha raggiunto la posizione numero 4. Anche in Irlanda \u00e8 diventato il primo singolo della cantante a entrare nella top10, arrivando al numero 9 e passando otto settimane in classifica. Nella classifica australiana \u00e8 stato il primo singolo a entrare nella top20, dove ha raggiunto la posizione numero 19 e ha speso un totale di quattordici settimane in classifica. Nella classifica canadese il brano ha debuttato alla posizione numero 85 il 31 gennaio 1994, e durante la sua settima settimana di permanenza in classifica \u00e8 entrato nella top 40 al numero 32, per poi fermarsi alla posizione numero 30. Il singolo ha passato un totale di sedici settimane nella classifica canadese.\nNei Paesi Bassi \u00e8 stato il primo singolo di Amos a entrare nella top40, dove ha raggiunto la posizione numero 26, mentre nel Belgio fiammingo ha raggiunto la posizione numero 38. Nella classifica italiana il singolo \u00e8 entrato in top20, arrivando fino al numero 14.\nCover.\nLa canzone \u00e8 stata oggetto di cover da parte di diversi artisti, la prima delle quali \u00e8 stata realizzata dal gruppo Jawbox. Successivamente \u00e8 stata ripresa anche dal gruppo Tapping the Vein, che ha inserito la sua versione in un album-tributo dedicato a Tori Amos, mentre nel 2010 Imogen Heap ne ha realizzato una versione dal vivo in Australia. Nel 2010 anche la cantante italiana Nathalie ha eseguito una reinterpretazione del brano inserendola nel suo EP di esordio. La band indie-rock britannica Florence + The Machine ha realizzato una versione live del brano nel 2018 per la piattaforma di streaming musicale Spotify, registrato agli RAK Studios di Londra."}
{"id": "3229631", "revid": "1442080", "url": "https://it.wikipedia.org/wiki?curid=3229631", "title": "Verizon Tennis Challenge 1993 - Singolare", "text": "Il singolare del torneo di tennis Verizon Tennis Challenge 1993, facente parte dell'ATP Tour, ha avuto come vincitore Jacco Eltingh che ha battuto in finale Bryan Shelton 7-6 (1), 6-2."}
{"id": "3229637", "revid": "767487", "url": "https://it.wikipedia.org/wiki?curid=3229637", "title": "Antoni Piechniczek", "text": "Carriera.\nGiocatore.\nHa iniziato la carriera calcistica nello Zryw Chorz\u00f3w, successivamente ha giocato nel Naprz\u00f3d Lipiny (1960\u20131961), KP Legia Varsavia (1961\u20131965), Ruch Chorz\u00f3w (1965\u20131972) e nel francese Ch\u00e2teauroux (1972\u20131973). Nel 1964 ha vinto con il KP Legia Varsavia la Coppa di Polonia e nel 1968 il Campionato polacco di calcio con il Ruch Chorz\u00f3w. Ha giocato tre partite con la Nazionale di calcio della Polonia tra il 1967 e il 1969. Giocava nei ruoli di centrocampista e difensore terzino destro.\nAllenatore.\nHa ricoperto il ruolo di allenatore con il BKS Stal Bielsko-Bia\u0142a, , Ruch Chorz\u00f3w, G\u00f3rnik Zabrze e in squadre straniere come l'Al-Nassr negli Emirati Arabi Uniti e l'Esperance Tunis in Tunisia. Nel 1987 ha vinto il campionato polacco di calcio con il G\u00f3rnik Zabrze.\nAlla fine di dicembre del 1980 \u00e8 stato chiamato a fare il selezionatore della nazionale di calcio della Polonia. Ufficialmente ha iniziato il suo compito il 5 gennaio 1981. Ha ottenuto la qualificazione al campionato mondiale di calcio del 1982 svoltosi in Spagna nel quale la Polonia \u00e8 riuscita a raggiungere il terzo posto. Ha raggiunto anche la qualificazione al mondiale del 1986 svoltosi in Messico in cui la Polonia \u00e8 uscita negli ottavi di finale. Ha consegnato le sue dimissioni nel giugno 1986. Ha ancora occupato la funzione di selezionatore della nazionale di calcio della Polonia nel maggio 1996 senza per\u00f2 centrare la qualificazione al campionato mondiale di calcio 1998 in Francia. Si \u00e8 dimesso il 7 giugno 1997. Ha lavorato anche come selezionatore della nazionale di calcio della Tunisia (partecipante ai giochi della XXIV Olimpiade a Seul) e della nazionale di calcio degli Emirati Arabi Uniti.\nAttivit\u00e0 professionale e politica.\n\u00c8 un attivista della Federazione calcistica della Polonia. Fino al 15 luglio 2006 era vicepresidente degli affari di formazione della Federazione calcistica della Polonia. Pi\u00f9 volte \u00e8 stato intervistato come commentatore ed esperto dalle televisioni polacche. Nel 2008 \u00e8 diventato vicepresidente alla gestione della Federazione calcistica della Polonia.\nFaceva parte del consiglio di sorveglianza dell'Odra Wodzis\u0142aw \u015al\u0105ski. \u00c8 professore all'Accademia dell'Educazione Fisica a Katowice.\nNel 2002 \u00e8 stato scelto dalla lista del partito Unia Samorz\u0105dowa al Sejmik del voivodato della Slesia dove ha avuto la funzione di vicepresidente. Ha aperto la lista dei candidati Partia Demokratyczna \u2013 demokraci.pl al Sejm nel circondario di Katowice nelle elezioni presidenziali del 2005. Un anno dopo \u00e8 diventato consigliere del voivodato nella lista della Piattaforma Civica. Nelle elezioni parlamentari del 2007 ha ottenuto con l'aiuto della Piattaforma Civica il mandato del Senat nel circondario di Katowice, ottenendo 207.243 voti. Alle elezioni parlamentari del 2011 non si \u00e8 ricandidato."}
{"id": "3229638", "revid": "149587", "url": "https://it.wikipedia.org/wiki?curid=3229638", "title": "Piana alluvionale", "text": ""}
{"id": "3229641", "revid": "287204", "url": "https://it.wikipedia.org/wiki?curid=3229641", "title": "Cono Morse", "text": "\u00c8 chiamato metodo di accoppiamento conico cono Morse un sistema di collegamento di due pezzi metallici con forma conica di maschio e femmina. Non utilizza saldature ed \u00e8 pi\u00f9 ampiamente utilizzato su torni e frese per assemblare il mandrino, o direttamente ad altri elementi di diametro maggiore. La caratteristica maggiore \u00e8 quella che l'angolo totale del tronco di cono non deve superare i 5\u00b0. \u00c8 stato proposto da Stephen A. Morse circa nel 1864.\nMedicina.\nIl \"cono Morse\" \u00e8 utilizzato anche in ambito ortopedico ed odontoiatrico nelle protesi d'anca ed implantare.\nIn ambito ortopedico serve per unire l'impianto femorale con la testa sferica, in ambito odontoiatrico serve per unire la vite endoossea all'abutment."}
{"id": "3229642", "revid": "1442080", "url": "https://it.wikipedia.org/wiki?curid=3229642", "title": "Madrid Tennis Grand Prix 1993 - Singolare", "text": "Il singolare del torneo di tennis Madrid Tennis Grand Prix 1993, facente parte dell'ATP Tour, ha avuto come vincitore Stefan Edberg che ha battuto in finale Sergi Bruguera 6-3, 6-3, 6-2."}
{"id": "3229644", "revid": "1573940", "url": "https://it.wikipedia.org/wiki?curid=3229644", "title": "Basilica di San Giuliano", "text": "La basilica di San Giuliano sorge nel territorio di Gozzano, sulla sommit\u00e0 del colle posto all'estremit\u00e0 orientale del centro abitato, all'interno del recinto dell'antico castello di Gozzano (\"castrum Gaudiani\").\nStoria.\nLa basilica fu costruita sul colle che sovrasta il paese alla fine del IX secolo per ospitare il corpo di san Giuliano, fino ad allora sepolto all'interno dell'antica chiesa matrice, che sorgeva a sud-est del centro abitato, nel luogo dove ora si trova la chiesa di San Lorenzo. Della prima chiesa dedicata al santo non esistono ai nostri giorni tracce architettoniche, ad eccezione di due capitelli inglobati nella muratura della chiesa attuale. L'edificio, al quale nell'XI secolo fu affiancata l'imponente torre campanaria ancora esistente, fu completamente ricostruito nel XII secolo, in forme molto simili a quelle della Basilica di San Giulio e ispirate alla struttura dell'antico Duomo di Novara. Della basilica romanica sono ancora visibili in parte le due torri scalarie che cingevano la facciata e i pilastrini a base ottagonale che sostenevano il cosiddetto \"portico dei canonici\", disposto lungo il fianco orientale dell'edificio. L'attuale costruzione risale ai primi decenni del XVIII secolo: all'interno spiccano due grandi tele (anche note come \"teleri\") con scene della vita di san Giuliano, opera di Giovan Battista Ronchelli, e la cappella della Madonna del Rosario, con affreschi di Lorenzo Peracino.\nStruttura architettonica.\nL'edificio si presenta ad aula unica con cappelle laterali e ampia abside semicircolare, sul modello, ispirato dalla precettistica della controriforma, della chiesa di San Fedele a Milano. Nell'area sotto il presbiterio \u00e8 collocata la cripta o scurolo dove \u00e8 conservato il corpo di san Giuliano."}
{"id": "3229654", "revid": "88740", "url": "https://it.wikipedia.org/wiki?curid=3229654", "title": "Tr\u00e9sor", "text": "Tr\u00e9sor (\"tesoro\" in lingua francese) pu\u00f2 riferirsi a:"}
{"id": "3229662", "revid": "1442080", "url": "https://it.wikipedia.org/wiki?curid=3229662", "title": "Tampa Open 1993 - Singolare", "text": "Il singolare del torneo di tennis Tampa Open 1993, facente parte dell'ATP Tour, ha avuto come vincitore Jaime Yzaga che ha battuto in finale Richard Fromberg 6-4, 6-2."}
{"id": "3229665", "revid": "46291", "url": "https://it.wikipedia.org/wiki?curid=3229665", "title": "Artemisia alba", "text": "L'Artemisia bianca (nome scientifico Artemisia alba ) \u00e8 una piccola pianta erbacea appartenente alla famiglia delle Asteraceae.\nEtimologia.\nL'etimologia del termine generico (\"Artemisia\") non \u00e8 sicura e sembra che derivi da Artemisia, consorte di Mausolo, re di Caria; ma anche, secondo altre etimologie, potrebbe derivare dalla dea della caccia (Artemide), oppure da una parola greca \"\u201dartemes\u201d\" (= sano) alludendo alle propriet\u00e0 medicamentose delle piante del genere \"Artemisa\". Il termine specifico (\"alba\") fa riferimento al colore dei suoi piccoli fiori ma anche all'indumento generale della pianta.\nIl binomio scientifico attualmente accettato (\"Artemisia alba\") \u00e8 stato proposto dal medico e botanico vicentino Antonio Turra (1736-1797) in un lavoro del 1764.\nDescrizione.\nSono piante perenni la cui altezza pu\u00f2 arrivare fino 2 \u2013 4 dm (massimo 10 dm). La forma biologica \u00e8 camefite fruticose (Ch frut), sono piante legnose alla base, con gemme svernanti poste ad un'altezza dal suolo tra i 2 ed i 30\u00a0cm con un aspetto arbustivo. Le porzioni erbacee seccano annualmente e rimangono in vita soltanto le parti legnose. Hanno inoltre un forte odore aromatico simile alla canfora. Queste piante sono prive di lattice; contengono per\u00f2 oli eterei lattoni sesquiterpenici.\nRadici.\nLe radici sono secondarie da fittone.\nFoglie.\nIl colore delle foglie \u00e8 tra il verdastro e il bianco-tomentoso; i peli sono del tipo contorto-uncinati. Le foglie sono picciolate e il picciolo alla base \u00e8 allargato in due orecchiette. La forma della lamina \u00e8 bi-pennata (o anche tri-pennata). I segmenti di secondo ordine sono interi a forma di lacinie strettamente lineari. La superficie delle foglie \u00e8 cosparsa di ghiandole puntiformi affondate nel parenchima. Le foglie cauline sono progressivamente pi\u00f9 piccole verso l'infiorescenza. Dimensione dei segmenti finali: larghezza 0,3 \u2013 0,5\u00a0mm; lunghezza 5 \u2013 8\u00a0mm.\nInfiorescenza.\nL'infiorescenza di tipo pannocchia lineare, fogliosa, terminale \u00e8 formata da diversi (da 25 a 30) piccoli capolini subsferici e subsessili, biancastri e lievemente penduli composti solamente da fiori tubulari. La struttura dei capolini \u00e8 quella tipica delle \"Asteraceae\" : il peduncolo sorregge un involucro pi\u00f9 o meno cilindrico composto da diverse brattee/squame embricate, lanose disposte in diversi ordini che fanno da protezione al ricettacolo peloso sul quale s'inseriscono due tipi di fiori : i fiori esterni ligulati (assenti in questa specie), e i fiori centrali tubulosi. Questi ultimi, in particolare, quelli periferici sono femminili, mentre quelli centrali sono ermafroditi. Diametro dei capolini: 2 \u2013 3\u00a0mm.\nFiore.\nI fiori sono attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Dimensione dei fiori: 3 \u2013 6\u00a0mm.\nFrutti.\nIl frutto \u00e8 un achenio marrone chiaro sprovvisto di pappo e glabro. La forma \u00e8 ellissoide-compressa. Dimensione degli acheni: 1,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza dell'\u201cArtemisia alba\u201d (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Artemisia\") comprende circa 400 specie, diffuse nelle zone temperate sia dell'emisfero boreale (la maggioranza) che di quello australe (poche), di solito in habitat asciutti o semi-asciutti.\nIl numero cromosomico di \"A. alba\" \u00e8: 2n = 36\nVariabilit\u00e0.\nSi tratta di una specie molto variabile; il numero cromosomico la indica come specie poliploide (vedi sopra). La variabilit\u00e0 dell'Artemisia bianca si manifesta in genere nei seguenti caratteri:\nNumerose specie sono state descritte con queste varianti. Pi\u00f9 di qualche autore tende a considerare \"Artemisia alba\" un \u201cgruppo di specie\u201d all'interno del genere \"Artemisia\", mentre altri autori (ad esempio Sandro Pignatti e gli autori della \u201cAn annotated checklist of the Italian Vascular Flora\u201d) pensano che non si tratti di piante realmente distinte ma solamente di \u201cforme stazionali\u201d dipendenti dal particolare habitat in cui si trovano. Qui di seguito diamo un elenco di specie affini all'\"Artemisia alba\" da considerare con tutta probabilit\u00e0 dei sinonimi:\nAlcune di questi nominativi attualmente sono stati declassati al rango di sottospecie:\nAltre variet\u00e0 non presenti in Italia:\nIbridi.\nCon la specie \"Artemisia campestris\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe \u201cArtemisie\u201d con i loro piccoli fiori non sono molto diverse le une dalle altre; in questo caso la forma dei segmenti delle foglie (stretti e lineari) potrebbe restringere a due sole specie simili alla \"Artemisia alba\":"}
{"id": "3229667", "revid": "199745", "url": "https://it.wikipedia.org/wiki?curid=3229667", "title": "Artemisia bianca", "text": " #REDIRECT Artemisia alba"}
{"id": "3229679", "revid": "1313191", "url": "https://it.wikipedia.org/wiki?curid=3229679", "title": "San Saturnino (Moneglia)", "text": "San Saturnino \u00e8 una frazione ligure di circa 96 abitanti del comune di Moneglia, da cui dista poco pi\u00f9 di due chilometri, posta a 163 metri sul livello del mare, sulla strada provinciale 55 che congiunge Moneglia alla localit\u00e0 Bracco, posta a 412 metri, dove si innesta sulla via Aurelia (Strada statale 1).\nStoria.\nNel progetto di Costituzione della Repubblica Ligure, elaborato nel 1797, era indicato come comune indipendente da Moneglia, incluso nel distretto del Gromolo con Sestri levante come capo cantone \nNel secolo XIX era presente nel suo territorio una piccola cava di ardesia.\nIl 20 ottobre 2011, in seguito ad un terremoto con epicentro la Val Trebbia, la croce in bronzo del campanile della chiesa di San Saturnino si \u00e8 staccata dalla base rimanendo sospesa ad oltre 30 metri d'altezza.\nPopolazione.\nAttualmente San Saturnino conta circa 96 abitanti.\nLa sua parrocchia nel 1845 annoverava 440 persone, ridottesi a 94 all'inizio del secolo XXI, decremento in linea con quanto avviene nella frazioni montane dei paesi liguri.\nSan Saturnino \u00e8 il luogo di nascita di Luigi Burgo (31-3-1876) fondatore delle omonime cartiere e senatore del Regno, che qui fece costruire la scuola e l'asilo, nonch\u00e9 l'acquedotto e il piazzale della chiesa. \nIl paesino ha avuto una lunga disputa con Luj\u00e1n in merito al luogo di nascita del naturalista Florentino Ameghino, oggi possiamo affermare senza tema di smentita che nacque a San Saturnino nel 1853 e immediatamente la sua famiglia emigr\u00f2 in Argentina."}
{"id": "3229685", "revid": "599013", "url": "https://it.wikipedia.org/wiki?curid=3229685", "title": "Bologna Open 1993 - Singolare", "text": "Il singolare del torneo di tennis Bologna Open 1993, facente parte dell'ATP Tour, ha avuto come vincitore Jordi Burillo che ha battuto in finale Andrej \u010cerkasov 7-6(4), 6-7(7), 6-1."}
{"id": "3229700", "revid": "1566286", "url": "https://it.wikipedia.org/wiki?curid=3229700", "title": "\u00c9mile Vardannes", "text": "Biografia.\nDiscendeva dai B\u00e9n\u00e9vent, nota famiglia francese di artisti circensi e del teatro. Della stessa famiglia faceva parte anche l'attore caratterista No\u00ebl Roquevert (al secolo \"No\u00ebl B\u00e9n\u00e9vent\"), del quale Vardannes era lo zio paterno.\nGi\u00e0 affermato ed esperto attore teatrale, nel 1909 fu assunto come attore e regista cinematografico dalla \"Pasquali &amp; C.\" di Torino e poi dalla \"Croce &amp; C.\" di Milano. Nel 1911 fu ingaggiato dall'\"Itala Film\", presso la quale fu impiegato come attore comico, in qualit\u00e0 di interprete dei film della serie comica \"Tot\u00f2\" (gi\u00e0 iniziata alla Pasquali e alla Croce), di cui egli stesso era soggettista e regista.\nNel 1912, Vardannes pass\u00f2 alla \"Milano Films\" dove fu interprete di una serie comica nei panni di un nuovo personaggio dal nome \"Bonifacio\".\nRientr\u00f2 all\"'Itala Film\" nel 1913, dove per\u00f2 non fu impiegato soltanto come attore comico, ma anche come attore drammatico. Suo fu il ruolo di \"Annibale\" nel \"film-kolossal\" prodotto dalla casa torinese, \"Cabiria\", del 1914.\nCome regista, oltre alle comiche, il suo film di maggior rilevanza fu \"L'oro degli Aztechi\" girato nel 1920.\nAlla fine degli anni venti ritorn\u00f2 in Francia, dove ebbe modo di far parte del cast di tre film sonori, in ruoli minori - con lo pseudonimo Vardannes -, l'ultimo dei quali girato nel 1943."}
{"id": "3229701", "revid": "1781575", "url": "https://it.wikipedia.org/wiki?curid=3229701", "title": "Renan Pippi", "text": "Carriera.\nCresciuto nel , a 18 anni si trasferisce in Italia al dove disputa 3 partite in Serie C1. In seguito gioca per una stagione nella massima serie uruguaiana con il Wanderers Montevideo (nella quale segna 5 gol in 30 incontri); successivamente ha sempre militato in Italia in Serie D, Serie C2 e Serie C1.\nNel 2009 si trasferisce alla Sangiovannese in Lega Pro Seconda Divisione rimanendovi per una stagione e mezza.\nNel gennaio 2011 passa alla Sanremese, sempre in Seconda Divisione, dove segna 4 gol in 14 partite.\nNell'estate successiva scende in Serie D al Monterotondo Lupa dove rimane fino al gennaio 2012 quando si trasferisce al Citt\u00e0 di Marino, sempre in Serie D.\nL'anno seguente passa alla , squadra romana di Serie D.\nNella stagione 2013-2014 gioca con la maglia della Lupa Castelli Romani dove realizza 27 reti contribuendo alla promozione della squadra in Serie D.\nNel luglio 2014 si trasferisce alla , in Serie D; con i laziali ottiene un secondo posto in classifica dietro alla Lupa Castelli Romani, sua ex squadra, che viene promossa in Lega Pro.\nNell'agosto 2015 viene tesserato dalla Nuova Monterosi, in Eccellenza, dove vince il campionato segnando 19 reti in 25 presenze.\nNella stagione 2016-2017 gioca con il il campionato di Serie D girone G, classificandosi al secondo posto.\nNel dicembre 2017 lascia il dopo essere diventato il miglior marcatore degli ultimi vent\u2019anni della squadra, accasandosi all\u2019SSF Atletico, militante sempre nel girone G di Serie D, concludendo la stagione al terzo posto. Sempre in D, nel luglio 2018 si accasa all' e nel luglio seguente viene ingaggiato dagli abruzzesi del .\nNel dicembre 2019 ritorna al in Serie D.\nNell'estate 2020, si trasferisce al in Eccellenza Laziale. Ad agosto 2021 passa al sempre in Eccedenza Laziale."}
{"id": "3229709", "revid": "709565", "url": "https://it.wikipedia.org/wiki?curid=3229709", "title": "Episodi de I Robinson (quinta stagione)", "text": "\"Abbasso la scuola\".\nTrama.\nDenise deve partire per ritornare ad Hillman, intanto per Theo \u00e8 il primo giorno di universit\u00e0, e, telefonando alla segreteria,si accorge di essersi scordato l'assegno che avrebbe dovuto portare qualche mese prima, cos\u00ec rimane a casa. Nel frattempo, Denise confessa a Theo, Vanessa e Rudy, che non vuole pi\u00f9 andare all'universit\u00e0 e che teme di essere cacciata di casa. Quando poi va a parlare con Cliff e Clair si accorge che i suoi genitori sono molto comprensivi e che non l'avrebbero mai cacciata di casa. Il pomeriggio, arrivano Sandra ed Alvin, che offrono a Denise un posto di lavoro nel loro negozio, con un buon stipendio, ma Denise non accetta, dicendo che vorrebbe lavorare in una casa discografica. Prima di andare a dormire, Denise va da Cliff e Clair annunciando che ha trovato lavoro in una casa discografica, ma lo stipendio \u00e8 molto inferiore rispetto a quello che le avevano offerto Alvin e Sandra.\n\"Visita di controllo\".\nTrama.\nA colazione, Rudy e Vanessa ironizzano sulle quantit\u00e0 di cibo mangiate da Cliff. Denise dice che alla casa discografica deve arrivare Quincy Johnes, cos\u00ec Theo e Vanessa sono in agitazione e vorrebbero andare ad incontrarlo. Intanto Cliff inizia a depurarsi prima di fare le analisi per la visita di controllo mangiando solo acqua e carote, ma arriva Theo con mezzo cheesecake e Cliff dice che lo manger\u00e0 dopo la visita. Quella sera Denise si lamenta di avere un ruolo marginale sul lavoro e Cliff non approva le sue lamentele perch\u00e9 aveva ragione lui quando le diceva di non lasciare l'universit\u00e0. Il giorno dopo Cliff va alla visita e il medico \u00e8 un suo vecchio amico. Deve fare l'elettrocardiogramma correndo sul tapis roulant, all'inizio fa lo spavaldo, ma poi aumentando la velocit\u00e0 finisce stremato dopo solo 11 minuti. Al colloquio il medico gli dice che ha il colesterolo alto ed \u00e8 costretto a confessare che durante il week-end \u00e8 riuscito ad ingurgitare 11 tazze di cioccolata, mezzo cheesecake, 4 grossi panini farciti, lasciando il medico allibito. Ora Cliff \u00e8 a dieta ferrea. La sera, a casa, Denise comunica ai genitori che ora fa la cameriera in pizzeria e guadagna di pi\u00f9.\n\"Nemica amica\".\nTrama.\nRudy va dai suoi genitori dicendo loro di aver invitato la sua amica Caroline a dormire da lei venerd\u00ec sera, ed adesso vuole il permesso, cos\u00ec Cliff le fa notare che avrebbe dovuto prima chiedere e poi invitarla, ma Rudy risponde che lo d\u00e0 per scontato, in quanto loro dicono sempre di s\u00ec, successivamente, la bambina chiede a Cliff se, per farle divertire avrebbe fatto l'imitazione del pirata, ma lui risponde che per farlo doveva essere allegro, cosa che non era affatto. Quando il giorno arriva, Cliff \u00e8 in cucina che sta riempiendo un bicchiere di aranciata, ma arriva Vanessa e lo beve lei, poi dice al padre che andr\u00e0 a dormire da un'amica perch\u00e9 quando Rudy invita qualcuno \u00e8 insopportabile, ma \u00e8 anche un po' dispiaciuta perch\u00e9 si perder\u00e0 l'imitazione di Cliff. Quando Vanessa esce arriva Theo che \u00e8 depresso perch\u00e9 il suo tema di composizione non era piaciuto al suo professore, che gli aveva detto di rifarlo, cos\u00ec Cliff si offre di aiutare il ragazzo andando a comprare la sua torta preferita, e ogni tanto, durante lo studio ne avrebbero mangiato una fetta. Finalmente arriva Caroline, e subito Rudy chiede a suo padre di fare \"il pirata\", per\u00f2 cliff risponde che non se la sente e se ne va in cucina, tornando subito dopo con un cappello fatto con i fogli di giornale ed un idrante in mano, facendo la tanto attesa imitazione. Durante la sera le ragazzine giocano insieme in modo molto chiassoso costringendo Theo ad andare a studiare in cucina, ma, non appena le bimbe scendono per prendere qualcosa da mangiare anche prendendolo in giro, daranno a Theo utili consigli sul tema. Intorno alle 3 di notte, le ragazze sono ancora intente a giocare, ma dopo un litigio Caroline va a svegliare Cliff chiedendogli di riaccompagnarla a casa, cos\u00ec, mentre la ragazza si va a preparare, Cliff telefona ai suoi genitori, e dopo avergli spiegato la situazione, quando sta per riattaccare, il padre di Caroline chiede a Cliff di imitare il pirata per lui. Quando Cliff va a svegliare Caroline, la trova a letto, e quando le chiede informazioni, la bambina gli dice che Rudy le ha chiesto scusa ed ora sono di nuovo migliori amiche.\n\"I consigli del piccione\".\nTrama.\nSandra e Alvin hanno invitato a cena Cliff e Clair, ma incendiano le patate proprio nel momento in cui arrivano. Cliff prova ad aprire la finestra, ma \u00e8 difettosa e tutta la casa \u00e8 un disastro. La cena \u00e8 bruciata, cos\u00ec preparano degli hot dog al microonde, che poi esplode. Quando Cliff va prendere un bicchiere d'acqua del rubinetto, questa \u00e8 marrone, cos\u00ec Cliff e Clair pretendono di parlare con il proprietario. Come al solito questo trova scuse per non andare, ma quando gli viene detto che Clair \u00e8 avvocato si precipita da loro in pochi minuti. Arrivato finge di vedere la finestra, ma riceve una chiamata e va via. Clair \u00e8 decisa a denunciarlo perch\u00e9 \u00e8 preoccupata per il nipote che deve nascere. Cliff si offre di aiutarli, ma loro rifiutano per mantenere l'indipendenza. Cliff ne parla ai suoi genitori che gli dicono che Sandra \u00e8 testarda quanto lui che da giovane ha fatto la stessa cosa. Intanto Denise cerca di convincerli ad accettare l'aiuto e organizza un incontro a casa Robinson. Si fa un accordo per un prestito da restituire e vanno a vedere un appartamento. Alla fine Cliff e Clair sono di nuovo ospiti da Sandra per una cena di addio alla casa, sono gi\u00e0 nostalgici per ci\u00f2 che non avranno pi\u00f9, rumori compresi. Intanto arriva il proprietario che mostra la casa ai nuovi inquilini che sono giovani e ottimisti.\n\"Il frullo del grillo\".\nTrama.\nMentre Vanessa \u00e8 arrabbiata con il suo ragazzo Roy, Denise comunica ai genitori che ha cambiato lavoro, e che dopo la pizzeria ha fatto la fattorina per 3 ore e ora la centralinista, ma vuole lasciare anche questo per fare l'assistente di una fotografa che vuole portarla in Africa a fotografare i pigmei. La fotografa va a conoscere i genitori di Denise per avere il loro consenso e per spiegarle di cosa si tratta. I Robinson sono perplessi per lo stile di vita che dovr\u00e0 condurre mangiando insetti e foglie, ma devono prendere una decisione. Intanto Vanessa \u00e8 sempre pi\u00f9 maldestra e agitata, ma Cliff la aiuta a calmarla. Arrivato il momento della decisione, Denise \u00e8 in ansia e con sua sorpresa la risposta dei genitori \u00e8 positiva. Anche Vanessa ha una bella sorpresa, infatti scopre che Roy non la chiamava per un malinteso creato dagli amici, cos\u00ec tutto torna come prima.\n\"Tutti in sala party\".\nTrama.\nTheo studia filosofia con Justine e pi\u00f9 tardi arriva anche Howard, lo studente modello, poi arriva anche Giulia, la ragazza di Howard e Justine si accorge che a Theo piace. \nArrivano Sandra e Alvin, \u00e8 quasi ora del parto e appena la situazione \u00e8 critica vanno in ospedale. Alvin \u00e8 agitato e impacciato, ma per fortuna Cliff aveva gi\u00e0 completato il modulo del ricovero. Cliff e Clair sono a casa impazienti di avere notizie e il telefono non squilla, cos\u00ec corrono all'ospedale per sapere di pi\u00f9. Attendono in sala d'aspetto e si punzecciano, pi\u00f9 tardi arrivano anche Anna e Russell, che spiegano a Cliff come deve essere un buon nonno. Intanto a casa Theo \u00e8 con gli amici e visto che i Robinson faranno tardi decidono tutti insieme di preparare la cena per loro. Le ragazze si occupano del dolce e Howard e Theo preparano spaghetti e polpette. Nel frattempo, all'ospedale arrivano anche i genitori di Alvin e ormai non manca molto alla nascita del bambino. Cliff e Clair tornano in ospedale, \u00e8 quasi ora di farlo nascere e ad Alvin manca il respiro. Claire chiede che Cliff e Alvin stiano in sala d'aspetto. A casa, Theo e gli amici, stanno studiando filosofia e discutendo sulla discriminazione della donna a partire dall'antichit\u00e0, quando arriva Kenny, che si unisce alla discussione ed esprime il suo maschilismo. Alvin si \u00e8 calmato e Cliff gli porta un bambolotto per esercitarsi e intanto viene richiamato in sala parto perch\u00e9 \u00e8 quasi ora. Cliff vorrebbe entrare, ma non lo lasciano, cos\u00ec resta in attesa con tutti i parenti. Quando arriva il medico e annuncia la nascita dei gemelli, Winnie e Nelson, \u00e8 una sorpresa per tutti e Cliff ci rimane male perch\u00e9 il collega lo sapeva da un mese e ha taciuto. Tutti sono felici e vanno a trovare Sandra in camera, e Alvin coglie l'occasione per annunciare che torner\u00e0 a studiare medicina, di fronte allo sguardo perplesso di Cliff. Pi\u00f9 tardi Clair porta Theo e Vanessa all'ospedale, dove le 2 consuocere guardando i bambini cercano di convincersi che loro sono ancora giovani e non si sentono nonne come le altre. Cliff chiede a Sandra spiegazioni sul mistero dei gemelli e dei nomi taciuti. A fine serata, Clair e Cliff tornano a casa contenti, e per concludere quella giornata si gustano la cena preparata da Theo e Howard. Cliff \u00e8 stupito della decisione di Alvin, mentre Clair \u00e8 commossa per Sandra.\n\"Ragazze dudu\".\nTrama.\nRudy chiede a Cliff 32,05 dollari per comprare un ciondolo per il compleanno di Clair. Far\u00e0 i lavori di casa per Cliff e in cambio, acqua in bocca. Theo, intanto, \u00e8 al caff\u00e8 degli universitari con Giulia, Howard e Danny. Howard e Julia hanno deciso di lasciarsi per non trascurare lo studio e Theo vorrebbe uscire con lei, ne parla a Danny e gli chiede di parlare con Julia per sapere cosa pensa di lui. Vuole che metta una buona parola per lui. Il primo incarico di Rudy \u00e8 la pulizia del frigorifero, ma Cliff la riprende perch\u00e9 l'ha pulito senza poi riempirlo di nuovo, e mentre riordina Clair la vede e le fa i complimenti, Cliff assiste senza parole. Subito dopo, arriva Danny che racconta a Theo dell'incontro con Julia, e gli spiega che prima era agitato, ma poi parlando di Theo lei si \u00e8 divertita e hanno rotto il ghiaccio, e cos\u00ec hanno un appuntamento insieme. Theo lo accusa di aver premeditato tutto e pretende che la lasci per non perdere la loro amicizia, ma Danny sceglie la ragazza. Il secondo incarico per Rudy \u00e8 il riordino della sua cameretta, e lei procede controvoglia.\nCliff, intanto, nota cheTheo \u00e8 arrabbiato e si fa raccontare tutto, cambierebbe universit\u00e0 solo per non vedere gli amici. Subito dopo, Cliff torna a vedere come se la cava Rudy, che ha sbagliato e le sistema l'armadio per spiegarle il metodo, e mentre le spiega come rifare il letto, arriva Clair che ancora una volta crede che sia tutto merito di Rudy, cos\u00ec le regala 2 dollari come ricompensa, ma Cliff, non gradisce e le requisisce i soldi e le rimette in disordine l'armadio; intanto Theo ha deciso, non vuole pi\u00f9 perdere tempo per l'amore e Cliff cerca di farlo ricredere. Pi\u00f9 tardi, Cliff procede con l'ispezione della camera di Rudy ed \u00e8 tutto a posto, cos\u00ec le restituisce i due dollari, e inaspettatamente, Rudy rivela che li terr\u00e0 per il compleanno del padre.\n\"Le ombrette\".\nTrama.\nI genitori di Cliff sono in Florida e Theo ritira la posta. C'\u00e8 una busta per i nonni con su scritto: \"Complimenti avete vinto\". Cliff vuole aprirla e Clair si oppone. Lui insiste dicendo che potrebbero perdere il premio aspettando il giorno dopo e inventa diversi motivi, ma Clair tira fuori la violazione della privacy e non la aprono. \nIntanto, Vanessa e le sue amiche formano un gruppo per fare un videoclip e poter partecipare ad un concorso musicale. Prendono una lezione di canto per migliorare, ma non contente decidono di fare da sole. Fanno le prove e alla fine si esibiscono davanti alla famiglia Robinson, ma Clair le rimprovera pesantemente per essersi vestite in modo provocante e con i reggiseni imbottiti.\nAlla fine, quando Russell torna a casa, data l'insistenza di Cliff apre subito la busta e scopre che il premio urgente non era del denaro, bens\u00ec un tostapane.\n\"La cavalcata di Claire\".\nTrama.\nClair deve indossare un abito per la festa di beneficenza e vuole indossare un abito di qualche anno prima, ma le sta stretto. La sarta le consiglia di iscriversi in palestra e di fare una dieta. Ha solo una settimana di tempo, ma facendo ginnastica con tanta tenacia e con la forza di resistenza davanti alle tentazioni culinarie del marito che ha scoperto tutto, riesce ad indossarlo lasciando di stucco Cliff.\n\"Il vice criceto\".\nTrama.\nCaroline, l'amica di Rudy, le affida il criceto per una notte perch\u00e9 deve andare a trovare la nonna che ne \u00e8 allergica. Theo, Denise e Vanessa credono che Cliff abbia comprato il criceto a Rudy e gli rimproverano il fatto di non aver mai voluto animali in casa quando loro erano piccoli. Theo racconta di sapere, detto dal nonno, che Cliff si comporta cos\u00ec a causa della rimozione di un incidente accaduto quando Cliff era piccolo, egli infatti ha inavvertitamente ferito il suo fringuello Charlie sedendocisi sopra. Nella notte il criceto si ammala e Cliff decide di portarlo dal veterinario. Rudy e Cliff trascorrono una strana nottata fra gli animali pagando ben $ 30 per la visita e $ 55 per le radiografie, ma mentre sono in attesa dell'esito delle analisi, il criceto muore. Cliff pensando al dispiacere di Caroline ne compra un altro per sostituirlo spendendo altri $ 17,50, ma quando la bambina torna a riprenderlo se ne accorge subito e racconta che \u00e8 la quinta volta che affidando un criceto questo muore e puntualmente tutti ne comprano un altro per non confessare la verit\u00e0.\n\"Per un'ora d'amore\".\nTrama.\nVanessa e il fidanzato Jeremy vorrebbero vedersi di pi\u00f9 e quando escono lei torna sempre a casa in ritardo e inventa mille scuse per incontrarlo. Una sera chiede a Rudy di reggerle il gioco e mentire sull'ora del suo rientro. Rudy per\u00f2 si addormenta e quando va dai genitori per eseguire il piano loro si accorgono che Rudy nasconde qualcosa e la fanno confessare. Decidono cos\u00ec di aspettare Vanessa e girano il divano verso la porta per farle venire un colpo al rientro. Alle 11, quando Vanessa rientra, comincia ad inventare mille bugie per giustificare i 55 minuti di ritardo, e cerca di essere convincente, ma loro le dicono che sanno tutto e scatta il rimprovero.\nCliff vuole parlare con Jeremy, cos\u00ec il giorno dopo, il ragazzo si presenta da loro, e mentre Clair litiga con Vanessa, Cliff fa una chiacchierata con il ragazzo e usa un metodo particolare per fargli fa capire il suo errore, e che come lui rispetta le regole dei suoi genitori, anche lei deve rispettarle senza indurla a mentire.\n\"Monologo serale\".\nTrama.\nTutta la famiglia \u00e8 riunita in casa Robinson per guardare i filmini girati da Alvin. Al nonno Russell gli sono stati regalati i biglietti per il concerto di Michael Jackson e fa uno scherzo alla famiglia, racconta di aver avuto la possibilit\u00e0 di ricevere in regalo gli introvabili biglietti per il concerto, ma di non esserne interessato, sorprendendo poi tutti invitandoli, ma manca un biglietto cos\u00ec Clair cede il suo ad Alvin e si offre volontaria per badare ai gemellini. Alvin, dopo il primo entusiasmo, confessa che ha paura di lasciare i figli con qualcun altro perch\u00e9 ha troppa ansia, ma lo convincono e chiede di filmarli ogni momento per non perdere 1 secondo della loro vita. Prima di andare Alvin porta una marea di accessori per i bimbi (anche se si assenter\u00e0 solo per 3 ore). Pi\u00f9 tardi Clair riceve una telefonata e deve andare in ufficio per sostituire una collega malata, cos\u00ec affida i bimbi a Cliff, che li intrattiene con un lunghissimo monologo.\n\"Effetto terra terra\".\nTrama.\nClair ha ordinato un divano nuovo e vuole che gli operai portino il vecchio a Sandra ed Alvin, ma Cliff non permette agli operai di portare via il vecchio a cui \u00e8 affezionato. Quando Clair torna a casa annuncia alla famiglia che andr\u00e0 in televisione, a \"Retrospettiva\", un programma culturale. Alla trasmissione, Clair e altri due esperti discutono della grande depressione economica della storia americana e la discussione si fa sempre pi\u00f9 accesa, soprattutto quando Clair ha fatto un'affermazione tratta da un famoso libro. Durante la pausa, i due cercano di sminuire le ragioni di Clair, ma quando Cliff le fa avere quel libro dimostra di avere ragione; ripresa la trasmissione, gli altri due tentano di cambiare discorso, ma Clair insiste sulla sua opinione e il moderatore chiama di nuovo la pubblicit\u00e0. Poco dopo, al moderatore scappa che lei \u00e8 l\u00ec per parlare della situazione dei neri e lei si offende, il tempo passa e non fa in tempo a dire nulla. Dopo la trasmissione, mentre sta per andare via, i produttori le propongono di tornare tutte le mattine perch\u00e9 \u00e8 andata bene, ma lei rifiuta perch\u00e9 sostiene di avere di meglio da fare. A casa, Cliff saluta il vecchio divano per l'ultima volta.\n\"Via di casa\".\nTrama.\nTheo resta solo a casa per il week end e gli amici lo convincono a dare una festa per sole sei persone. Ma la situazione sfugge di mano e la casa si riempie di sconosciuti. I danni sono molti e al ritorno dei signori Robinson i ragazzi gli spiegano la situazione. Cliff per punizione decide di far arruolare il figlio, ma quella motivazione non \u00e8 prevista dal distretto militare, cos\u00ec porta Theo a lavorare in una mensa per i poveri.\n\"Il nonno neonato\".\nTrama.\nCliff ha rintracciato un uomo come unico parente di una ragazza che sta per partorire. Il padre del bambino non \u00e8 rintracciabile e Luise \u00e8 sola, cos\u00ec Cliff gli chiede di aiutarla, visto che lui \u00e8 il nonno e presto sar\u00e0 bisnonno; ma lui non \u00e8 contento di prendersi questa responsabilit\u00e0 e Cliff lo invita a raggiungerla in ospedale per conoscere la nipote per la prima volta. A casa Clair, parlando con Cliff, sostiene che l'uomo \u00e8 analfabeta, infatti il primo giorno ha suonato il campanello di casa e non quello dello studio anche se c'era il cartello, e secondo la sua esperienza \u00e8 per questo motivo che ha paura di occuparsi del bambino. Quando arriva in casa Robinson, lei lo mette alla prova e aveva ragione. Rudy sente tutto e dice a Vanessa che l'uomo ha 67 anni e non sa leggere, cos\u00ec deduce che pu\u00f2 smettere di andare a scuola perch\u00e9 si pu\u00f2 vivere benissimo, inoltre lei sa anche leggere e pu\u00f2 insegnare alle classi inferiori alla sua.\nAll'ospedale, l'uomo incontra un tizio che pronuncia male le parole, il quale subito crede scandalizzato che Luise sia la compagna, ma quando scopre che lui \u00e8 il nonno, l'equivoco \u00e8 chiarito. Il bambino \u00e8 nato. L'uomo dice a Cliff che si \u00e8 accorto del test di Clair e per dimostrare che non se ne vorgogna, lo dichiara ad alta voce a tutta la sala d'aspetto. L'altro uomo, era insegnante di geografia e si offre di insegnargli a leggere e a scrivere e lui per ricambiare si offre di insegnargli la corretta pronuncia delle parole. GUEST STAR : Sammy Davis Jr. (Ray Palomino)\n\"La scrofa gentile\".\nTrama.\nLamentele di Rudy riguardo alle molte proibizioni e regole che i genitori le hanno imposto.\n\"Occhio al malocchio\".\nTrama.\nTheo decide di andare da un mago con i suoi amici per farsi aiutare a conquistare Justine. L'intervento ha un costo e decide di chiedere i soldi a Cliff, il quale in modo originale gli fa capire che l'unico modo per conquistarla \u00e8 quello di starle pi\u00f9 vicino.\n\"Canestro maldestro\".\nTrama.\nCliff invita a casa il suo allenatore di quando giocava il campionato locale di basket. Parlano delle partite di Cliff dei vecchi tempi, cos\u00ec Clair tira fuori la videocassetta con la partita giocata da Cliff con i colleghi dell'ospedale. Lui non vuole, ma gli altri insistono e la guardano. Cliff si imbarazza perch\u00e9 la partita \u00e8 contro donne pi\u00f9 giovani e lui non si dimostra all'altezza.\n\"Adamo contro Eva\".\nTrama.\nAlvin e Sandra vanno d'amore e d'accordo e un giorno vanno a casa Robinson dove ci sono anche i genitori di Cliff. Sandra, che \u00e8 sempre stata comprensiva con Alvin, si rende conto che tutte le attenzioni sono rivolte ai bimbi e ad Alvin e lei resta in disparte. Pi\u00f9 tardi, le donne si riuniscono in cucina a parlare dei mariti e lasciano gli uomini in soggiorno. Alla fine le donne decreteranno Cliff come bugiardo e Alvin sar\u00e0 premiato come il pi\u00f9 sincero.\n\"Un bacio artistico\".\nTrama.\nTheo si rende conto che vorrebbe pi\u00f9 privacy quando \u00e8 con la sua ragazza Justine. Il padre gli consiglia di portarla al cinema quando c'\u00e8 un film brutto con i sottotitoli perch\u00e9 non c'\u00e8 nessuno. Mentre i due ragazzi sono alla casa dello studente per scegliere il film con Justine, un'amica propone un lavoro a Justine e Theo rimane ad aspettarla nell'atrio. Nel frattempo arriva un'attrice che chiede a Theo di aiutarla a provare il copione e quando Justine ritorna sorprende i due che si baciano accusa Theo di esserle infedele e lo lascia, il quale far\u00e0 di tutto per farsi perdonare e farle capire la verit\u00e0 ma senza risultato.\n\"Come eravamo\".\nTrama.\n\u00c8 il compleanno di Clair, che compie 46 anni. Gi\u00e0 dal mattino i figli e il marito le fanno pesare la cosa con battute ironiche. Pi\u00f9 tardi va dal parrucchiere e parla con un'amica del fastidio nel sentirsi definire avanti con l'et\u00e0 o giovanile. L'amica fa in modo di portarla a casa Robinson dove suo marito e Cliff hanno preparato una festa per lei. La festa riesce bene e trascorrono la serata ricordando i bei tempi. Andati via gli ospiti, Cliff e Clair terminano la festa con una scherzosa abbuffata di torta.\n\"Furie scatenate\".\nTrama.\nVanessa e Rudy litigano in continuazione e in modo violento, rischiando anche di demolire la casa. Il dott. Robinson per punizione decide di farle stare in cantina fino a quando non si saranno decise ad andare d'accordo, ma le liti continuano ugualmente. Alla fine la \"prigionia\" riesce a migliorare la convivenza fra le due sorelle che possono tornare nelle loro camere.\n\"La piuma di gallina\".\nTrama.\nDanny, l'amico di Theo trova un orologio griffato per la strada e su consiglio dei suoi amici lo regala alla sua ragazza Jane. Quell'orologio \u00e8 rubato e Danny e la ragazza finiscono alla stazione di polizia, cos\u00ec lui \u00e8 costretto a confessarle di non averlo comprato e lei lo lascia.\n\"Caccia ai gemelli\".\nTrama.\nSandra ha un'infezione alla gola e Clair teme che possa trasmettere i germi ai gemellini Winnie e Nelson, cos\u00ec insieme alla consuocera va a casa di Sandra. Le due nonne dopo averla convinta a lasciare loro i bambini prima li portano a spasso e poi dal parrucchiere. Quando il marito Alvin rientra a casa non trova i bimbi e sveglia Sandra, la quale si lascia prendere dal delirio e convinta che le nonne li abbiano rapiti comincia una furiosa ricerca che finir\u00e0 a casa Robinson.\n\"Fritto misto\".\nTrama.\nTheo e i suoi amici vogliono trascorrere l'estate con l'insegnante in Egitto per uno scavo archeologico. Ha bisogno di $ 1.500 e Cliff e Clair sono d'accordo per il viaggio, ma non per la somma da pagare; cos\u00ec Theo chiede alla professoressa di andare a parlare con i genitori, i quali alla fine accettano."}
{"id": "3229715", "revid": "287204", "url": "https://it.wikipedia.org/wiki?curid=3229715", "title": "Baius", "text": ""}
{"id": "3229716", "revid": "287204", "url": "https://it.wikipedia.org/wiki?curid=3229716", "title": "Bestemac", "text": ""}
{"id": "3229719", "revid": "1442080", "url": "https://it.wikipedia.org/wiki?curid=3229719", "title": "ATP Firenze 1993 - Singolare", "text": "Il singolare del torneo di tennis ATP Firenze 1993, facente parte dell'ATP Tour, ha avuto come vincitore Thomas Muster che ha battuto in finale Jordi Burillo 6-1, 7-5."}
{"id": "3229720", "revid": "287204", "url": "https://it.wikipedia.org/wiki?curid=3229720", "title": "Porta Mazzara", "text": "Porta Mazzara fu una porta delle mura di Palermo ubicata nel sud ovest del quartiere della Albergheria.\nStoria.\nFu aperta nel XIII secolo e ristrutturata nel 1326 da Federico di Aragona. Nel seicento fu inglobata nel bastione di Pescara e divenne inutile per il transito. Come alternativa, fu costruita Porta Montalto qualche metro accanto, rivolta verso sud. Demolito il bastione nel 1885, la porta venne nuovamente riportata alla luce.\nFu costruita a tre fornici: uno grande in mezzo, e due pi\u00f9 piccoli ai lati. Al fronte sono visibile i tre stemmi degli armi aragonesi, della citt\u00e0 di Palermo e della famiglia di Incisa. Sopra gli archi si trovano ancora i resti di un camminamento."}
{"id": "3229721", "revid": "287204", "url": "https://it.wikipedia.org/wiki?curid=3229721", "title": "Ceadir", "text": ""}
{"id": "3229722", "revid": "287204", "url": "https://it.wikipedia.org/wiki?curid=3229722", "title": "Hanasenii Noi", "text": ""}
{"id": "3229724", "revid": "287204", "url": "https://it.wikipedia.org/wiki?curid=3229724", "title": "Sarata Noua", "text": ""}
{"id": "3229726", "revid": "287204", "url": "https://it.wikipedia.org/wiki?curid=3229726", "title": "Sarata-Razesi", "text": ""}
{"id": "3229727", "revid": "33751", "url": "https://it.wikipedia.org/wiki?curid=3229727", "title": "Stadio Ruta de la Plata", "text": "Lo stadio Ruta de la Plata (, \"stadio Itinerario dell'argento\") \u00e8 uno stadio di calcio di Zamora, citt\u00e0 della Spagna. \nInaugurato il 1\u00ba settembre 2002, ospita le partite casalinghe dello Zamora Club de F\u00fatbol. Ha una capienza di 7 813 posti. Di propriet\u00e0 del comune, \u00e8 stato costruito per sostituire il vecchio stadio \"La Vaguada\"."}
{"id": "3229729", "revid": "287204", "url": "https://it.wikipedia.org/wiki?curid=3229729", "title": "Saratica Noua", "text": ""}
{"id": "3229730", "revid": "287204", "url": "https://it.wikipedia.org/wiki?curid=3229730", "title": "Sirma", "text": ""}
{"id": "3229732", "revid": "287204", "url": "https://it.wikipedia.org/wiki?curid=3229732", "title": "Tochile-Raducani", "text": ""}
{"id": "3229734", "revid": "124765998", "url": "https://it.wikipedia.org/wiki?curid=3229734", "title": "Elmo calcidico", "text": "L'elmo calcidico era un elmo in bronzo, indossato dagli opliti greci, particolarmente popolare in Grecia nel V e IV secolo a.C., ma esistente gi\u00e0 da tempo. Questo elmo venne ampiamente indossato nello stesso periodo nella Magna Grecia. Venne utilizzato anche dall'esercito romano a partire dal VI secolo a.C. Il nome deriva dalla citt\u00e0 di Calcide in Eubea\nQuesto tipo di elmo, sviluppato sulla base dell'elmo corinzio, era pi\u00f9 leggero, offriva un maggior campo visivo, lasciando pi\u00f9 spazio per le orecchie. Questo per\u00f2 ne comportava l'incapacit\u00e0 di attutire il suono. Presentava una calotta simile a quella dell'elmo corinzio, le paragnatidi (copertura per le guance) inizialmente erano fisse, successivamente vennero collegate tramite delle cerniere. Il paranaso, tipico dell'elmo corinzio, tese a non essere pi\u00f9 utilizzato e quindi a sparire completamente."}
{"id": "3229735", "revid": "287204", "url": "https://it.wikipedia.org/wiki?curid=3229735", "title": "Carbuna", "text": ""}
{"id": "3229737", "revid": "287204", "url": "https://it.wikipedia.org/wiki?curid=3229737", "title": "Cigirleni", "text": ""}
{"id": "3229739", "revid": "287204", "url": "https://it.wikipedia.org/wiki?curid=3229739", "title": "Danceni", "text": ""}
{"id": "3229740", "revid": "1442080", "url": "https://it.wikipedia.org/wiki?curid=3229740", "title": "Ordina Open 1993 - Singolare", "text": "Il singolare del torneo di tennis Ordina Open 1993, facente parte dell'ATP Tour, ha avuto come vincitore Arnaud Boetsch che ha battuto in finale Wally Masur 3-6, 6-3, 6-3."}
{"id": "3229741", "revid": "287204", "url": "https://it.wikipedia.org/wiki?curid=3229741", "title": "Milestii Mici", "text": ""}
{"id": "3229743", "revid": "287204", "url": "https://it.wikipedia.org/wiki?curid=3229743", "title": "Molesti", "text": ""}
{"id": "3229744", "revid": "287204", "url": "https://it.wikipedia.org/wiki?curid=3229744", "title": "Pojareni", "text": ""}
{"id": "3229746", "revid": "287204", "url": "https://it.wikipedia.org/wiki?curid=3229746", "title": "Razeni", "text": ""}
{"id": "3229747", "revid": "287204", "url": "https://it.wikipedia.org/wiki?curid=3229747", "title": "Rusestii Noi", "text": ""}
{"id": "3229748", "revid": "287204", "url": "https://it.wikipedia.org/wiki?curid=3229748", "title": "Tipala", "text": ""}
{"id": "3229749", "revid": "287204", "url": "https://it.wikipedia.org/wiki?curid=3229749", "title": "Varatic", "text": ""}
{"id": "3229750", "revid": "287204", "url": "https://it.wikipedia.org/wiki?curid=3229750", "title": "Vasieni", "text": ""}
{"id": "3229752", "revid": "287204", "url": "https://it.wikipedia.org/wiki?curid=3229752", "title": "Zimbreni", "text": ""}
{"id": "3229755", "revid": "767487", "url": "https://it.wikipedia.org/wiki?curid=3229755", "title": "L'oro degli Aztechi", "text": "L'oro degli Aztechi (oppure L'oro degli Azteki ) \u00e8 un film muto italiano del 1920 diretto e interpretato da Umberto Mozzato ed \u00c9mile Vardannes."}
{"id": "3229766", "revid": "287204", "url": "https://it.wikipedia.org/wiki?curid=3229766", "title": "Cambiasso", "text": ""}
{"id": "3229767", "revid": "1522738", "url": "https://it.wikipedia.org/wiki?curid=3229767", "title": "Spectra Phantom", "text": ""}
{"id": "3229768", "revid": "33751", "url": "https://it.wikipedia.org/wiki?curid=3229768", "title": "Stadio Nueva Balastera", "text": "Lo stadio Nueva Balastera () \u00e8 uno stadio situato a Palencia, in Spagna. \u00c8 stato inaugurato il 10 ottobre 2006.\nEsso ospita le partite casalinghe dello Club de F\u00fatbol Palencia. Ha una capienza di 8.070 persone."}
{"id": "3229771", "revid": "74801", "url": "https://it.wikipedia.org/wiki?curid=3229771", "title": "Cristina D'Avena e i tuoi amici in TV 3", "text": "Cristina D'Avena e i tuoi amici in TV 3 \u00e8 una raccolta della cantante Cristina D'Avena pubblicata nel 1989.\nDescrizione.\nLa versione CD di questo album \u00e8 uno dei pezzi pi\u00f9 rari della cantante, poich\u00e9 venne stampato in un numero di copie molto limitate rispetto ai formati LP ed MC, all'epoca maggiormente diffusi. Nel settembre del 2007, sul portale eBay si \u00e8 chiusa alla cifra di euro l'asta online di una copia del CD; la vendita \u00e8 stata definita dalla divisione italiana del sito come \u00abil primato mai raggiunto online da un CD in Italia\u00bb. Il record \u00e8 stato poi superato nel novembre del 2011, quattro anni dopo, quando un'altra copia messa all'asta \u00e8 stata venduta alla cifra di euro.\nIl record \u00e8 stato battuto qualche mese dopo, nel 2012, da \"Fivelandia 6\" (altro disco della D'Avena) che \u00e8 stato venduto a euro."}
{"id": "3229776", "revid": "715366", "url": "https://it.wikipedia.org/wiki?curid=3229776", "title": "Ljubov' Petrova", "text": "Allieva del Conservatorio Tchaikovsky di Mosca, ha ottenuto il primo premio sia al Rimsky-Korsakov nel 1998 che al Concorso Obratztsova nel 1999.\nStudentessa del \"Lindemann Young Artist Development Program\" al Metropolitan Opera debutta nel 2001 nel ruolo di \"Zerbinetta\" in \"Ariadne auf Naxos\" diretta da James Levine. Sempre al Metropolitan nello stesso anno \u00e8 una serva in \"Die Frau ohne Schatten\" diretta da Christian Thielemann, nel 2002 Barbarina ne \"Le nozze di Figaro\" con Ferruccio Furlanetto, Bat in \"L'Enfant et les sortil\u00e8ges\" con Danielle de Niese diretta da Levine e Nannetta in \"Falstaff\" con Juan Pons, nel 2003 Adele in \"Die Fledermaus\" e Blonde in \"Die Entf\u00fchrung aus dem Serail\", nel 2004 Sophie in \"Werther\" con Roberto Alagna, Xenia in \"Boris Godunov\", Elvira ne \"L'Italiana in Algeri\" con Juan Diego Fl\u00f3rez e Furlanetto e Woglinde in \"Das Rheingold\" e ne \"Il crepuscolo degli dei\", nel 2005 Sophie in \"Der Rosenkavalier\" con Susan Graham ed Oscar in \"Un ballo in maschera\" con Marcello Giordani diretta da James Conlon e nel 2006 Norina in \"Don Pasquale\" e Pamina in \"Die Zauberfl\u00f6te\". Fino ad oggi ha preso parte a sessantasette rappresentazioni del Met.\nAl Glyndebourne Festival Opera con la London Philharmonic Orchestra nel 2003 \u00e8 Adele in \"Die Fledermaus\" (rappresentata anche alla Royal Albert Hall e nel 2006 Louisa in \"Betrothal in a Monastery\" di Sergei Prokofiev (di cui esiste un CD).\nAll'Op\u00e9ra National de Paris nel 2004 \u00e8 Zerbinetta in Ariadne auf Naxos.\nIl ruolo pi\u00f9 famoso \u00e8 quello della Regina della Notte nel film \"Il flauto magico\" di Kenneth Branagh, basato sull'opera omonima di Mozart.\nAl Washington National Opera nel 2006 \u00e8 Elvira ne \"L'Italiana in Algeri\" con Juan Diego Fl\u00f3rez, nel 2009 Zerbinetta in \"Ariadne auf Naxos\" e nel 2011 \u00e8 \"Lucia di Lammermoor\".\nNel 2011 \u00e8 Aristea ne \"L'Olimpiade\" di Giovanni Battista Pergolesi al Teatro studio Valeria Moriconi di Jesi.\nNel 2012 \u00e8 Gilda in \"Rigoletto\" alla Pittsburgh Opera.\nNel 2013 \u00e8 Lisinga in \"Demetrio e Polibio\" al Teatro di San Carlo di Napoli."}
{"id": "3229792", "revid": "117107238", "url": "https://it.wikipedia.org/wiki?curid=3229792", "title": "Teledesic", "text": "Il Programma Teledesic prevedeva lo sviluppo negli anni novanta di una costellazione satellitare per telecomunicazioni ideata per offrire servizi internet a banda larga. Denominata ufficialmente Internet-in-the-Sky, fu comunemente indicata con il nome dell'azienda che aveva lanciato il progetto, Teledesic LLC.\nIl progetto originario del 1995, estremamente ambizioso, prevedeva il lancio di 840 satelliti in orbita bassa (LEO) - ad un'altezza di 700km - per un costo di 9 miliardi di dollari. Con piccole antenne domestiche, i personal computer avrebbero potuto stabilire un collegamento con i satelliti ad una velocit\u00e0 di 100Mbit/s per l'uplink e di 720Mbit/s per il downlink. Nel 1997 il progetto sub\u00ec un primo ridimensionamento ed il numero dei satelliti previsto fu ridotto a 288, orbitanti ad una quota di 1400km. Successivamente fu ulteriormente semplificato e ridimensionato nel numero dei satelliti con la progressiva diminuzione della domanda da parte del mercato.\nIl fallimento commerciale di iniziative simili, i sistemi Iridium e Globalstar (composti rispettivamente da 66 e 48 satelliti operativi) ed altri, e l'avvio delle procedure di protezione dalla bancarotta, determinarono un arresto al progetto. Teledesic interruppe ufficialmente la costruzione dei satelliti il 1\u00ba ottobre 2002."}
{"id": "3229793", "revid": "1920205", "url": "https://it.wikipedia.org/wiki?curid=3229793", "title": "Sandra Bernhard", "text": "Biografia.\nBisessuale, molto amica di Madonna negli anni 1980, alle due \u00e8 stata accreditata anche una \"love story\". Difatti nel 1988 Madonna apparve sui giornali scandalistici per una sua presunta relazione con la Bernhard. Le due partecipano insieme anche al \"David Letterman Show\"."}
{"id": "3229799", "revid": "1543377", "url": "https://it.wikipedia.org/wiki?curid=3229799", "title": "Piccola, bianca Sibert (album)", "text": "Piccola, bianca Sibert \u00e8 il diciottesimo album discografico della cantante italiana Cristina D'Avena, pubblicato da Five Record Srl e distribuito da C.G.D. Messaggerie Musicali SpA, nel 1987.\nDescrizione.\n\"Piccola, bianca Sibert\" \u00e8 un album monografico dedicato alla serie animata francese del 1985 \"Bibifoc\" e, adattata in italiano con lo stesso titolo dell'album. La tracklist dell'album si apre e si chiude con la sigla italiana della serie animata che, porta lo stesso titolo dell'album, sul lato A la versione cantata mentre sul lato B la sua strumentale. I brani sono perlopi\u00f9 di produzione francese e registrati su basi originali. Da questo album \u00e8 stato estratto un solo singolo. \nIn questo album solo due canzoni sono italiane tutte le altre sono adattamenti di quelle originali belga che, per l'occasione sono state nuovamente arrangiate. \nTutte le canzoni dell'album sono inedite su CD e in digitale fatta eccezione per \"Piccola bianca Sibert\", \"Magica Sibert\" e \"Sibert\". \nTracce.\nPer le canzoni straniere viene indicato tra parentesi il titolo originale\nProduzione e formazione dei brani.\nPer tutti i brani tranne \"Piccola bianca Sibert\" e \"Magica Sibert\""}
{"id": "3229802", "revid": "36426", "url": "https://it.wikipedia.org/wiki?curid=3229802", "title": "Armilla (araldica)", "text": ""}
{"id": "3229803", "revid": "33689", "url": "https://it.wikipedia.org/wiki?curid=3229803", "title": "Bichilino da Spello", "text": "Biografia.\nOriginario di Spello, lo si ritrova maestro di \"ars dictandi\" presso l'Universit\u00e0 di Padova nei primi anni del XIV secolo.\nIl suo nome \u00e8 tramandato in varie e difformi grafie: \"Bichilinus\", \"Quichilinus\", \"Quilichinus\". La Biblioteca municipale di Metz, per un manoscritto poi andato perduto, riportava, da catalogo, la forma \"Bilichinus\".\nLa sua figura \u00e8 stata in passato erroneamente confusa, per omofonia e analogia, con quella di Quilichino da Spoleto, di comuni origini umbre. Quest'ultimo (il cui nome \u00e8 conosciuto anche nelle forme \"Vilichino\", o \"Wilichino\") era anch'egli autore in lingua latina, ma la sua fioritura si colloca nella prima met\u00e0 del Duecento, nel Regno di Sicilia, presso la corte di Federico II di Svevia.\n\"Pomerium rethorice\".\nBichilino \u00e8 noto per un trattato di \"Ars dictandi\", il \"Pomerium rethorice\", pubblicato nel 1304. L'opera, in 5 libri, \u00e8 un compendio dei maggiori trattati \"dictaminali\". Esso contiene un florilegio di esempi di epistolografia e, secondo un uso tipico dei trattati tardo-duecenteschi, anche una dettagliata trattazione dedicata al sistema di punteggiatura.\nNell'introduzione, Bilichino propone il suo \"Pomerium\" come un'epitome di pi\u00f9 estesi corsi scolastici, diligentemente impartiti, compendiati in forma di una sorta di dispensa intesa come strumento per facilitare agli studenti l'apprendimento della materia.\nIl trattato di Bichilino \u00e8 cos\u00ec suddiviso:"}
{"id": "3229811", "revid": "767487", "url": "https://it.wikipedia.org/wiki?curid=3229811", "title": "Desiderando Giulia", "text": "Desiderando Giulia \u00e8 un film del 1986 diretto da Andrea Barzini. \u00c8 ispirato a \"Senilit\u00e0\" di Italo Svevo, ma ambientato a Roma e non a Trieste.\nTrama.\nUno scrittore mezzo fallito, Emilio, incontra in un \"foyer\" di teatro Giulia, ragazza brusca e misteriosa, e comincia a frequentarla. Lui, che vive con la sorella Amalia, legata a lui con qualche morbosit\u00e0, la corteggia e lei lo respinge pi\u00f9 volte, ma poi cede, e infine sparisce, lasciandolo nel bisogno. Emilio prova a farne a meno ma non vi riesce, deve cercarla e la trova, accorgendosi che tipo sia: Giulia ha una vita disordinata, fa la fotomodella ma \u00e8 piena di uomini e situazioni scabrose. Lui allora tenta di farla cambiare, arriva persino a picchiarla, ma non vi riesce e chi paga la situazione \u00e8 Amalia, sola per l'assenza continua del fratello e a sua volta vittima d'un amore finito male: quando Amalia si suicida, Emilio decide di lasciare perdere Giulia."}
{"id": "3229814", "revid": "2194936", "url": "https://it.wikipedia.org/wiki?curid=3229814", "title": "Consiglio regionale dell'Abruzzo", "text": "Il Consiglio regionale dell'Abruzzo \u00e8 l'organo legislativo rappresentativo della regione Abruzzo. Istituito nel 1970, si compone attualmente di 30 membri pi\u00f9 il Presidente della regione come componente aggiunto con piena facolt\u00e0 di voto tranne che sulla questione di fiducia.\nSedi.\nLo Statuto regionale prevede che il consiglio si riunisca \"a L'Aquila o a Pescara\".\nLa sede aquilana del Consiglio, dal 1972, \u00e8 il Palazzo dell'Emiciclo in via Michele Iacobucci. \nIn precedenza l'assemblea si riun\u00ec nel Palazzo della Prefettura in occasione della prima seduta del 1970 e, successivamente ai moti dell'Aquila, tenne le proprie sedute nel Forte spagnolo, la prima delle quali il 31 marzo per l'approvazione dello Statuto regionale.\nLa sede di Pescara \u00e8 nel palazzo dell'ente di piazza Unione.\nFunzioni.\nSecondo quanto stabilito dallo statuto, il consiglio \u00e8 l'organo legislativo della regione, ne indica l'indirizzo politico e programmatico e ne controlla l'attuazione. Esercita inoltre tutte le altre funzioni attribuitegli dalla Costituzione, dallo statuto stesso e dalle leggi.\nOrgani istituzionali.\nDi seguito sono descritti gli organi istituzionali del Consiglio regionale dell'Abruzzo in base allo statuto della Regione e al regolamento del consiglio regionale stesso.\nPresidente del Consiglio.\nLa figura di presidente del Consiglio regionale \u00e8 prevista dall'art. 122 della Costituzione Italiana.\nSecondo lo statuto della regione, articolo 16, \u201c\"Il Presidente rappresenta il Consiglio, lo convoca, lo presiede e ne dirige le sedute; assicura l'osservanza del Regolamento e organizza i lavori del Consiglio secondo il metodo della programmazione.\"\u201d Lo rappresenta in giudizio e garantisce la pubblicit\u00e0 delle sedute.\nViene eletto a scrutinio segreto, a maggioranza dei due terzi dei componenti dell'Assemblea per i primi due scrutini e a maggioranza assoluta nei successivi.\nLista dei presidenti del Consiglio.\nDi seguito la lista dei Presidenti del Consiglio dal 1970 ad oggi:\nUfficio di presidenza.\nL'Ufficio di presidenza \u00e8 composto dal Presidente, due Vicepresidenti e due Segretari. I due Vicepresidenti e dei due Segretari sono eletti con votazioni separate, ciascun consigliere esprime una sola preferenza e vengono eletti coloro hanno ottenuto il maggior numero dei voti, in caso di parit\u00e0 il pi\u00f9 anziano di et\u00e0. I Vicepresidenti collaborano con il Presidente per garantire il funzionamento del consiglio e lo sostituiscono in caso di assenza, i segretari sovrintendono alla stesura del verbale, fanno l'appello, prendono nota delle iscrizioni a parlare, e quando occorre coadiuvano il presidente nelle operazioni di votazione. \nAi sensi dell'art. 13 del Regolamento interno per i lavori del Consiglio regionale, l'Ufficio di Presidenza:\nX legislatura.\nLa composizione dell'Ufficio di Presidenza durante la X legislatura regionale (30 giugno 2014-23 febbraio 2018) \u00e8 stata la seguente:\nCommissioni e Giunte.\nSono previste cinque Commissioni permanenti:\n\u00c8 prevista una Commissione di vigilanza a carattere permanente, nella quale sono rappresentati tutti i gruppi consiliari.\nSono previste, inoltre, due giunte:\nConsiglieri.\nIl Consiglio \u00e8 composto di trenta membri pi\u00f9 il Presidente della Giunta regionale e il candidato alla carica di Presidente della Giunta che ha conseguito un numero di voti validi immediatamente inferiore.\nGruppi consiliari.\nI gruppi consiliari possono essere formati anche da un solo consigliere se costituiti da consiglieri eletti nelle liste collegate al Presidente della Giunta regionale o al candidato Presidente che ha conseguito un numero di voti validi immediatamente inferiore a quello del Presidente eletto o se rappresentino un partito organizzato che abbia presentato candidature in tutte le circoscrizioni della Regione o se corrispondono a gruppi presenti in uno dei due rami del Parlamento italiano o rappresentati al Parlamento europeo.\nI consiglieri che non possono costituire un gruppo, sono assegnati al gruppo misto.\nComposizione del consiglio.\nXI legislatura.\nIl Consiglio regionale eletto nel 2019 vede cos\u00ec ripartiti i seggi consiliari:\nX legislatura.\nIl consiglio regionale eletto con le elezioni del 2014 era suddiviso in undici gruppi consiliari, per un totale di 30 consiglieri cui va aggiunto di diritto Luciano D'Alfonso (PD).\nLa composizione era la seguente:\nIl 16 agosto 2018 il Presidente Di Pangrazio sciolse il consiglio regionale per tornare ad elezioni anticipate in seguito alle dimissioni del Presidente della Regione Luciano D'Alfonso."}
{"id": "3229815", "revid": "300067", "url": "https://it.wikipedia.org/wiki?curid=3229815", "title": "Albert Brightman", "text": ""}
{"id": "3229816", "revid": "305108", "url": "https://it.wikipedia.org/wiki?curid=3229816", "title": "Consiglio Regionale dell'Abruzzo", "text": ""}
{"id": "3229826", "revid": "300067", "url": "https://it.wikipedia.org/wiki?curid=3229826", "title": "John Burmaster", "text": ""}
{"id": "3229837", "revid": "1543377", "url": "https://it.wikipedia.org/wiki?curid=3229837", "title": "Mio mini pony (album)", "text": "Mio mini pony \u00e8 il decimo album di Cristina D'Avena pubblicato da Five Record Srl e distribuito da C.G.D. Messaggerie Musicali SpA, nel 1987.\nDescrizione.\n\"Mio mini pony\" \u00e8 un album dedicato alla serie prodotta da Hasbro nel 1984, sul lato A presenta canzoni scritte in Italia mentre sul lato B la traccia audio di un episodio e due canzoni interpretate dall'artista su basi americane. Queste sono le uniche due canzoni su tredici dell'artista che sono state pubblicate mentre tutte le altre sono rimaste attualmente inedite. L'unico brano italiano a non essere mai stato ripubblicato su CD \u00e8 \"Vieni, dai vieni con noi\" ma pubblicato sul DVD \"\" in versione live.\nSul lato A, \"Negli occhi brillan le stelle\" \u00e8 stato erroneamente indicato con il titolo \"Negli occhi brillano le stelle\".\nProduzione e formazione dei brani.\nPer tutti i brani del lato A a eccezione di V\"ola mio mini pony\""}
{"id": "3229841", "revid": "767487", "url": "https://it.wikipedia.org/wiki?curid=3229841", "title": "Una domenica s\u00ec", "text": "Una domenica s\u00ec \u00e8 un film del 1985 diretto da Cesare Bastelli\nTrama.\nPerugia. Tre amici commilitoni, Dario, Nik e Davide, sono in libera uscita domenicale. Dario aspetta la sua amica, Elena, che deve arrivare in treno da Roma. Nik spera che venga con un'amica per lui. Ma quando la ragazza arriva con l'amica Giovanna si capisce che a questa lui non interessa e Nik si trova a fare il terzo incomodo tra Dario ed Elena. Per\u00f2 quando decide di andarsene anche Dario lo segue e lascia Elena da sola.\nI due vanno da Davide che sta a casa di un amico ricco, Alfonso. Qui Nik si innamora improvvisamente ed esageratamente di una ragazza, Fiore, sorella di Alfonso. Riesce a strapparle un appuntamento per la sera. Intanto Dario sta cercando Elena dappertutto. All'appuntamento, dopo un concerto, Fiore dice a Nik che pu\u00f2 dormire fuori con lui e Nik spera che Dario possa coprirne l'assenza in caserma, ma quando vede che lui ha ritrovato Elena si offre di coprirlo a sua volta e lascia Fiore ad aspettarlo inutilmente.\nProduzione.\nRealizzato da Cesare Bastelli, storico aiuto regista di Pupi Avati, \"Una domenica s\u00ec\" eredit\u00f2 gran parte di cast e troupe delle produzioni dell'epoca di Avati, in particolare da \"Festa di laurea\" uscito nello stesso anno.\nIl soggetto nacque dal produttore Luciano Martino, successivamente sviluppato da Cesare Bornazzini e Giancarlo Scarchilli; tuttavia la sceneggiatura che ne venne fuori era, a detta di Bastelli, \u00abun po' boccaccesca\u00bb sicch\u00e9 venne pesantemente rielaborata da Avati, il quale nel frattempo si era riservato il ruolo di produttore esecutivo. Nei piani iniziali la regia sarebbe dovuta essere a quattro mani tra Bastelli e Bornazzini, ma quest'ultimo si tir\u00f2 indietro dopo essere convenuti sull'inutilit\u00e0 di un simile impegno dietro la macchina da presa per un film a basso costo.\nGirato nel pieno dell'ondata di freddo del gennaio 1985 e ambientato a Perugia, la pellicola \u00e8 stata parzialmente filmata in esterni nella stessa citt\u00e0 umbra e nella corregionale Todi; per gli interni vennero invece sfruttate case e ville sfitte della bassa stagione a Fregene. A riprese ultimate, in fase di montaggio intervenne ancora Avati sforbiciando alcune scene: pertanto, onde mantenere una coerenza narrativa, il modenese Bastelli dovette girare in tutta fretta alcune sequenze aggiuntive nelle vicine Ferrara e Bologna, sfruttando la somiglianza architettonica con la medievaleggiante Perugia.\nProtagonisti \"occulti\" del film sono i Simply Red, gruppo all'epoca agli esordi e ancora poco noto presso il grande pubblico, ma di fatto utilizzato come stratagemma per legare le vicende, dai continui riferimenti in scena e nei dialoghi fino al videoclip che accompagna i titoli di coda. Tutto nacque dalla volont\u00e0 di Bastelli d'inserire nella pellicola il pezzo \"Jericho\" al tempo in rotazione: il gruppo accett\u00f2 e s'impegn\u00f2 inoltre a realizzare personalmente il video per i titoli finali, fatto che port\u00f2 Bastelli a riscrivere lo \"script\" trasformando proprio nei Simply Red l'anonimo gruppo musicale di cui si accennava in precedenza."}
{"id": "3229844", "revid": "1305772", "url": "https://it.wikipedia.org/wiki?curid=3229844", "title": "Wickliffe", "text": ""}
{"id": "3229850", "revid": "117927039", "url": "https://it.wikipedia.org/wiki?curid=3229850", "title": "Wilber", "text": ""}
{"id": "3229852", "revid": "287204", "url": "https://it.wikipedia.org/wiki?curid=3229852", "title": "Wilcox", "text": ""}
{"id": "3229858", "revid": "287204", "url": "https://it.wikipedia.org/wiki?curid=3229858", "title": "Willard", "text": ""}
{"id": "3229860", "revid": "88740", "url": "https://it.wikipedia.org/wiki?curid=3229860", "title": "Wilmore", "text": ""}
{"id": "3229862", "revid": "287204", "url": "https://it.wikipedia.org/wiki?curid=3229862", "title": "Winklarn", "text": ""}
{"id": "3229863", "revid": "88740", "url": "https://it.wikipedia.org/wiki?curid=3229863", "title": "Windom", "text": ""}
{"id": "3229864", "revid": "1605525", "url": "https://it.wikipedia.org/wiki?curid=3229864", "title": "Manuale di conversazione", "text": "Manuale di conversazione \u00e8 una raccolta di racconti umoristici del 1973 scritto dal narratore, giornalista e drammaturgo italiano Achille Campanile, edito dalla Rizzoli. Comprende 48 racconti, il primo dei quali porta lo stesso titolo del libro.\nLo stesso anno della pubblicazione, il libro ha vinto il Premio Viareggio di Narrativa."}
{"id": "3229883", "revid": "131358", "url": "https://it.wikipedia.org/wiki?curid=3229883", "title": "Georgi Parvanov Vasilev", "text": ""}
{"id": "3229886", "revid": "767487", "url": "https://it.wikipedia.org/wiki?curid=3229886", "title": "Ehrengard", "text": "Ehrengard \u00e8 un film del 1982 diretto da Emidio Greco. \u00c8 tratto dal romanzo omonimo di Karen Blixen, pubblicato postumo nel 1963. Il film \u00e8 stato distribuito una seconda volta nel 2003.\nTrama.\nIn un principato europeo di inizio XIX secolo non bene specificato e un poco da operetta, la granduchessa, preoccupata perch\u00e9 il suo unico figlio, Lotario, non sembra voler sposarsi, si confida con l'amico pittore Cazotte, che \u00e8 affascinato dalle donne e cultore di dongiovannismo, e che consiglia di separare i due. A questo punto si scatena una girandola di seduzioni che richiama, anche grazie all'elegante fotografia e alla musica, una forma sonata di ribaltamenti. Lotario si sposa ma la moglie \u00e8 in attesa da prima del matrimonio e Cazotte vorrebbe sedurre la sua ancella, la verginea Ehrengard, che riesce a tenergli testa e lo mette in ridicolo."}
{"id": "3229887", "revid": "1573940", "url": "https://it.wikipedia.org/wiki?curid=3229887", "title": "Arnoliseus", "text": "Arnoliseus \u00e8 un genere di ragni appartenente alla famiglia Salticidae.\nEtimologia.\nIl nome deriva dall'aracnologo brasiliano Lise e dal suffisso latino \"-us\", comune a molti generi di esseri viventi.\nDistribuzione.\nLe due specie note di questo genere sono diffuse in Brasile.\nTassonomia.\nOriginariamente descritto da Eug\u00e8ne Simon come appartenente al genere Vinnius nel 1902, solo dopo ben 100 anni, nel 2002, \u00e8 assurto al rango di genere.\nA maggio 2010, si compone di due specie:"}
{"id": "3229888", "revid": "1573940", "url": "https://it.wikipedia.org/wiki?curid=3229888", "title": "Record of Agarest War Zero", "text": "Record of Agarest War Zero, noto in Giappone come , \u00e8 un gioco di ruolo tattico sviluppato da Compile Heart e Red Entertainment. \u00c8 stato pubblicato in Giappone dalla Idea Factory il 25 giugno 2009 per PlayStation 3. Inoltre \u00e8 stata messa in commercio in Giappone per Xbox 360 Agarest Senki Zero: Dawn of War. Questa versione \u00e8 stata distribuita con contenuti extra non presenti nella versione della PlayStation 3, quali i costumi, minigiochi e altro ancora. C'\u00e8 anche una modalit\u00e0 extra in cui \u00e8 possibile sbloccare le mappe e i personaggi del capitolo precedente, tramite PlayStation Store. Questa modalit\u00e0 \u00e8 disponibile sia per la versione per PlayStation 3 sia per Xbox 360. Questo videogioco \u00e8 il prequel di \"Record of Agarest War\".\nTrama.\nQuesta storia si svolge 1000 anni prima dagli eventi del primo capitolo. Agarest \u00e8 stata pacifica per via dell'equilibrio di forza tra la Luce e le forze Oscure. Tuttavia, un esercito delle forze Oscure hanno attraversato il confine e l'eroe della Luce , durante il servizio, salva una ragazza di nome . Successivamente ottenne un \"potere\" speciale da lei. L'obiettivo principale del protagonista della prima generatione \"Jiku\", \u00e8 quello di trovare l'oggetto-chiave per sconfiggere i suoi nemici; invece lo scopo di suo figlio \u00e8 quello di proteggerlo.\nModalit\u00e0 di gioco.\nLe battaglie, le mappe e il System Soul Breed sono le stesse identiche del primo gioco. Sono stati introdotti due nuovi sistemi: la Feel Link System e il Free Intention System. Inoltre c'\u00e8 anche una Modalit\u00e0 Extra.\nFeel Link System.\nUn nuovo sistema viene introdotto chiamato Feel Link System. Coinsiste nel determinare il costume e il dialogo con la protagonista, attraverso il livello della loro relazione.\nFree Intention System.\nIn quest'altro nuovo sistema, i giocatori possono costruire dei rapporti con le eroine. In tal modo \u00e8 possibile ottenere nuovi costumi, minigiochi e oggetti. Questo \u00e8 accessibile dal Menu City.\nModalit\u00e0 Extra.\nSe il giocatore ha il Clear Data del primo gioco, \u00e8 possibile (dopo qualche progresso) caricare e sbloccare la Porta per il Futuro. Attraverso questa Porta, il giocatore pu\u00f2 accedere alle mappe del primo capitolo e sbloccare oggetti e personaggi del primo gioco quali \"Leonhart\", i suoi discendenti, le eroine, \"Ellis\" e \"Dyshana\" sono sbloccati gratuitamenete. Tuttavia, il resto dei personaggi giocabili devono essere scaricati dal PlayStation Store.\nPersonaggi.\nRecord of Agarest War Zero ha un totale di 15 personaggi giocabili: 9 nella prima generazione e 6 nel seconda. I personaggi del primo videogioco possono essere sbloccati tramite DLC e la Modalit\u00e0 Extra.\nPubblicazione.\nIl 5 novembre 2010, Aksys Games ha annunciato che porter\u00e0 sia per PlayStation 3 e Xbox 360 la versione di \"Agarest Senki Zero\" in Nord America, con il titolo \"Record of Agarest War Zero\". Avr\u00e0 alcuni miglioramenti come i ritratti animati dei personaggi e nuove caratteristiche al Free Intention System. In Nord America, il gioco uscir\u00e0 nell'estate 2011.\nGhostlight, d'altra parte, sta portando il gioco nel territorio europeo come esclusiva per PlayStation. Anche in Europa, il gioco verr\u00e0 pubblicato nell'estate 2011."}
{"id": "3229891", "revid": "37401", "url": "https://it.wikipedia.org/wiki?curid=3229891", "title": "Piccolo farro", "text": ""}
{"id": "3229892", "revid": "729019", "url": "https://it.wikipedia.org/wiki?curid=3229892", "title": "Mustafa Barzani", "text": "Nel 1946 fu scelto come guida del Partito Democratico del Kurdistan (PDK) per condurre la rivoluzione curda contro i regimi dittatoriali iracheni. Barzani rimase la guida pressoch\u00e9 indiscussa della rivoluzione curda fino alla sua morte nel marzo del 1979. Guid\u00f2 campagne armate contro i governi iraniani e iracheni, nei cui paesi esiste una forte minoranza curda.\nBiografia.\nGiovent\u00f9.\nBarzani nacque nel 1903 a Barzan, un villaggio nel settentrione del Kurdistan iracheno (allora parte dell'Impero ottomano), e l\u00ec, a Mosul, fu pi\u00f9 tardi incarcerato per la prima volta, assieme a sua madre, alla tenera et\u00e0 di 3 anni.\nAvvio della sua carriera politica e militare.\nNel 1931 e nel 1932, assieme a suo fratello maggiore, Shaykh Ahmad Barzani, guid\u00f2 la lotta del popolo curdo per l'indipendenza. Nel 1935, con la sconfitta della rivolta curda, i due furono esiliati a Sulaymaniyya (Kurdistan iraniano). Barzani fugg\u00ec dal suo luogo d'esilio nel 1942 e dette il via a una nuova rivolta armata contro la monarchia di Baghdad, ma ancora una volta essa non consegu\u00ec alcun successo. Barzani e 1.000 dei suoi seguaci ripararono allora nel Kurdistan iraniano per aiutare Qazi Muhammad a difendere la neo-fondata Repubblica curda di Mahabad.\nLa Repubblica di Mahabad.\nNel dicembre del 1945 fu proclamata dai curdi la nascita della Repubblica curda di Mahabad nel Kurdistan orientale, che era all'epoca sotto controllo militare sovietico. Mustafa Barzani fu nominato ministro della Difesa e comandante in capo delle forze armate curde repubblicane.\nNel maggio del 1946 le truppe sovietiche sgomberarono il territorio, in accordo con gli Accordi di Yalta, e nel dicembre Mahabad fu occupata dalle truppe iraniane. Il Presidente della Repubblica di Mahabad fu impiccato pubblicamente sulla piazza chiamata \"\u00c7ar \u00c7ira\" a Mahabad, e molti altri esponenti furono massacrati.\nMustafa rifiut\u00f2 di arrendersi all'esercito iraniano e coi suoi seguaci combattenti torn\u00f2 in Iraq. Ma ancora una volta fu costretto a fuggire quando le forze dell'Iraq, della Turchia e dell'Iran di unirono contro di lui. Barzani con 500 dei suoi \"peshmerga\" combatt\u00e9 lungo tutto il suo cammino che lo port\u00f2, attraverso la Turchia e l'Iran in Azerbaigian, allora parte dell'Unione Sovietica, dove tutti furono disarmati e incarcerati in un campo di prigionia prima di ottenere l'autorizzazione a insediarsi in varie parti dell'URSS.\nEsilio nell'Unione Sovietica.\nNel 1951 ai \"peshmerga\" fu consentito d'insediarsi a Baku (Azerbaigian). Molti s'iscrissero nelle scuole e nelle universit\u00e0. Barzani stesso si rec\u00f2 a Mosca, dove comp\u00ec studi di scienze politiche e riprese contatto con la diaspora curda e gli esiliati. In quel suo soggiorno incontr\u00f2 Stalin e gli fu assicurato che avrebbe potuto dare il suo contributo, ancorch\u00e9 minore, nella leadership militare sovietica in caso di guerra.\nRitorno in Iraq.\nNel 1958, a seguito del riuscito colpo di Stato militare che port\u00f2 all'abbattimento della monarchia hascemita, Barzani fu invitato a tornare in Iraq dal nuovo Primo ministro, il gen. \u02bfAbd al-Kar\u012bm Q\u0101sim (Kassem). Barzani chiese ben pi\u00f9 di quanto Kassem potesse immaginare e avanz\u00f2 la richiesta della concessione della piena autonomia alle regioni curde irachene del nord. Questo port\u00f2 a nuovi scontri tra i nuovi governanti di Baghdad e i curdi, quando nel 1961 Qasim avvi\u00f2 azioni militari contro i curdi. I peshmerga di Barzani si mostrarono molto efficienti nel condurre le loro battaglie contro le truppe irachene che erano penetrate nelle regioni settentrionali e inflissero gravi perdite all'esercito iracheno.\nNel marzo del 1970 Baghdad e i leader curdi giunsero a un accordo di pace, e un cessate-il-fuoco fu proclamato per consentire l'avvio di negoziati per cercare una soluzione della questione curda. Come segno di buona volont\u00e0, il governo iracheno riconobbe il popolo curdo come etnia e cultura e consider\u00f2 la lingua curda come seconda lingua ufficiale della repubblica assieme all'arabo. Il vice Presidente Saddam Hussein, del partito Ba\u02bfth, offr\u00ec ai curdi l'autonomia nelle regioni settentrionali, con l'eccezione di Kirkuk, Khanaqin e altre citt\u00e0 curde e abol\u00ec il pieno controllo delle forze armate irachene sul Kurdistan. Ai primi degli anni settanta, il figlio di Barzani, \u02bfUbayd All\u0101h credeva che l'accordo di autonomia avrebbe garantito i diritti dei curdi, tanto da defezionare dal movimento di Barzani e preferire cooperare col regime di Baghdad.\nNel marzo del 1974, dopo il fallimento dei negoziati miranti a giungere a un soddisfacente accordo, Mustafa Barzani guid\u00f2 i suoi seguaci in un rinnovato scontro col governo iracheno, questa volta fruendo dell'interessato sostegno dello Sci\u00e0 d'Iran, Mohammad Reza Pahlavi, e degli Stati Uniti.\nAi primi del 1975, in una conferenza dell'OPEC ad Algeri, un accordo fu formato tra lo Sci\u00e0 e Saddam Hussein, che rinunciava a una parte delle storiche pretese irachene sullo Shatt al-Arab a favore dell'Iran. In cambio, ogni aiuto fino ad allora concesso ai curdi venne a cessare e, in caso di proseguimento dei combattimenti, l'Iran s'impegnava ad aiutare Baghdad a stroncare la rivolta curda. Ci\u00f2 consent\u00ec a Saddam Hussein di rafforzare il suo potere in Iraq, mentre Mustafa Barzani fu costretto a fuggire ancora una volta dalla sua patria.\nMorte e retaggio.\nSi rec\u00f2 allora in esilio negli Stati Uniti d'America e mor\u00ec il 1\u00ba marzo 1979, nel Georgetown Hospital di Washington. Fu inumato a ovest di Mahabad, nel Kurdistan iraniano. Nell'ottobre del 1993, i resti di Barzani furono portati nel Kurdistan iracheno, per essere nuovamente inumati nella sua casa natale di Barzan. Suo figlio, Mas'ud Barzani, \u00e8 l'attuale leader del PDK ed \u00e8 stato rieletto Presidente della regione del Kurdistan iracheno col 66% dei voti popolari nel luglio del 2009."}
{"id": "3229893", "revid": "125788078", "url": "https://it.wikipedia.org/wiki?curid=3229893", "title": "Nissan X-Trail", "text": "La Nissan X-Trail \u00e8 un'autovettura SUV prodotta dalla casa automobilistica giapponese Nissan Motor e presente sul mercato dal 2001.\n1\u00aa serie (2001-2006).\nLa Nissan X-Trail viene prodotta e messa in commercio nel 2001 con la versione denominata \"T30\".\nHa un selettore (2WD-AUTO-LOCK) che permette la selezione della modalit\u00e0 di trazione dalle 2 ruote motrici anteriori, alla modalit\u00e0 \"AUTO\" che gestisce elettronicamente la trazione 4WD sulle quattro ruote, alla modalit\u00e0 \"LOCK\" con 4 ruote motrici e blocco del differenziale per una migliore trazione in condizioni critiche (funzione attiva fino a 40\u00a0km/h).\nPer quanto riguarda la sicurezza automobilistica, la X-Trail prima serie \u00e8 stata sottoposta al crash test dell'Euro NCAP nel 2002, ottenendo il risultato di 4 stelle.\n2\u00aa serie (2007-2014).\nLa nuova versione, denominata \"T31\" \u00e8 stata presentata al Salone dell'automobile di Ginevra del 2007 e messa in vendita pochi mesi dopo. Le dimensioni sono leggermente aumentate sia per quanto riguarda la lunghezza sia per la larghezza mentre la gamma di motorizzazioni disponibile, abbinata o a un cambio manuale a sei marce o a uno a trasmissione continua M-CVT, \u00e8 stata leggermente ridotta.\nL'X-Trail \u00e8 dotato del sistema di trazione intelligente NISSAN \"all mode 4x4i\", nonch\u00e9 del sistema di antiarretramento in salita e di assistenza alla discesa.\nAnche i livelli di allestimento sono stati ridotti e ridenominati: ne sono disponibili 3 con le sigle \"XE\", \"SE\" e \"LE\" con equipaggiamenti man mano pi\u00f9 completi.\nIl restyling del 2011 ha interessato il frontale, i fari posteriori ora a LED, il disegno dei cerchi in lega, dei sedili interni e del quadro strumenti. Il motore proposto a partire dal 2011 insieme al restyling \u00e8 il singolo 2.0 dci 150 CV pi\u00f9 fortunato nelle vendite rispetto al pi\u00f9 potente 2.0 dci da 173 CV.\nAnche la seconda serie di X-Trail \u00e8 stata sottoposta nel 2007 ai test EuroNCAP, raggiungendo una seconda volta, anche con i nuovi parametri di prove, il risultato di 4 stelle.\n3\u00aa serie (2014-2020).\nAl salone di Francoforte del 2013 viene messa sul mercato la terza generazione denominata \"T32\" che va a sostituire la Qashqai +2, la versione a sette posti del SUV compatto giapponese. La nuova generazione non \u00e8 pi\u00f9 caratterizzata dal design spigoloso, ma si basa su un look pi\u00f9 contemporaneo e sportivo. Infatti dalla nuova generazione la Nissan X-Trail offre in opzione anche la configurazione a sette posti. Nel 2014 \u00e8 stata anche sottoposta al crash test Euro NCAP ottenendo 5 stelle. La produzione \u00e8 terminata nel 2020.\n4\u00aa serie (2021-).\nL'X-Trail di quarta generazione \u00e8 stata presentata al salone dell'Auto di Shanghai il 19 aprile 2021, quasi un anno dopo il lancio nel giugno 2020 della sua controparte Nissan Rogue in Nord America. Nel mercato europeo arriver\u00e0 nell'estate del 2022. Questa generazione realizzata sulla Piattaforma Renault-Nissan CMF-CD, \u00e8 stata sviluppata insieme alla Mitsubishi e condivide molte componenti con la Mitsubishi Outlander di quarta generazione."}
{"id": "3229900", "revid": "1305772", "url": "https://it.wikipedia.org/wiki?curid=3229900", "title": "Wiota", "text": ""}
{"id": "3229903", "revid": "729019", "url": "https://it.wikipedia.org/wiki?curid=3229903", "title": "Saving My Face", "text": "Saving My Face \u00e8 il secondo singolo estratto dal terzo album in studio della cantante KT Tunstall. Il testo della canzone \u00e8 ispirato ad un documentario che KT Tunstall ha visto su Discovery Channel.\nVideo musicale.\nIl video musicale \u00e8 stato diretto da Chris Bran della Black Dog Films e girato nell'arco di due giorni a est di Londra, nei 3 Mills Studios. Il video si apre con una scena di KT Tunstall che sta lasciando un bar e cammina per le strade della citt\u00e0 vuota. Di tanto in tanto mentre cammina, la sua figura diventa spettrale. Il video si conclude con KT Tunstall che si esibisce con la sua chitarra.\nOgni fotogramma del video musicale ha richiesto effetti visivi, che sono stati supervisionati da James Maclachlan della Prime Focus London.\nCritica.\n\"Saving My Face\" ha ricevuto opinioni contrastanti dai critici musicali. Channel 4 Ha definito la canzone \"un vecchio stile pop rocker, fiducioso\" e le ha dato sei stelle su dieci. Il Manchester Evening News \u00e8 rimasto meno colpito, dandogli solo due stelle su cinque, e ha scritto che la canzone non era nulla di entusiasmante.\nTracklist.\nQuesti sono i formati e le tracklist delle principali pubblicazioni del singolo \"Saving My Face\".\nUK CD single\nVinile da 7 \"\nDigital Download\nDigital Download\nDigital Download\nPromo CD"}
{"id": "3229914", "revid": "827882", "url": "https://it.wikipedia.org/wiki?curid=3229914", "title": "Wise", "text": ""}
{"id": "3229918", "revid": "74801", "url": "https://it.wikipedia.org/wiki?curid=3229918", "title": "Charles Moore (atleta)", "text": ""}
{"id": "3229920", "revid": "98892446", "url": "https://it.wikipedia.org/wiki?curid=3229920", "title": "Wittgendorf", "text": "Wittgendorf \u00e8 il nome delle seguenti localit\u00e0:"}
{"id": "3229922", "revid": "287204", "url": "https://it.wikipedia.org/wiki?curid=3229922", "title": "Wolfsbach (disambigua)", "text": ""}
{"id": "3229924", "revid": "1305772", "url": "https://it.wikipedia.org/wiki?curid=3229924", "title": "Womelsdorf", "text": ""}
{"id": "3229925", "revid": "869733", "url": "https://it.wikipedia.org/wiki?curid=3229925", "title": "Women", "text": ""}
{"id": "3229926", "revid": "767487", "url": "https://it.wikipedia.org/wiki?curid=3229926", "title": "Elio Loschi", "text": "Carriera.\nGiocatore.\nTerzino, gioc\u00f2 per oltre un decennio in Serie A con la Triestina.\nAllenatore.\nHa allenato l'Udinese in Serie B."}
{"id": "3229927", "revid": "834", "url": "https://it.wikipedia.org/wiki?curid=3229927", "title": "If These Walls Could Talk 2", "text": ""}
{"id": "3229932", "revid": "2051852", "url": "https://it.wikipedia.org/wiki?curid=3229932", "title": "Alessia Polieri", "text": "Carriera.\nFarfallista e mistista e tesserata per la societ\u00e0 Imolanuoto, \u00e8 entrata in nazionale nel 2009 partecipando agli europei giovanili di Praga. L'anno successivo ha vinto il suo primo titolo italiano assoluto nei 400\u00a0m misti ai primaverili di aprile. Nell'estate ha gareggiato ancora con la nazionale giovanile, e a luglio ai europei di Helsinki ha vinto la medaglia di bronzo nei 400\u00a0m misti. Nell'agosto dello stesso anno ha partecipato ai primi Giochi olimpici giovanili di Singapore, arrivando in finale nei 200\u00a0m delfino.\nTre mesi dopo, nella stagione in vasca corta 2010-2011, ha debuttato con la nazionale maggiore agli europei di Eindhoven in cui ha vinto la medaglia d'argento nei 200\u00a0m delfino dietro a Zsuzsanna Jakabos e precedendo Caterina Giacchetti. \u00c8 stata finalista anche nei 400\u00a0m misti e nei 100\u00a0m farfalla. Un mese dopo \u00e8 stata convocata anche ai campionati mondiali di Dubai come farfallista riuscendo ad entrare in finale (ottava) nella distanza pi\u00f9 lunga. Dopo aver vinto nell'aprile 2011 entrambi i titoli dei misti ai primaverili di Riccione \u00e8 stata convocata a luglio per i suoi primi mondiali assoluti a Shanghai come mistista e delfinista, per\u00f2 in Cina non \u00e8 andata oltre le batterie in nessuna gara. In agosto ha disputato le gare dei mondiali giovanili di Lima in Per\u00f9 vincendo l'argento nei 400\u00a0m misti e nei 200\u00a0m farfalla.\nNel 2012 vince un bronzo sui 200\u00a0m farfalla agli europei in vasca corta di Chartres; contestualmente entra nel Gruppi Sportivi Fiamme Gialle.\nNel 2015 vince la medaglia di bronzo in Israele ai Campionati Europei in vasca corta.\nNel 2016 vince due argenti ai campionati italiani: sui 200 farfalla e nella staffetta 4x100 mista. Agli Europei di Londra \u00e8 quinta in finale sui 200 m farfalla.\nNel 2016 partecipa ai Giochi olimpici di Rio de Janeiro sui 200 m farfalla.\nIl 19 settembre 2017 consegue la laurea in Economia e Commercio a Forl\u00ec.\nGare e piazzamenti.\nCampionati italiani.\n9 titoli individuali, cos\u00ec ripartiti:\n\"nd = non disputati\""}
{"id": "3229933", "revid": "889336", "url": "https://it.wikipedia.org/wiki?curid=3229933", "title": "Oliver Marach", "text": "In singolare ha raggiunto l'82\u00aa posizione del ranking nell'agosto del 2006.\nTra il 2009 e l'inizio del 2011, ha giocato regolarmente con il polacco \u0141ukasz Kubot con il quale ha conquistato cinque titoli ATP oltre ad altre nove finali. La coppia ha partecipato anche per due anni consecutivi alle ATP Finals, nel 2009 e nel 2010, senza per\u00f2 riuscire a superare il round robin. In seguito ha conquistato due titoli (e una terza finale) con il connazionale Peya tra il 2011 e il 2012, due finali, di cui una vinta, con il pakistano Qureshi nel 2015, e un titolo ciascuno con lo spagnolo Santiago Ventura (nel 2010), con l'argentino Leonardo Mayer (nel 2011) e con il rumeno Mergea (nel 2014). Nel 2016 inizia una fruttuosa collaborazione con il francese Fabrice Martin con il quale conquista due titoli, conquistando altre tre finali, tra cui la prima della sua carriera sull'erba. Dal 2017 al 2019 ha fatto coppia con Mate Pavi\u0107, con il quale ha conquistato sei titoli su tredici finali, e si \u00e8 qualificato per due anni consecutivi alle Finals. Ha conquistato il titolo agli Australian Open 2018 e ha inoltre raggiunto la finale al Roland Garros 2018 e a Wimbledon 2017.\nMarach ha partecipato a otto edizioni della Coppa Davis a partire dal 2003. Per l'Austria ha conquistato quattro vittorie e una sconfitta in singolare tra il 2003 e il 2015; in doppio ha un bilancio di cinque vittorie e quattro sconfitte, maturato tra il 2011 e il 2019."}
{"id": "3229934", "revid": "889336", "url": "https://it.wikipedia.org/wiki?curid=3229934", "title": "Luigi Bassi", "text": "Carriera.\nInterno di centrocampo, gioc\u00f2 una stagione in Serie A con l'Alessandria."}
{"id": "3229936", "revid": "1305887", "url": "https://it.wikipedia.org/wiki?curid=3229936", "title": "Priest - Il prete", "text": ""}
{"id": "3229937", "revid": "767487", "url": "https://it.wikipedia.org/wiki?curid=3229937", "title": "Vasco Puccioni", "text": "Carriera.\nCrebbe nel , con cui milit\u00f2 in Serie C.\nGioc\u00f2 con la Lucchese per due stagioni di Serie A, categoria nella quale conta complessivamente 5 presenze. Il suo esordio in massima serie avvenne il 25 marzo 1951 nella gara Lucchese-Sampdoria (4-0)."}
{"id": "3229938", "revid": "376939", "url": "https://it.wikipedia.org/wiki?curid=3229938", "title": "If These Walls Could Talk", "text": ""}
{"id": "3229939", "revid": "834", "url": "https://it.wikipedia.org/wiki?curid=3229939", "title": "Virginia (de Haan)", "text": "Virginia \u00e8 un brano da concerto per banda del compositore olandese Jacob de Haan.\nSignificato.\nLo Stato Americano della Virginia ha una forma triangolare piuttosto frastagliata sulle mappe. Ci\u00f2 pu\u00f2 essere ritrovato metaforicamente in questa composizione, che diffonde luce su questo stato da tre angoli. Questi angoli rappresentano tre periodi che giocano un ruolo importante nella storia della Virginia: la colonizzazione, la schiavit\u00f9, a la Guerra Civile Americana.\nLa composizione comincia con una breve introduzione espressiva in un tempo lento, seguito da due parti in tempi vivaci. Qui, sono presentate le avventure e le sofferenze dei primi coloni. Esse sono inizialmente dipinte con un tema caratteristico con un accompagnamento tipicamente vivace Americano, che va a formare un nuovo tema. Attraverso una regolare alternanza di tempi (6/8 e 2/4) e chiavi, la musica alla fine si calma in un'unica nota finale, che rappresenta i coloni che raggiungono il loro scopo - nel 1607, essi fondarono il primo insediamento permanente inglese: Jamestown.\nPer avvantaggiare le piantagioni di tabacco, nel 1619, in Virginia vennero introdotti schiavi neri dall'estero. Questo \u00e8 espresso nel movimento lento seguente nel quale un tema melanconico minore costituisce il punto di partenza. Inoltre, si sentono anche elementi di blues, che riflettono la natura delle emozioni degli schiavi.\nIn seguito, nella sezione degli ottoni, si sente il presagire della Guerra Civile Americana in quella Virginia che diventer\u00e0 il principale campo di battaglia. La battaglia fra gli stati settentrionali e meridionali emerge in una parte simile alla guerra. Lo stesso tema \u00e8 usato come all'inizio del movimento, dove i coloni combattono con gli Indiani.\nLa liberazione e la speranza suonano nel lento tema finale dove ritroviamo il tema secondario della parte centrale. Comunque, il tema \u00e8 suonato in chiave maggiore qui, attraverso la quale cresce l'ottimismo nel futuro"}
{"id": "3229940", "revid": "729019", "url": "https://it.wikipedia.org/wiki?curid=3229940", "title": "Fortificazioni ai Becchi Rossi", "text": "Le fortificazioni ai Becchi Rossi sono un insieme di opere difensive in caverna realizzate tra gli anni '20 e '30 del novecento, quando, in seguito a varie disposizioni ministeriali, fu deciso di fortificare il crinale sommitale dei Becchi Rossi, una delle montagne dominanti la Valle Stura di Demonte. Questa valle dopo la Grande Guerra assunse un ruolo fondamentale, in quanto rappresentava una delle possibili vie d'accesso per l'esercito francese nel territorio italiano attraverso il colle della Maddalena.\nStoria.\nTra gli anni 1924-'25 vennero attuati degli importanti lavori a favore della difesa del territorio nazionale al confine con la Francia, con la costruzione di diverse batterie campali, riservette, caserme, postazioni per mitragliatrici tutte raggiungibili facilmente grazie alle relative strade militari appositamente costruite.\nAi Becchi Rossi i lavori avvennero sotto la direzione tecnica del Genio militare di Cuneo che si avvalse di manodopera militare ma anche, per le opere pi\u00f9 complesse tra quali strade e caserme, di imprese edili specializzate.\nQui vennero costruite alcune piccole postazioni in caverna, tra il 1924 e il dicembre 1925 vennero realizzate tre opere per mitragliatrici (la \"1 bis rosso\", la \"2-3 rosso\" e la \"4 rosso\") per un totale di sette feritoie, due ricoveri in caserma e una batteria per obici da 100/17 (di preda bellica austriaca) che controllavano la rotabile e alcuni sentieri in un punto particolarmente delicato dello schieramento difensivo. \nSi trattava di interventi modesti, pi\u00f9 volte rimaneggiati nel corso degli anni, la cui mancanza assoluta di rivestimenti e impianti di illuminazione non le rendeva adatte a presidi permanenti. Inoltre gli stessi ricoveri non erano altro che grotte, le feritoie semplici fessure nella roccia e le cannoniere ampi buchi nella parete rocciosa strapiombante sul torrente sottostante.\nLe disposizioni del 1931.\nNel 1931, le nuove disposizioni predisponevano di rendere a carattere permanente le linee difensive del Vallo Alpino, e in questo ambito vennero emanate una serie di circolari che regolavano la costruzione delle nuove opere e prevedevano opere di rinforzo e completamento delle opere gi\u00e0 esistenti.\nA questo punti si deve rilevare per\u00f2 la particolarit\u00e0 dei Becchi Rossi, infatti la presenza delle opere risalenti al '24/'25 ha un duplice aspetto. Da una parte esse segnarono un passo importante nell'evoluzione della fortificazione, soprattutto nel loro sviluppo, inoltre il loro utilizzo consent\u00ec la nascita di opere complesse che altrimenti sarebbero state molto differenti. Tuttavia le opere qui realizzate non furono all'altezza delle loro vicine del '31, e per questo la linea difensiva ha standard inferiori rispetto a quelle circostanti, venendo a creare cos\u00ec degli ibridi con scarse protezioni e allestimenti interni rimpinguati solo tardivamente.\nAccesso e struttura.\nSeguendo un sentiero escursionistico, \u00e8 possibile visitare le opere dei Becchi Rossi partendo da Pontebernardo e seguendo la strada verso Murenz. Per prima si incontra la batteria scoperta di Murenz del tipo \"Sempre Pronta\", armata con quattro pezzi da 100/17 con i serventi ricoverati in casermette poste sulla strada di accesso.\nLasciata l'auto, ci si dirige verso nord-ovest fino a osservare il Centro di Resistenza 9, una struttura monoblocco armata con due mitragliatrici, e con l'ingresso provvisto di una finestra a garitta che permetteva il controllo delle adiacenze grazie a quattro feritoie dotate di sportellini. Un piccolo accesso poi conduce al locale del gruppo elettrogeno e al piano superiore dove si trovavano i locali per le munizioni, acqua e viveri, nonch\u00e9 le postazioni per l'impianto fotofonico e per altre due armi.\nNel piano inferiore si trovano i ricoveri per la truppa, il posto di comando e il locale ventilazione, il soffitto, come per il piano superiore, era costituito da forti putrellature, ora non pi\u00f9 visibili a causa delle asportazioni avvenute per mano dell'Esercito Italiano in base al trattato di pace con la Francia del 1947 che obbligava la neutralizzazione delle opere militari al confine.\nL'opera successiva, situata nei pressi del sentiero, \u00e8 il Centro di Resistenza 10, un grosso monoblocco di calcestruzzo con ricovero ricavato al livello inferiore, mentre l'ingresso \u00e8 ricavato in caverna all'epoca mascherato in baracca. L'armamento era di una mitragliatrice, posizionata in casamatta metallica, e un'altra posizionata in casamatta con corazzatura in tre parti, mentre un fucile mitragliatore era posizionato all'ingresso.\nIl Centro di Resistenza 11, realizzato nel 1935-'37, si trova sul sentiero e svolge prevalentemente azione sul fianco e sul rovescio. Le due mitragliatrici in casamatta con feritoia in tre pezzi, si trovavano nel medesimo blocco, mentre i locali logistici sono ricavati in caverna, e comprendono oltre al ricovero, la cucina, il locale acqua, ventilazione e gruppo elettrogeno.\nPoco oltre si trova l'osservatorio/posto comando, realizzato nel 1940, con l'imponente blocco sovrastante il sentiero e la caponiera che proteggeva l'ingresso. Questo tipo di opere, sono caratteristiche della circolare 15000, con grandi masse di calcestruzzo e ampi locali.\nIl Centro di Resistenza 12 si trova su una deviazione del sentiero principale che le due feritoie, visibili nella parete rocciosa, controllano. Una scala di cemento porta all'ingresso, a fianco del quale si apre la feritoia di destra, armata con mitragliatrice posizionata su treppiede, e sulla sinistra una feritoia con mitragliatrice su affustino.\nTornati sul sentiero principale un'ultima serie di tornanti separa dalle opere che occupano la sommit\u00e0 dei Becchi Rossi, dove giunti sul colle si notano subito i locali dell'Opera 14 che comprende la batteria con i quattro pezzi da 100/17 e le feritoie del vecchio centro \"2-3 rosso\". L'opera \u00e8 oggi visibile con i pezzi impiegati sul proprio affusto da campagna, con le grosse camere di tiro con le grandi feritoie che sono il primo esempio di batteria del Vallo Alpino.\nLa batteria \u00e8 suddivisa in due sezioni, due pezzi le cui distinte postazioni sono derivate da quelle originarie del 1924.'25, fanno fuoco sulle sottostanti barricate a protezione della Posizione di Resistenza, e gli altri due sulla Valle delle Ferriere.\nLe postazioni di mitragliatrice sono ancora quelle originali del 1924, rimaneggiate pi\u00f9 volte, tutte con basamento in cemento e senza alcuna corazzatura; solo un blocco aggiunto nel 1935 \u00e8 armato con mitragliatrice su affustino e equipaggiato con piastra piana difensiva.\nAll'interno dell'opera vari ricoveri ospitavano il presidio, e vasti depositi munizioni erano dedicati alla batteria, e nei pressi dell'ingresso venne realizzato il locale per il gruppo elettrogeno e due latrine. Uniche parti metalliche sono le porte ancora con la verniciatura mimetica tuttora visibile.\nDi fronte sono visibili le feritoie dell'Opera 20, precedentemente chiamata centro 2-3 rosso, che deriva dall'opera del 1924 di cui \u00e8 rimasta solo la postazione. Armato con tre mitragliatrici, non possedeva il gruppo elettrogeno e con l'attigua Opera 14 batteva la selletta ed il vallone sottostante del versante Ferriere."}
{"id": "3229942", "revid": "599013", "url": "https://it.wikipedia.org/wiki?curid=3229942", "title": "Giordano Roggero", "text": "Carriera.\nGioc\u00f2 in Serie A con le maglie di e Lazio."}
{"id": "3229946", "revid": "287204", "url": "https://it.wikipedia.org/wiki?curid=3229946", "title": "Women (film)", "text": ""}
{"id": "3229955", "revid": "599013", "url": "https://it.wikipedia.org/wiki?curid=3229955", "title": "Emilio Lavezzari", "text": "Carriera.\nCresciuto nelle giovanili del Seregno, contribu\u00ec, appena diciassettenne, alla promozione dei lombardi nel campionato 1946/47. Pi\u00f9 tardi, cominci\u00f2 a mettersi in luce con ottime prestazioni al punto che l'allora presidente del Milan Umberto Trabattoni lo fece mettere sotto osservazione insieme al giovane portiere Bugatti.\nNell'estate del 1951 si concretizza il suo trasferimento nelle file dei rossoneri, sotto la guida dell'allenatore ungherese Lajos Czeizler, che cercava un mediano di interdizione dal fisico importante, che potesse proteggere le incursioni offensive della stella Nils Liedholm ma, all'occorrenza, ripiegare anche in fase difensiva. Lavezzari lo ripag\u00f2 fin da subito con delle ottime prestazioni, al punto da guadagnarsi una maglia da titolare. La sua carriera sembrava in rampa di lancio, ma durante il derby di andata contro l'Inter, in seguito ad uno scontro di gioco con Benito Lorenzi, Lavezzari si infortun\u00f2 gravemente al menisco, compromettendo la stagione.\nCirca sei mesi pi\u00f9 tardi Lavezzari era pronto a scendere nuovamente in campo, ma la stagione era finita, e il nuovo allenatore Mario Sperone fece acquistare dal il giovane Eros Beraldo per sostituire Lavezzari, che fu quindi ceduto in prestito al , dove disput\u00f2 la stagione successiva. Seguirono una stagione alla Pro Patria ed una al .\nNel 1957, a soli 28 anni, in seguito ai postumi del grave infortunio che non gli consent\u00ec pi\u00f9 di rendere al cento per cento, decise di ritirarsi. Pi\u00f9 tardi fu allenatore di Como, Seregno e Palazzolo.\nTrasferitosi per lavoro a Pomezia, in provincia di Roma, rimase lungamente in contatto con l'ex compagno del Milan Nils Liedohlm, allenatore della Roma, che lo ospit\u00f2 a Trigoria in pi\u00f9 di una occasione. Mor\u00ec il 30 maggio del 2009 all'et\u00e0 di 80 anni a Pomezia, sua citt\u00e0 di adozione, dove \u00e8 anche presente un Milan Club a lui dedicato."}
{"id": "3229964", "revid": "436907", "url": "https://it.wikipedia.org/wiki?curid=3229964", "title": "Corporal Clegg", "text": "Corporal Clegg \u00e8 un brano musicale dell'album del 1968 \"A Saucerful of Secrets\" della progressive rock band inglese Pink Floyd. Clegg \u00e8 un nome burlesco inglese derivato probabilmente da \"cleg\" (tafano).\n\u00c8 stata scritta da Roger Waters ed hanno partecipato David Gilmour, Nick Mason e Richard Wright ai cori.\nSignificato.\nIl testo racconta di un soldato che perde una gamba nella Seconda guerra mondiale.\n\u00c8 la prima menzione alla guerra in una canzone dei Pink Floyd, che diventer\u00e0 un argomento di uso comune nei testi scritti da Waters. \nRoger Waters, in un'intervista al mensile britannico Mojo, rivel\u00f2 che la canzone \u00e8 autobiografica.\nLui stesso disse: \"Corporal Clegg tratta di mio padre e del suo sacrificio nella seconda guerra mondiale. \u00c8 sarcastica l'idea della gamba di legno vista come vinta nella guerra, come un trofeo.\"\nQuesto pu\u00f2 essere visto come un tono piuttosto leggero rispetto a quello usato nei temi affrontati successivamente dai Pink Floyd, nonostante l'ironia (Clegg \"ha vinto\" la sua gamba di legno nella guerra) e il buio nel testo della canzone. \nTra la cacofonia di voci verso la fine si sente un ufficiale che dice al suo uomo con una gamba sola: \"Clegg! Volevo parlarvi riguardo a quella vostra gamba. Siete esentato dalle parate d'ora in poi!\" e alcuni membri della band che ridono nel ritornello.\nVideo.\nAnche se non fu mai eseguita dal vivo, esistono due video del brano.\nIl primo \u00e8 stato girato il 19 o il 20 febbraio 1968 per la TV belga RTB ed \u00e8 caratterizzato dalla band che mima una versione work-in-progress della canzone con un finale diverso. \nIl secondo \u00e8 stato girato il 22 luglio 1969 per la TV tedesca SDR e trasmesso il 21 settembre dello stesso anno. Il video si svolge in una stanza con un tavolo coperto di cibo squisito, e tutti e quattro i membri della band che indossano caschi, berretti da ufficiale e trench, che sono l\u00ec per godersi il cibo. Un versamento accidentale di vino innesca una lotta, con il risultato di una stanza completamente distrutta e tutti e 4 i membri della band coperti di cibo (anche il cameraman viene trascinato in essa), mentre la Colomba della Pace \u00e8 intrappolata nel \"fuoco incrociato\".\nDurante tutto il video troviamo dei filmati di guerra e della band che esegue il brano."}
{"id": "3229966", "revid": "436907", "url": "https://it.wikipedia.org/wiki?curid=3229966", "title": "Scatman's World (album)", "text": "Scatman's World \u00e8 il secondo album in studio del cantante statunitense Scatman John, pubblicato il 10 luglio 1995 dalla RCA Records.\nDescrizione.\nSi tratta del primo disco pubblicato dall'artista con lo pseudonimo Scatman John, dopo aver realizzato nel 1986 l'album \"John Larkin\". In esso sono contenuti tredici brani, tra cui i singoli \"Scatman (Ski Ba Bop Ba Dop Bop)\" e 'Scatman's World\", che hano ottenuto successo in tutto il mondo."}
{"id": "3229969", "revid": "400694", "url": "https://it.wikipedia.org/wiki?curid=3229969", "title": "Laure Belleville", "text": "Biografia.\nDopo essere stata eletta Miss Savoia 1995, Laura Belleville viene eletta all'et\u00e0 di diciannove anni, quarantanovesima Miis Francia. Ha preso parte anche a Miss Universo 1996.\nProveniente dalla citt\u00e0 di Lathuile, situata a sud del lago di Annecy in Haute-Savoie, Laure Belleville si \u00e8 sposata nel mese di agosto 2006."}
{"id": "3229971", "revid": "490801", "url": "https://it.wikipedia.org/wiki?curid=3229971", "title": "Sinfonia 40", "text": ""}
{"id": "3229973", "revid": "1149807", "url": "https://it.wikipedia.org/wiki?curid=3229973", "title": "3 Ninjas Kick Back", "text": "3 Ninjas Kick Back \u00e8 un videogioco sviluppato per le console casalinghe Super NES, Sega Mega Drive e Sega CD. Fu sviluppato dalla Malibu Interactive e pubblicato dalla Sony Imagesoft, infine distribuito nel 1994.\nIl film \u00e8 ispirato al film \"I nuovi mini ninja\".\nTrama.\n\"3 Ninjas Kick Back\" segue le avventure di tre fratelli ninja: Rocky, Colt e Tum-Tum. Essi hanno assistito al tentativo di recupero di una daga bizantineggiante da parte di un anziano samurai. La daga, una volta consegnata al Samurai come encomio, verr\u00e0 conferita alle generazioni pi\u00f9 giovani quando questa verr\u00e0 consegnata al vero possidente.\nI ragazzini imparano ninjitsu ed karate per combattere le molto pi\u00f9 esperte, potenti e possenti forze del male.\nModalit\u00e0 di gioco.\nViene presentato uno schermo di selezione dei personaggi dove si pu\u00f2 scegliere uno dei tre fratelli per iniziare l'avventura in questa avventura a scorrimento molto ordinaria, salvo le differenze tra i tre protagonisti - Rocky utilizza un b\u014d, Colt usa una katana e maneggia una coppia di sai. I nemici sono tutti nemici ribelli al servizio di Koga, cani e pipistrelli addestrati e non mancano trappole letali. Il menu di selezione dei personaggi \u00e8 ispirato al poster pubblicitario per il film.\nCi sono svariati livelli lungo il gioco, ognuno suddiviso in zone minori e avanzando si raggiunge la sezione finale, dove il boss di fine livello dovr\u00e0 essere sconfitto. Una volta portati a termine tutti i livelli e sconfitto Koga, la daga rubata verr\u00e0 riconsegnata al maestro e i tre allievi vivranno assieme a lui, per perfezionare le arti marziali.\nSviluppo.\nDistribuito su tre diverse console casalinghe - Sega CD, Sega Mega Drive e Super Nintendo Entertainment System - il gioco \u00e8 stato, per ognuna di esse, pesantemente modificato per rientrare nei requisiti di sistema. Principalmente, la grafica ridisegnata o compressa e la musica ricampionata sono le modifiche pi\u00f9 evidenti.\nAccoglienza.\nTommy Glide di \"GamePro\" recens\u00ec la versione uscita per SNES e defin\u00ec il gioco un'\"avventura platform sotto la media\", citando la grafica dei personaggi di ultima generazione e i controlli a volte problematici, anche se ha elogiato gli effetti sonori, il gameplay cooperativo a due giocatori e ha affermato che \"Ai fan del film potrebbe piacere\"."}
{"id": "3229978", "revid": "400694", "url": "https://it.wikipedia.org/wiki?curid=3229978", "title": "M\u00e9lody Vilbert", "text": "Biografia.\n\u00c8 stata eletta quarantottesima Miss Francia all'et\u00e0 di 19 anni, dopo essere stata incoronata Miss Aquitania 1994. \u00c8 stata l'ultima Miss Francia la cui elezione \u00e8 stata trasmessa da France 3, dato che nelle edizioni successive le trasmissioni sono state affidate a TF1.\nDopo l'elezione ha intrapreso una carriera di modella."}
{"id": "3229979", "revid": "1573940", "url": "https://it.wikipedia.org/wiki?curid=3229979", "title": "Gu-Gu Ganmo", "text": " \u00e8 un manga \"sh\u014dnen\" scritto da Fujihiko Hosono. L'opera \u00e8 stata pubblicata da Shogakukan dal 1982 al 1985 sulle pagine della rivista \"Weekly Sh\u014dnen Sunday\" e in seguito raccolta in 12 volumi \"tank\u014dbon\". Nel marzo 1984, fu realizzata una serie televisiva anime di 50 episodi realizzata da Toei Animation con la regia di Yoshimichi Nitta.\nTrama.\nLa serie narra le vicende di Ganmo, un alieno con le sembianze di un pollo che indossa scarpe da tennis, e del suo amico terrestre Hanpeita, il quale si caccia sempre nei guai."}
{"id": "3229980", "revid": "767487", "url": "https://it.wikipedia.org/wiki?curid=3229980", "title": "Vincenzo Bruzzese", "text": "Biografia.\nAl Regio Istituto di Belle Arti di Napoli fu allievo di Michele Cammarano, Stanislao Lista, Domenico Morelli, Paolo Vetri, Alceste Campriani ed Ignazio Perricci. Soggiorn\u00f2 a Milano dal 1905 al 1910 frequentandovi gli stimolanti ambienti artistici locali anche di avanguardia. Tornato a Napoli espose regolarmente in mostre collettive fino al 1932, in particolare a varie esposizioni \"Salvator Rosa\" dal 1920 e all'Esposizione dell'arte napoletana del 1925 ed a varie mostre di \"In Arte Libertas\". Il registro dei suoi temi fu molto esteso: dipinse, soprattutto ad olio, paesaggi rurali e urbani, marine, nature morte e fiori. Meno nota \u00e8 la sua ritrattistica perch\u00e9 i soggetti sono stati in prevalenza tratti dall'ambito familiare."}
{"id": "3229981", "revid": "110157", "url": "https://it.wikipedia.org/wiki?curid=3229981", "title": "B\u0103l\u0103ure\u0219ti", "text": "B\u0103l\u0103ure\u0219ti \u00e8 un comune della Moldavia situato nel distretto di Nisporeni di 2.517 abitanti al censimento del 2004"}
{"id": "3229983", "revid": "110157", "url": "https://it.wikipedia.org/wiki?curid=3229983", "title": "B\u0103rboieni", "text": "B\u0103rboieni \u00e8 un comune della Moldavia situato nel distretto di Nisporeni di 874 abitanti al censimento del 2004"}
{"id": "3229986", "revid": "110157", "url": "https://it.wikipedia.org/wiki?curid=3229986", "title": "Bol\u021bun", "text": "Bol\u021bun \u00e8 un comune della Moldavia situato nel distretto di Nisporeni di 1.062 abitanti al censimento del 2004"}
{"id": "3229987", "revid": "599013", "url": "https://it.wikipedia.org/wiki?curid=3229987", "title": "Glenn Davis", "text": ""}
{"id": "3229989", "revid": "110157", "url": "https://it.wikipedia.org/wiki?curid=3229989", "title": "Bursuc", "text": "Bursuc \u00e8 un comune della Moldavia situato nel distretto di Nisporeni di 1.306 abitanti al censimento del 2004"}
{"id": "3229992", "revid": "767487", "url": "https://it.wikipedia.org/wiki?curid=3229992", "title": "C\u0103lim\u0103ne\u0219ti (Nisporeni)", "text": "C\u0103lim\u0103ne\u015fti \u00e8 un comune della Moldavia situato nel distretto di Nisporeni di 1.021 abitanti al censimento del 2004"}
{"id": "3229995", "revid": "287204", "url": "https://it.wikipedia.org/wiki?curid=3229995", "title": "Hors Categorie", "text": ""}
{"id": "3229998", "revid": "110157", "url": "https://it.wikipedia.org/wiki?curid=3229998", "title": "Criste\u0219ti (Nisporeni)", "text": "Criste\u015fti \u00e8 un comune della Moldavia situato nel distretto di Nisporeni di 1.208 abitanti al censimento del 2004"}
{"id": "3230002", "revid": "110157", "url": "https://it.wikipedia.org/wiki?curid=3230002", "title": "Groze\u0219ti (Nisporeni)", "text": "Groze\u015fti \u00e8 un comune della Moldavia situato nel distretto di Nisporeni di 2.171 abitanti al censimento del 2004"}
{"id": "3230005", "revid": "422900", "url": "https://it.wikipedia.org/wiki?curid=3230005", "title": "Gu Gu Ganmo", "text": ""}
{"id": "3230006", "revid": "767487", "url": "https://it.wikipedia.org/wiki?curid=3230006", "title": "Mile\u0219ti", "text": "Mile\u0219ti \u00e8 un comune della Moldavia situato nel distretto di Nisporeni di 3.044 abitanti al censimento del 2004"}
{"id": "3230007", "revid": "2183045", "url": "https://it.wikipedia.org/wiki?curid=3230007", "title": "Terminator 3 - Le macchine ribelli (videogioco)", "text": "Terminator 3 - Le macchine ribelli \u00e8 un videogioco basato sul film omonimo. Si tratta di uno sparatutto in prima persona con elementi di picchiaduro in terza persona. Una versione del gioco \u00e8 stata pubblicata per Game Boy Advance il 18 novembre 2003 in forma di sparatutto ed una per telefoni cellulari in forma di rompicapo.\nIl videogioco utilizza sia l'aspetto che le voci degli attori del film., compreso Arnold Schwarzenegger che difficilmente era stato coinvolto nella realizzazione di videogiochi tratti da suoi film.\nSequel.\nNel 2004 \u00e8 stato pubblicato un sequel del videogioco intitolato \"\"."}
{"id": "3230011", "revid": "599013", "url": "https://it.wikipedia.org/wiki?curid=3230011", "title": "\u00c1lvaro Mej\u00eda P\u00e9rez", "text": "Carriera.\nClub.\nDopo aver vestito tra il 2004 ed il 2007 la maglia del Real Madrid, nel 2010 si trasferisce all'Arles-Avignone, nel campionato francese. Il 19 gennaio 2011 firma un contratto fino al 2012 con il Konyaspor."}
{"id": "3230014", "revid": "113837932", "url": "https://it.wikipedia.org/wiki?curid=3230014", "title": "Relentless (Yngwie Malmsteen)", "text": "Relentless \u00e8 un album del chitarrista heavy metal Yngwie Malmsteen, pubblicato il 23 novembre 2010.\nTracce.\nLINE UP\nYngwie J. Malmsteen - lead &amp; rhythm guitars, bass, additional keyboards, backing &amp; lead vocals\nTim \"Ripper\" Owens - lead vocals\nNick Marino \"Marinovic\" - keyboards\nPartrick Johansson - drums"}
{"id": "3230015", "revid": "183483", "url": "https://it.wikipedia.org/wiki?curid=3230015", "title": "Nebulosa Piccola Campana Muta", "text": ""}
{"id": "3230018", "revid": "110157", "url": "https://it.wikipedia.org/wiki?curid=3230018", "title": "If Only (KT Tunstall)", "text": "If Only \u00e8 il terzo singolo estratto dal terzo album in studio della cantante KT Tunstall.\n\u00c8 stato pubblicato come il terzo singolo nel Regno Unito il 3 marzo 2008. \"If Only\" raggiunse la posizione n\u00b0 45 sulla \"UK Singles Chart\".\nVideo musicale.\nIl video musicale di \"If Only\" \u00e8 stato diretto da James Caddick e girato al trampolino di salto olimpico Lysg\u00e5rdsbakken a Lillehammer, Norvegia. Le caratteristiche del video vedono saltare KT Tunstall come una saltatrice con gli sci che non riesce a completare un salto importante. Il video si conclude con una KT Tunstall sanguinante che sorride alla telecamera."}
{"id": "3230023", "revid": "767487", "url": "https://it.wikipedia.org/wiki?curid=3230023", "title": "Iargara", "text": "Iargara \u00e8 una citt\u00e0 della Moldavia situata nel distretto di Leova di 4.446 abitanti al censimento del 2004, dei quali 4.384 costituiscono la popolazione urbana.\nDista 100 km a sud-ovest dalla capitale Chi\u0219in\u0103u e a 25 dal capoluogo Leova.\nStoria.\nIl primo nucleo della citt\u00e0 \u00e8 sorto nel 1902 quando venne inaugurata la ferrovia. Lo sviluppo si ebbe dopo la seconda guerra mondiale quando vennero costruite le prime fabbriche legate alla lavorazione del legname e alla trasformazione dell'uva. Oggi \u00e8 anche considerato un importante nodo di scambio commerciale del sud-est del paese.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):\nCuriosit\u00e0.\n\u00c8 la citt\u00e0 di origine di Sauron, principale antagonista della trilogia de Il Signore degli Anelli."}
{"id": "3230031", "revid": "116944", "url": "https://it.wikipedia.org/wiki?curid=3230031", "title": "Pietro Scaglione (magistrato)", "text": ""}
{"id": "3230032", "revid": "767487", "url": "https://it.wikipedia.org/wiki?curid=3230032", "title": "National Economic Council", "text": "Il National Economic Council (traducibile in italiano come \"Consiglio Economico Nazionale\") \u00e8 un ramo dell'ufficio esecutivo del Presidente degli Stati Uniti d'America, il quale se ne serve per ricevere consigli di natura economica. Tale consiglio per\u00f2 si occupa solo di questioni relative all'economia, lasciando quelle relative alla politica sotto stretta competenza del Consiglio sulla Politica Interna.\nIl consiglio venne istituito il 25 gennaio 1993, durante l'amministrazione Clinton. Prima di questa data qualcuno aveva asservito alle funzioni del consiglio, ma non con incarichi ufficiali.\nLe funzioni fondamentali del National Economic Council sono: coordinare le politiche inerenti a questioni economiche nazionali e internazionali, assicurarsi che i programmi politici siano coerenti con gli obiettivi economici del Presidente e monitorare la messa in pratica del programma economico stabilito con il Presidente."}
{"id": "3230035", "revid": "767487", "url": "https://it.wikipedia.org/wiki?curid=3230035", "title": "Johannesburg Indoor 1973", "text": "Il Johannesburg Indoor 1973 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del World Championship Tennis 1973. Si \u00e8 giocato a Johannesburg in Sudafrica dal 16 al 23 aprile 1973.\nCampioni.\nSingolare maschile.\n Brian Gottfried ha battuto in finale Jaime Fillol per walkover\nDoppio maschile.\n Robert Lutz / Stan Smith hanno battuto in finale Frew Donald McMillan / Allan Stone 6-1, 6-4, 6-4"}
{"id": "3230041", "revid": "106908", "url": "https://it.wikipedia.org/wiki?curid=3230041", "title": "Lanfredini", "text": "I Lanfredini sono un'antica famiglia di Firenze.\nStoria familiare.\nOrigini.\nI Lanfredini sono citati fin dal 1197, agli albori della citt\u00e0 comunale, in una carta dell'Archivio delle Riformagioni su un consiglio pubblico tenutosi quell'anno nella chiesa di San Martino al Vescovo. Vi \u00e8 citato un certo \"Bailitus de Ultrarno\", che possedeva terre e abitava in Borgo San Jacopo, ritenuto il capostipite familiare. I primi membri vennero sepolti nella chiesa di San Jacopo Soprarno. Un nipote di Bailito, Lanfredino, diede poi il patronimico della famiglia, ricordato gi\u00e0 nel 1240. \nSchierati con i guelfi di popolo, ebbero presto cariche pubbliche prestigiose: tra il 1334 e il 1525 contarono diciannove priori e cinque gonfalonieri di giustizia. Nel 1334 Gherardo Lanfredini venne eletto priore di Santo Spirito, mostrando come all'epoca la famiglia doveva gi\u00e0 essersi trasferita da Borgo San Jacopo a Via Santo Spirito, dove possedevano, anche nelle zone adiacenti, numerose case. Oltre che proprietari terrieri e politici, i Lanfredini esercitavano anche la redditizia arte dei banchieri, affiliandosi inizialmente ai Bardi. Lo stesso Gherardo \u00e8 ricordato nel 1314 in un'importante ambasceria assieme al \"Ghrande Chomandatore\" della compagnia presso il Re di Francia, per dirimere un diverbio riguardo ad alcuni prestiti. Nel 1345 i Lanfredini dovettero risentire del crollo dei banchi dei Bardi e dei Peruzzi, tanto che il figlio di Gherardo, Giovanni, mise il suo nome in una petizione promossa da Niccol\u00f2 Valori per la Signoria, in cui si richiedevano alcune sovvenzioni. Giovanni si era legato a Lisa Tornaquinci, esponente di una delle famiglie pi\u00f9 influenti della citt\u00e0, ed ebbe importanti incarichi politici, come ambasciatore, condottiero e sindaco della signoria: nel 1347 divenne il primo gonfaloniere della famiglia. Morto senza eredi, pass\u00f2 la casa-torre al nipote Orsino di Bartolo e ai suoi discendenti.\nIl Quattrocento.\nNella prima portata al catasto del 1427 i fratelli Orsino e Giovanni Lanfredini dichiararono di abitare in ambienti adiacenti nel Fondaco di Santo Spirito, nel gonfalone Drago del popolo di San Frediano. Si tratta della casa-torre che ancora oggi esiste in angolo con via de' Geppi. Nella stessa dichiarazione i due fratelli riportarono come usassero le proprie abitazioni anche come deposito di masserizie per la mercatura e come possedessero terre nelle zone di Arcetri, San Biagio a Petriolo e presso la Badia di Passignano, dove ricavavano grano, biada, olio, vino, frutta, ecc. L'imponibile di Orsino soprattutto, che ammontava a ben 3926 fiorini, lo poneva nella fascia sociale medio-alta dell'Oltrarno. \nOrsino spos\u00f2 Ginevra Capponi ed ebbe Jacopo e Giovanni, entrambi gonfalonieri e pi\u00f9 volte ambasciatori per la Signoria. Jacopo in particolare fu cos\u00ec legato alla casa d'Este che il duca Borso concesse alle sue merci privilegi ed esenzioni durante il passaggio per il ducato, verso Venezia e Lendinara. Anche Ercole I ricordava la \"benevolentia et amore\" con cui si rivolgevano alla \"nobilem et honestam Landredinorum Familiam\". Grazie a tale amicizia nel 1476 Jacopo venne ufficialmente inviato dalla Repubblica a rappresentarla al battesimo di Alfonso d'Este, figlio naturale del duca Ercole e di Eleonora d'Aragona. Lo stesso Jacopo nel 1480 era tra i dodici inviati a Sisto IV per chiedere l'assoluzione della citt\u00e0 dopo l'interdizione proclamata in seguito al fallimento della Congiura dei Pazzi. Spos\u00f2 Ginevra di Bardo Antinori, abitante in alcune case confinanti con la sua. \nSuo fratello Giovanni invece fu prima direttore della filiale veneziana del Banco mediceo dal 1471 al 1480, poi gonfaloniere nel 1483, e ambasciatore dal 1474 al 1480, a Napoli e a Roma, presso Innocenzo VIII. Morto nelle citt\u00e0 pontificia ricevette un solenne funerale nella basilica vaticana venendo sepolto nella sagrestia. \nGi\u00e0 dal 1464 Jacopo e Giovanni avevano acquistato dai Lamberteschi la Villa La Gallina, dove la loro famiglia aveva gi\u00e0 alcuni terreni, e la Torre del Gallo (da prima del 1427). La fecero affrescare da Antonio del Pollaiolo con i famosi \"Nudi danzanti\", ma furono probabilmente loro stessi, o i loro immediati discendenti, a nascondere gli affreschi un po' licenziosi in epoca savonaroliana. Fu comunque proprio Giovanni a introdurre il Pollaiolo presso il papa per conto di Lorenzo il Magnifico, come si legge anche in una lettera per mano di Lorenzo, mentre Jacopo, in una lettera databile tra il 1462 e il 1469, raccomand\u00f2 l'artista agli ufficiali della Cattedrale di Pistoia. In seguito a questa commissione, riguardante due candelabri oggi perduti, sorse una controversia sul prezzo, alla quale fece da paciere lo stesso Jacopo, suggerendo di chiedere l'opinione di Piero de' Medici. \nBernardo, figlio di Giovanni, figur\u00f2 nelle file dei \"palleschi\" (sostenitori dei Medici) nel processo intentato a Savonarola nel 1498. Francesca Lanfredini (1449-1474) fu la seconda moglie di ser Piero da Vinci, che aveva sposato nel 1466, padre del celeberrimo Leonardo. Si ritiene che dalla loro unione non sia nata prole.\nI secoli successivi.\nSuo cugino Lanfredino commission\u00f2, verso il 1513, la costruzione di un nuovo, moderno palazzo a Baccio d'Agnolo, che sorse a ridosso dell'antica Torre dei Lanfredini, al posto degli \"orti\" prospicienti l'Arno. Lanfredino fu priore nel 1496-1497, gonfaloniere nel 1501 e ambasciatore, con altri dodici, mandato a congratularsi con Giovanni de' Medici per la sua elezione al soglio pontificio come Leone X. In quell'occasione il nuovo papa lo nomin\u00f2 cavaliere; tornato a Firenze fu di nuovo gonfaloniere nel 1517 prima di morire l'anno successivo. \nOrmai fedeli alleati dei Medici, Bartolomeo di Lanfredino in una lettera del 1512 di Luigi Guicciardini \u00e8 citato come in stretto contatto con il cardinale Giovanni e con Giuliano. Nel 1531 fu nel consiglio che istitu\u00ec il governo ducale e l'anno successivo fu tra i primissimi senatori. Fu inoltre tesoriere di Alessandro de' Medici e di Clemente VII, nonch\u00e9 primo ministro per Cosimo I. \nNelle tre generazioni successive della famiglia Bartolomeo di Lanfredino fu senatore nel 1570, fuo figlio Bartolomeo fu vescovo di Fiesole nel 1605, suo fratello Jacopo primo ministro di Cosimo II e Jacopo di Lorenzo fu prima vescovo di Osimo e poi cardinale.\nQuando nel 1741 mor\u00ec senza eredi la famiglia si estinse: i beni familiari passarono, attraverso il matrimonio di sua sorella Ottavia, ai Corboli.\nLo stemma.\nLo stemma Lanfredini \u00e8 d'argento a tre armille rosse. "}
{"id": "3230048", "revid": "1573940", "url": "https://it.wikipedia.org/wiki?curid=3230048", "title": "Cybuster", "text": "Cybuster (\u9b54\u88c5\u6a5f\u795e\u30b5\u30a4\u30d0\u30b9\u30bf, \"Mas\u014d Kishin Saibasut\u0101\") \u00e8 una serie televisiva anime che \u00e8 stata trasmessa in Giappone da TV Tokyo fra il 3 maggio 1999 ed il 25 ottobre 1999.\nTrama.\nLa storia \u00e8 ambientata nell'anno 2040, dopo una catastrofe che ha distrutto Tokyo nel 2029. Il protagonista della storia \u00e8 Ken Ando, un giovane che si unisce con un'azienda che si sta occupando della ricostruzione di Tokyo, chiamata DC. Un giorno per\u00f2 sulla Terra compare un misterioso robot che attacca il personaggio della DC. L'organizzazione inizia un processo di militarizzazione mentre Ken inizia a scoprire alcuni segreti che si celano dietro la DC.\nLa storia dell'anime \u00e8 vagamente ispirata a i personaggi della serie del videogiochi della Banpresto \"Super Robot Wars\"."}
{"id": "3230049", "revid": "36426", "url": "https://it.wikipedia.org/wiki?curid=3230049", "title": "Jacopo Lanfredini", "text": ""}
{"id": "3230054", "revid": "228587", "url": "https://it.wikipedia.org/wiki?curid=3230054", "title": "Magazine (formato)", "text": ""}
{"id": "3230056", "revid": "1538224", "url": "https://it.wikipedia.org/wiki?curid=3230056", "title": "Erba di casa mia/L'infinito", "text": "Erba di casa mia/L'infinito \u00e8 un 45 giri di Massimo Ranieri pubblicato nel 1972; autori dei due brani, tratti dall'album \"Erba di casa mia\", sono Giancarlo Bigazzi, Enrico Polito e Tot\u00f2 Savio.\nDescrizione.\n\"Erba di casa mia/L'infinito\" entr\u00f2 nella hit parade il 13 gennaio 1973, raggiunse la prima posizione della classifica il 3 febbraio, rimanendovi per\u00f2 una sola settimana. Rimase tuttavia sul secondo gradino del podio fino al 17 marzo 1973 e tra i primi dieci dischi pi\u00f9 venduti fino al 14 aprile.\nIl 45 giri risult\u00f2 in assoluto il 18\u00ba disco pi\u00f9 venduto del 1973.\n\"Erba di casa mia\".\nCon \"Erba di casa mia\", Massimo Ranieri vinse \"Canzonissima 1972\", trionfando davanti a \"Il mondo cambier\u00e0\", cantata da Gianni Morandi: per il cantante napoletano, si tratt\u00f2 della seconda affermazione nel programma abbinato alla Lotteria Italia, dopo quella ottenuta nel 1970 con \"Vent'anni\".\nCome da lui stesso dichiarato, quell'anno Ranieri era andato a \"Canzonissima\" per vincere (non manc\u00f2 nemmeno la scaramanzia, tanto che il cantante si present\u00f2 in gara indossando lo stesso smoking di due anni prima) e la tensione accumulata fu tale che, dopo la proclamazione da parte di Pippo Baudo, il cantante fu colto da un lieve malore."}
{"id": "3230062", "revid": "1543377", "url": "https://it.wikipedia.org/wiki?curid=3230062", "title": "Campionati europei di nuoto in vasca corta 2010 - 50 metri stile libero maschili", "text": "Le qualifiche per la semifinale si sono svolte la mattina del 25 novembre 2010, mentre la semifinale e la finale si sono svolte la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230063", "revid": "466539", "url": "https://it.wikipedia.org/wiki?curid=3230063", "title": "Agostino Luigi Devoto", "text": "Biografia.\nL'emigrazione negli Stati Uniti.\nFiglio di Giuseppe e Angela Cassinelli, nel 1857 emigr\u00f2 negli Stati Uniti assieme al padre ed a soli sei anni si trovava a New York a fare lo \"strillone\", cio\u00e8 a vendere giornali per le strade. . Notizie pi\u00f9 precise si trovano in un documento del 21 ottobre 1872, con cui Agostino chiese di ottenere la cittadinanza statunitense, dichiarando di abitare a New York, in Tomphson Street, 36, nel quartiere di Manhattan, e di esercitare il mestiere di rilegatore di libri.\nL'arruolamento nel settimo cavalleria.\nUn'altra data certa \u00e8 il 1\u00ba ottobre 1873, quando a St. Louis, nel Missouri, si arruol\u00f2 nel 7th Cavalry Regiment. la forte recessione che colp\u00ec gli Stati Uniti proprio nel 1873, portando il tasso di disoccupazione al 14%. A quei tempi, la paga di un soldato semplice era di 13 dollari al mese, pari a 156 dollari l'anno; l'entrata nell'esercito, garantiva peraltro l'ottenimento della cittadinanza americana.\nLa battaglia del Little Bighorn e la cattura di Capo Giuseppe.\nArruolatosi nel settimo cavalleria ed essendo la ferma di cinque anni, Devoto prese parte alla battaglia del Little Bighorn del 25 giugno 1876. Di questo fatto d'armi, su invito dello storico Walter M. Camp, il 1\u00ba ottobre 1917 Devoto rilasci\u00f2 una dettagliata testimonianza scritta. Assegnato alla compagnia \"B\" comandata dal capitano T. M. Mc Dougall, quel giorno fu aggregato alle salmerie e la colonna dei muli raggiunse il campo di battaglia ad ostilit\u00e0 gi\u00e0 iniziate.\nQuando arrivarono in vista del campo indiano, notarono i soldati del maggiore Reno che si stavano ritirando su una collina e, quando raggiunse quella postazione, la compagnia di Devoto si appost\u00f2 a fare resistenza assieme a quella del capitano Benteen, ivi sopraggiunto dopo che il trombettiere Giovanni Martini gli aveva consegnato il messaggio del generale Custer. In questo punto le tre compagnie riunite cercarono di resistere agli indiani che li attaccavano dal lato del fiume e la battaglia continu\u00f2 fino al tramonto.\nIl giorno seguente gli indiani tornarono ad attaccare la postazione e, mentre lo scontro a fuoco infuriava, dal comando vennero richiesti dei volontari che si recassero al fiume per portare acqua ai feriti. Risposero una dozzina di soldati, tra cui Devoto, che allo scoperto e sotto il fuoco nemico dovettero scendere al Little Bighorn e tornare con l'acqua.\nIl 27 giugno, quando la battaglia ebbe termine e dopo che gli indiani tolsero il campo, Devoto e altri soldati furono inviati alla ricerca del tenente Hodgson che risultava disperso. Trovarono il corpo vicino al fiume, lo avvolsero in una coperta, lo trasportarono al campo e lo sotterrarono. In seguito, per questi due atti di coraggio, Devoto e altri soldati furono proposti per un riconoscimento, che per\u00f2 non fu mai concesso. Terminata la battaglia, inoltre, le tre compagnie superstiti si recarono sul posto dove Custer e i suoi soldati erano morti, recuperarono i corpi e dettero loro sepoltura; poi costruirono delle rudimentali lettighe, trasportarono circa cinquanta soldati feriti fino alla foce del Little Bighorn, dove il battello \"Far West\" li stava aspettando.\nDalla testimonianza di Devoto si apprende che nel 1877 lui e la sua compagnia furono inviati in aiuto al generale Miles per la cattura di Capo Giuseppe, eseguita il 3 ottobre a Bear's Paw.\nDevoto fu tra la dozzina e pi\u00f9 di italiani che partecipano alla Battaglia del Little Bighorn. Oltre al gi\u00e0 citato trombettiere Giovanni Martini, nell'esercito di Custer ci sono il nobile bellunese Carlo Di Rudio, il romano Giovanni Casella, il napoletano Francesco Lombardi, il torinese Felice Vinatieri, direttore della Banda del reggimento, e ancora Alessandro Stella, Giuseppe Tulo, Francesco Lambertini e certo altri di cui si \u00e8 oggi persa memoria.\nFiniti i termini di leva, il 4 ottobre 1878 Agostino Devoto si conged\u00f2 dall'esercito. Le note personali dicono che era alto 1,78\u00a0m, aveva occhi marroni, capelli neri, carnagione scura e fu soldato di buon carattere.\nGli ultimi anni e la morte.\nFinito il servizio militare, nel 1880 Devoto si trasfer\u00ec nella citt\u00e0 di Atchison, (Kansas), dove assieme ad un altro ligure, un certo Antonio Ghio, fond\u00f2 la ditta \"Ghio &amp; Devoto\", inserita nel commercio di frutta e dolciumi, a proposito della quale altre notizie si hanno nel 1882-1883. Nel 1884 si trasferirono in un altro locale e si dedicarono alla vendita di liquori e tabacchi. Nel 1885, all'et\u00e0 di 35 anni, Agostino si spos\u00f2 con Teresa Bonetti di 25 anni, forse originaria della Lombardia o del Trentino, e dal matrimonio nacquero quattro figli: Augustus Louis Jr., Leon, Edith e Amelia.\nNel 1907 la famiglia si trasfer\u00ec a Tacoma, nello stato di Washington, dove Devoto commerci\u00f2 in bevande analcoliche e si costru\u00ec una palazzina in Yakima Avenue.\nMor\u00ec il 3 novembre 1923, per problemi prostatici e cardiaci. Il giorno 4, il necrologio apparso sul \"The Tacoma Daily Ledger\" recitava:"}
{"id": "3230066", "revid": "110157", "url": "https://it.wikipedia.org/wiki?curid=3230066", "title": "Museo nazionale delle paste alimentari", "text": "Il Museo nazionale delle paste alimentari \u00e8 sito in Via Flaminia, 141, a Roma. Il museo \u00e8 gestito dalla fondazione Agnesi. Il museo gestisce dal 1992 un premio arrivato nel 2018 alla XXI\u00aa edizione.\nIl museo \u00e8 attualmente chiuso al pubblico.\nPercorso museale.\nIl museo si sviluppa in undici sale su due piani, di cui uno seminterrato.\nIl museo comprende una biblioteca con volumi che documentano l'evoluzione della pasta, che conserva una collezione di editti e di cataloghi di pastifici."}
{"id": "3230068", "revid": "287204", "url": "https://it.wikipedia.org/wiki?curid=3230068", "title": "Giuditta Podest\u00e0", "text": "Biografia.\nSi laurea all'Universit\u00e0 di Genova, nel 1942 in Lettere Classiche, con una tesi su: \"Le satire lucianesche di Teodoro Prodromo\", con Quintino Cataudella, e nel 1943 in Filosofia, con Michele Federico Sciacca e una tesi su \"L'Action di Maurice Blondel\". Nel 1955 consegue la laurea in Lingue e Letterature Straniere all'Universit\u00e0 Bocconi di Milano con Giovanni Vittorio Amoretti e una tesi dal titolo \"Bildung und Werden bei Franz Kafka\".\nHa insegnato Letteratura comparata in varie Universit\u00e0 europee: in Germania, Spagna, Inghilterra, Irlanda e negli Stati Uniti d'America; ha anche diretto e fondato Istituti di Italianistica in varie sedi europee.\nGiuditta Podest\u00e0 si \u00e8 dedicata allo studio e alla divulgazione della Letteratura comparata, attraverso l'insegnamento, i convegni nazionali e internazionali, e la pubblicazione di saggi, mettendo in luce il peso che questa disciplina potr\u00e0 avere sul processo politico e culturale dell'Europa Unita nonch\u00e9 sull'elaborazione della Costituzione Europea ai fini della definizione delle radici comuni fra i popoli europei.\nNel 1983 ha fondato il \"Centro Internazionale di Studi Lombardi\" (CEISLO), ospitato nell'ex Convento di Santa Maria la Vite a Olginate.\nDa quello stesso anno al 2003, la studiosa ha tenuto, nell'ampia Sala della conchiglia, venti convegni, a cui hanno partecipato studiosi e docenti universitari europei ed extra europei, tutti sulla Letteratura comparata come dinamica di una cultura di pace e come fattore di tollerante convivenza.\nNel 2006, a un anno dalla sua morte, il Ceislo viene sciolto e al suo posto il fratello gemello Giuseppe, fonda, assieme a studiosi italiani e tedeschi, l'Associazione Santa Maria la Vite. Giuditta Podest\u00e0, con lo scopo di ricordare la professoressa e di continuare le iniziative culturali che nei locali dell'ex convento di Santa Maria La Vite avevano avuto il loro centro."}
{"id": "3230070", "revid": "1347902", "url": "https://it.wikipedia.org/wiki?curid=3230070", "title": "Pietro di Oldenburg (1812-1881)", "text": "Famiglia d'origine.\nSuo padre era il duca Giorgio di Holstein-Oldenburg, che era solo il secondogenito del duca Pietro I di Oldenburg e della duchessa Federica Elisabetta di W\u00fcrttemberg, non aveva prospettive di ereditare il ducato o di avere una propria fortuna. Nel 1809 spos\u00f2 la granduchessa Ekaterina Pavlovna Romanova figlia dello zar Paolo I e della zarina \"Marija F\u00ebdorovna\" nata Sofia Dorotea di W\u00fcrttemberg e and\u00f2 a vivere in Russia. Grazie a questo matrimonio, Giorgio venne nominato governatore sul Volga, ma mor\u00ec sei mesi dopo la sua nascita.\nSua madre era la sorella preferita dello zar Alessandro I di Russia, che decise di prendere i suoi due nipoti, Pietro e suo fratello maggiore Alessandro, sotto la sua protezione. I due fratelli vissero in Russia fino a quando la loro madre spos\u00f2 il re Guglielmo I di W\u00fcrttemberg nel 1816. Si trasferirono nel W\u00fcrttemberg e vennero educati a Stoccarda. Alla morte della madre, meno di tre anni dopo, Pietro e suo fratello sono stati inviati dal loro nonno a Oldenburg. Essendo in linea diretta alla successione al trono di Oldenburg, entrambi i ragazzi ricevettero la stessa ampia formazione che il nonno aveva dato i propri figli e vennero regolarmente inviati a gite istruttive intorno Germania per ampliare la loro formazione.\nNel maggio 1829 il nonno mor\u00ec e dopo la morte del fratello Alessandro, nel novembre dello stesso anno, lo zio di Pietro, lo zar Nicola I di Russia, lo nomin\u00f2 colonnello delle guardie. Successivamente venne nominato tenente generale. Dopo quattro anni di servizio si ritir\u00f2, e prese parte attiva nel governo di San Pietroburgo. Nel 1834 fu nominato senatore, e fu da quel momento che era conosciuto come un grande filantropo, e dedic\u00f2 le sue energie principalmente all'istruzione. Ha fondato la Scuola Imperiale di Giurisprudenza e, nel 1844, \u00e8 stato nominato capo di un'organizzazione per promuovere l'istruzione delle donne.\nPietro era anche uno studioso, che parlava otto lingue. In qualit\u00e0 di Presidente Onorario della zarina Maria Trust, ha svolto un ruolo di primo piano nella supervisione dello sviluppo di ospedali in Russia, di cui uno a San Pietroburgo che venne chiamato principe \"Prince Peter of Oldenburg Children Hospital\". Ha anche fatto sostanziali donazioni ai programmi di edilizia scolastica a Oldenburg, suo paese di origine.\nMatrimonio.\nSpos\u00f2, il 23 aprile 1837, nella citt\u00e0 di Biebrich, la principessa Teresa di Nassau-Weilburg (1815-1871), figlia del duca Guglielmo di Nassau e della principessa Luisa di Sassonia-Hildburghausen. Fu un matrimonio felice.\nDal loro matrimonio nacquero otto figli:\nCompositore.\nPietro era un pianista e compositore di talento e nel 1842 compose la sua prima grande opera per concerto per pianoforte. Nel 1844 il suo secondo concerto per pianoforte \u00e8 stata eseguita per la prima volta al Palazzo Mikhailovsky dal grande pianista Clara Schumann, e condotto dal suo amico di lunga data e collega Adolf Henselt.\nNel 1857 \u00e8 stato incaricato di comporre la colonna sonora del balletto di Marius Petipa, \"\"La Rose, la Violette et le Papillon\", che venne rappresentato per la corte reale al Teatro Imperiale di Carskoe Selo. Nel 1858 Petipa aggiunse al balletto \"Le Corsaire\", rinominando il pezzo in \"Pas d'Esclave\"\". \u00c8 l'unica composizione del duca Pietro ancora oggi sentita a teatro.\nMolte delle composizioni di duca Pietro sono state utilizzate come strumenti didattici da parte del Conservatorio di San Pietroburgo.\nMorte.\nPietro trascorse i successivi 50 anni al servizio della Russia. Era vicino allo zar Alessandro II e prese il suo assassinio, nel marzo 1881, molto male e mor\u00ec due mesi dopo, il 14 maggio 1881 a San Pietroburgo."}
{"id": "3230071", "revid": "149485", "url": "https://it.wikipedia.org/wiki?curid=3230071", "title": "XXVIII Universiade invernale", "text": "La XXVIII Universiade invernale (\"\u049a\u044b\u0441\u049b\u044b \u0423\u043d\u0438\u0432\u0435\u0440\u0441\u0438\u0430\u0434\u0430 2017\") si \u00e8 svolta dal 28 gennaio all'8 febbraio 2017 ad Almaty, in Kazakistan.\nProcesso di selezione.\nNel settembre 2010 \u00e8 stata avviata la procedura di candidatura per la XXVIII Universiade. Il 2 maggio 2010 \u00e8 scaduto il termine per l'invio delle lettere d'intenti e due citt\u00e0 si sono proposte per ospitare l'evento:\nA causa della crisi economica che colp\u00ec in particolar modo l'Italia nel 2011, la candidatura fu ritirata a una sola settimana dall'assegnazione, lasciando il campo libero alla candidatura del Kazakistan. Successivamente il Trentino ha comunque organizzato la XXVI Universiade invernale nel 2013 (in sostituzione di quella assegnata a Maribor, Slovenia).\nCalendario.\nIl 1\u00ba settembre 2008 la FISU ha reso noto il calendario della procedura d'assegnazione della manifestazione."}
{"id": "3230072", "revid": "1543377", "url": "https://it.wikipedia.org/wiki?curid=3230072", "title": "Hypnotize U", "text": "Hypnotize U \u00e8 un brano musicale dei N.E.R.D, estratto come secondo singolo dall'album \"Nothing\". Il singolo \u00e8 stato pubblicato il 18 ottobre 2010 ed \u00e8 stato prodotto dal duo francese dei Daft Punk.\nIl video musicale prodotto per \"Hypnotize U\" \u00e8 stato diretto dal regista Paul Hunter."}
{"id": "3230073", "revid": "767487", "url": "https://it.wikipedia.org/wiki?curid=3230073", "title": "Torneo di Parigi", "text": "Il Torneo di Parigi (francese: Tournoi de Paris) \u00e8 stato un torneo amichevole calcistico, intitolato alla citt\u00e0 di Parigi."}
{"id": "3230081", "revid": "124729360", "url": "https://it.wikipedia.org/wiki?curid=3230081", "title": "Azione di N\u00e9ry", "text": "L'azione di N\u00e8ry fu un combattimento avvenuto il 1\u00ba settembre 1914 tra l'esercito inglese e l'esercito tedesco. Lo scontro fece parte dell'insieme di operazioni che costituirono la cosiddetta Grande ritirata durante le fasi iniziali della prima guerra mondiale.\nSubito dopo l'alba, una brigata di cavalleria inglese, mentre si stava preparando a ripartire dopo la sosta notturna, fu attaccata da una divisione di cavalleria tedesca. L'artiglieria inglese fu subito messa fuori combattimento, eccezion fatta per un singolo cannone (nello specifico, un \"Ordnance QF 13 lb\") della \"L Battery Royal Horse Artillery\", che continu\u00f2, per circa due ore e mezza, a rispondere al fuoco di una batteria tedesca, che al contrario, poteva contare su di un organico al completo.\nSfortunatamente per i tedeschi, i rinforzi britannici non tardarono ad arrivare e alle ore 8:00 gli inglesi contrattaccarono, mettendo in rotta la divisione tedesca, che a causa delle perdite torn\u00f2 operativa solo parecchi giorni dopo. Ben tre uomini della \"Batteria L\" furono insigniti per le loro azioni a N\u00e9ry della massima onorificenza militare britannica, la Victoria Cross. La Batteria invece ricevette il titolo di \"N\u00e9ry\", come onore di battaglia.\nAntefatti.\nDopo la sconfitta a Mons, avvenuta il 23 agosto 1914, la BEF (British Expeditionary Force), avendo subito notevoli perdite, incominci\u00f2 a retrocedere di fronte alla potenza dell'avanzata dell'esercito tedesco. Successivamente i due eserciti si scontrarono una seconda volta, il 26 agosto, presso Le Cateau, dove i tedeschi costrinsero gli inglesi a ritirarsi oltre la Marna. La ritirata fu condotta ordinatamente e con disciplina dalle forze britanniche. I tedeschi nel frattanto, credettero erroneamente di aver praticamente distrutto la BEF e pertanto evitarono di continuare a condurre azioni offensive contro i soldati britannici. Questa scelta permise al grosso delle truppe di ritirarsi per molti giorni senza impegnarsi in pesanti combattimenti difensivi: infatti, la maggior parte dei brevi combattimenti avvenne tra le unit\u00e0 poste a retroguardia e le pattuglie a cavallo tedesche.\nIl 31 agosto, la BEF, continuando la ritirata, attravers\u00f2 l'Aisne tra Soissons e Compi\u00e8gne. La copertura della retroguardia era assicurata dalle brigate della 1st Cavalry Division. Quel giorno la marcia era risultata molto faticosa a causa della grande calura, che stanc\u00f2 ulteriormente i soldati, gi\u00e0 seriamente provati: per tali motivi la marcia del 31 agosto fu molto breve. I soldati inglesi si fermarono dunque poco pi\u00f9 a sud dell'Aisne.\nIl I Corpo si stabil\u00ec a nord della foresta che circondava Villers-Cotter\u00eats, il II Corpo presso Cr\u00e9py-en-Valois (a sud-ovest rispetto al I Corpo). Il III Corpo invece si posizion\u00f2 attorno a Verberie, pi\u00f9 lontano, ad ovest. Il vuoto di circa 8\u00a0km tra il II e il III Corpo fu colmato dalla 1st Cavalry Brigade, che prese posizione a N\u00e9ry. La brigata aveva trascorso la giornata controllando l'avanguardia tedesca a nord-ovest di Compi\u00e8gne e si ferm\u00f2, per riposare, nella propria posizione solamente al tramonto, verso le 20:30. Gli inglesi avevano previsto per il giorno successivo una marcia di 10-14 miglia (16\u201322\u00a0km) verso sud, per raggiungere una nuova linea difensiva: per rispettare la tabella di marcia, sarebbe stato necessario partire nelle primissime ore del giorno seguente. Da piano iniziale, la retroguardia del III Corpo sarebbe dovuta passare attraverso N\u00e9ry verso le 6:00 del mattino successivo, mentre la cavalleria sul posto si sarebbe allontanata prima dell'arrivo della stessa. A parte questo, moltissime unit\u00e0 raggiunsero le loro postazioni per la sosta notturna solamente nelle ultime ore del 31 agosto e perci\u00f2 il generale Pulteney, il comandante del III Corpo, ordin\u00f2 che la partenza fosse posticipata.\nSul lato tedesco, vista la ritirata delle forze britanniche, l'ala destra della 1. Armee aveva incominciato a dirigersi verso sud, mirando a spezzare la ritirata della 5\u00aa Armata francese e isolare, quindi, Parigi, dopo aver attraversato l'Oise all'altezza di Compi\u00e8gne. Nel pomeriggio del 31 agosto si apprese che la 5\u00aa Armata si trovava a circa 8 miglia (quasi 13\u00a0km) a nord-ovest di Compi\u00e8gne e che si stava dirigendo verso sud, mentre pi\u00f9 o meno contemporaneamente le sue principali divisioni di cavalleria stavano attraversando l'Oise a nord della citt\u00e0. Le unit\u00e0 guglielmine, quello stesso giorno, avevano incominciato a spostarsi alle 4 del mattino e si muovevano a marce forzate, con l'ordine di dirigersi verso Parigi il pi\u00f9 velocemente possibile. Molti soldati avrebbero continuato a marciare anche durante la notte: alcuni prigionieri tedeschi, dopo lo scontro a N\u00e9ry, affermarono che avevano camminato ben ventisei ore di fila, senza dormire. Sta di fatto che essi continuarono incuranti della fatica. Un comandante di reggimento rispose alle lamentele dicendo che i suoi uomini avevano marciato cos\u00ec duramente grazie all'osservanza del precetto \"Il sudore salva il sangue\".\nLe due armate arrivarono a contatto quella sera, subito dopo il tramonto. Questo contatto avvenne tra il 2nd Royal Welsh Fusiliers del III Corpo e una pattuglia dell'8. Husaren-Regiment della 9. Kavallerie-Division, sull'estremit\u00e0 del fianco ovest del BEF.\nPreludio.\nNello specifico la 1st Cavalry Brigade, stanziata a N\u00e9ry era formata da tre reggimenti ed era comandata dal brigadier generale Sir Charles Briggs. I tre reggimenti erano il 2nd Dragoon Guards (Queen's Bays), il 5th (Princess Charlotte of Wales's) Dragoon Guards, e l'11th (Prince Albert's Own) Hussars. Ognuno di questi aveva un organico nominale di 549 uomini, suddivisi in tre squadroni, con due mitragliatrici medie Vickers per reggimento. Erano supportati dalla Batteria L, che aveva in forze, teoricamente, 205 uomini con sei cannoni Ordnance QF 13 lb. La brigata faceva parte della 1st Cavalry Division, che a sua volta era una componente del Cavalry Corps della BEF. Pur avendo partecipato a tutte le operazioni della Grande ritirata, combattendo a Mons ed a Le Cateau-Cambr\u00e9sis, la 1st cavalry Brigade non aveva subito notevoli perdite ed aveva un organico, seppur minore, sostanzialmente quasi uguale alla misura stabilita.\nSul fianco sud dell'armata tedesca in avanzamento vi erano ben cinque divisioni di cavalleria. Una di queste divisioni era la 4. Kavallerie-Division, che al 31 agosto, dopo aver attraversato l'Oise, si stava dirigendo verso N\u00e9ry: nell'area infatti sembrava essere assente la presenza di forze nemiche ostili. La divisione era comandata da Otto von Garnier ed era formata da sei reggimenti di cavalleria da 722 uomini ciascuno, raggruppati in tre brigate. Insieme ad essa vi erano un battaglione di dodici cannoni, una batteria di sei mitragliatrici e due battaglioni di \"J\u00e4ger\" (unit\u00e0 di cacciatori), ognuno dei quali equipaggiato con altre sei mitragliatrici: complessivamente, dunque, il numero totale di soldati in forza era all'incirca di 5'200 uomini. Le tre brigate di cavalleria che componevano la divisione erano la \"3. Kavallerie-Brigade\", costituita dal \"2. K\u00fcrassier-Regiment\" e dal \"9. Ulanen-Regiment\" e comandata dal generale Karl Leopold Graf von der Goltz, la \"17. Kavallerie-Brigade\", composta dal \"17.\" e dal \"18. Dragoner-Regiment\" e guidata dal generale Ernst Graf von Schimmelmann, ed infine la \"18. Kavallerie-Brigade\", formata dal \"15.\" e dal \"16. Husaren-Regiment\" e posta sotto il comando del generale Walther von Printz.\nLa battaglia.\nIl villaggio di N\u00e9ry \u00e8 situato in una piccola valle ed \u00e8 attraversato da un fiume, che poi, pi\u00f9 a nord, sbocca nell'Autonne. Ad est e ad ovest della cittadina vi sono dei colli piuttosto alti. Il principale punto di riferimento era una fabbrica di zucchero, poco pi\u00f9 a sud del villaggio, nei pressi della quale la Batteria L si era fermata. I reggimenti di cavalleria, invece, si erano posizionati all'interno o nelle immediate vicinanze del borgo. All'alba del 1\u00ba settembre era scesa una pesante cortina nebbiosa sulla valle e ci\u00f2 fece variare l'orario di partenza, che inizialmente previsto per le 4:30, fu posticipato di un'ora e mezza: attendendo la partenza, gli uomini, che erano gi\u00e0 pronti per le 4:30, tornarono a riposare, lavare i cavalli ed a preparare la colazione. Le squadre di artiglieria erano rimasti vicino ai loro cannoni, ma gli avantreni delle armi erano abbassati per togliere un peso ai cavalli.\nVerso le 5:25 una pattuglia dell\"'11th Hussars\", che era stata inviata verso sud-est, s'imbatt\u00e9 in forze di cavalleria nemiche piuttosto pesanti e ritorn\u00f2 velocemente al villaggio. Il reggimento, dunque, si dispieg\u00f2 lungo il lato est del villaggio in posizione difensiva, anche se il comandante del \"5th Dragoon Guards\" era restio a credere ad un imminente attacco tedesco.\nAlle 5:40, per\u00f2, iniziarono ad essere sparati dei colpi dalle alture ad est del villaggio, supportati anche con mitragliatrici e artiglieria leggera. I colpi provenivano dagli uomini dell'avanguardia della \"4. Kavallerie-Division\", che si sorpresero di avvistare unit\u00e0 britanniche e che subito avvisarono il comando di \"essere circondati da considerevoli forze ostili\". Il generale Von Garnier ordin\u00f2 subito di attaccare il villaggio.\nIl cannoni tedeschi, sparando dalle alture circostanti, furono estremamente precisi, causando effetti drammatici. I cavalli del \"2nd Dragoon guards\", privi di fantini, s'imbizzarrirono e fuggirono via seguendo la strada che conduceva verso nord, mentre l'artiglieria rimase bloccata, non potendo spostarsi dalla linea di tiro. Il maggiore Sclater-Booth, mentre stava correndo verso i cannoni della batteria, che era sotto il suo comando, rimase stordito dall'onda d'urto di un proiettile che gli era esploso vicino e perdette i sensi. Di conseguenza il comando fu preso dal suo secondo, il capitano Edward Kinder Bradbury, il quale ordin\u00f2 di spostare tre cannoni in una posizione pi\u00f9 favorevole a rispondere a ben dodici pezzi nemici, che stavano sparando dal crinale a est. Sfortunatamente per gli inglesi, due cannoni furono quasi subito messi fuori combattimento: l'unico rimasto continu\u00f2 a sparare, sotto la direzione dello stesso Bradbury, assistito dal sergente David Nelson e altri tre soldati. Continuando a sparare, essi distolsero l'attenzione dell'artiglieria tedesca dalla cavalleria, focalizzandola per\u00f2 su di s\u00e9; quando i proiettili stavano per finire, il capitano Bradbury and\u00f2 in cerca di altre munizioni, ma fu fatalmente colpito da un proiettile e mor\u00ec poco dopo. La batteria continu\u00f2 comunque a sparare, sotto il comando del sergente Nelson e del sergente maggiore George Thomas Dorrell, e smise solamente poco prima delle 8:00, quando arrivarono i rinforzi.\nNel frattempo, infatti, mentre Bradbury continuava a sparare con l'unico cannone rimasto, gli uomini dei reggimenti di cavalleria si erano spostati, a piedi, sul lato est del villaggio, per essere preparati a un possibile attacco della cavalleria tedesca, che probabilmente avrebbe attaccato con gli uomini appiedati. Alle 6:00, due squadroni del 5th Dragoon Guards furono inviati verso nord ad aggirare gli assalitori, girandogli attorno in direzione est e mantenendo alto il volume di fuoco per costringerli in quella posizione. Quando il cannone di Bradbury smise si sparare, i primi rinforzi dal III Corpo erano gi\u00e0 arrivati; si trattava della \"4th Cavalry Brigade\", supportata dalla I Battery Royal Horse Artillery e da due battaglioni di fanteria. La I Batteria incominc\u00f2 dunque a sparare sull'artiglieria tedesca, che in questo momento era pi\u00f9 scoperta poich\u00e9 la nebbia andava diradandosi, subito imitata dagli uomini del \"1st Middlesex Regiment\". Molti cavalli furono uccisi o gravemente feriti, cosicch\u00e9 ben otto cannoni furono abbandonati durante la ritirata per mancanza di cavalli che potessero trainarli. Uno squadrone dell'11th Hussars continu\u00f2 a inseguire i tedeschi per circa un miglio, catturando 78 prigionieri, provenienti da tutti e sei i reggimenti che formavano la divisione tedesca.\nConseguenze.\nLa Batteria L fu quasi del tutto annientata, avendo perso tutti e cinque gli ufficiali e circa un quarto dei suoi operatori e fu costretta a ritornare in patria per riorganizzarsi.\nEssa non torn\u00f2 operativa fino all'aprile del 1915, quando combatt\u00e9 a Gallipoli. Invece, a differenza di quest'ultima, i tre reggimenti della 1st Brigade non subirono molte perdite, che complessivamente ammontarono a 81 uomini, tra cui per\u00f2 vi era il comandante del 5th Dragoon Guards, il colonnello Edward Ansell. Anche il comandante della \"1st Brigade\", il maggiore John Cawley, fu ucciso.\nTre uomini della L Battery ricevettero la Victoria Cross per il loro servizio a N\u00e9ry: il capitano Bradbury, il sergente maggiore Dorrell e il sergente Nelson. Come gi\u00e0 detto, Bradbury mor\u00ec poco dopo la battaglia per le ferite riportate. Il sergente Nelson invece fu ucciso nell'aprile del 1918. Dorrell invece sopravvisse e mor\u00ec nel 1971, all'et\u00e0 di 90 anni. Sia Dorrell sia Nelson furono promossi al grado di sottotenente: successivamente avrebbero raggiunto il grado di tenente colonnello (Dorrell) e maggiore (Nelson). Le tre Victoria Cross e il cannone rimasto si trovano ora all'Imperial War Museum a Londra. Il tenente Giffard, anch'egli della L Battery, che sopravvisse, ricevette la croce di Cavaliere della Legion d'onore e altri due uomini della batteria furono premiati con la M\u00e9daille militaire\nIl tenente che comand\u00f2 il gruppo di mitragliatrici del \"2nd Dragoon Guards\" ricevette la Distinguished Service Order e, insieme a due suoi uomini, pure la Distinguished Conduct Medal. La L Battery ricevette il titolo onorifico di \"N\u00e9ry\"; fu l'unica unit\u00e0 a riceverlo come onore di battaglia, sebbene fu concesso anche al 5th Dragoon Guards e all'11th Hussars. Le altre unit\u00e0 che presero parte all'azione ricevettero il titolo onorifico di \"Retreat of Mons\" (\"Ritirata dal Mons\").\nLa \"4. Kavallerie-Division\" fu completamente messa in rotta. Nonostante non si conoscano le perdite effettive, si pensa che esse furono maggiori di quelle britanniche: al computo vanno inoltre aggiunti gli otto cannoni catturati, durante il contrattacco, dal Middlesex Regiment. Alle brigate fu ordinato di disperdersi: quando risult\u00f2 evidente che i rinforzi erano ormai arrivati, esse si ritirarono in direzioni diverse. Le unit\u00e0 dei tedeschi si spostarono o nella foresta di Compi\u00e8gne o inizialmente verso Crepy-en-Valois, anche se, dopo aver sentito di un combattimento, vittorioso per gli inglesi, in quella zona si spostarono verso sud-est. Alla fine si fermarono nella foresta attorno a Rosi\u00e8res (Oise), a sud di N\u00e9ry: furono, per\u00f2, obbligati, durante la ritirata, ad abbandonare i restanti quattro cannoni ed anche una gran quantit\u00e0 di viveri e di munizioni. Quello stesso pomeriggio, la cavalleria avvist\u00f2 le colonne britanniche che si stavano ritirando lungo la strada, ma non riuscirono ad attaccarle per la mancanza di rinforzi. Le truppe tedesche lasciarono Rosi\u00e9res nella sera del 1\u00ba settembre, poco prima che una pattuglia inglese, composta da uomini della 1st Rifle Brigade, entrasse nel villaggio dove, a causa della fretta, era stata abbandonata una mitragliatrice. La maggior parte delle unit\u00e0 riusc\u00ec a ricongiungersi alla 1. Armee entro la mattina del 3 settembre, ma la divisione fu lasciata nella retroguardia insieme a un corpo di riserva, quando, il 4 settembre, il II Corpo di Cavalleria incominci\u00f2 ad avanzare ancora."}
{"id": "3230089", "revid": "1543377", "url": "https://it.wikipedia.org/wiki?curid=3230089", "title": "Campionati europei di nuoto in vasca corta 2010 - 400 metri stile libero maschili", "text": "Le qualifiche per la finale si sono svolte la mattina del 25 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230096", "revid": "767487", "url": "https://it.wikipedia.org/wiki?curid=3230096", "title": "I Fratellini", "text": "I Fratellini sono stati un gruppo musicale italiano di musica beat.\nStoria del gruppo.\nI Fratellini nascono come gruppo formato appunto dai cinque fratelli Miniati (da cui il nome del complesso), inizialmente con un repertorio strumentale sui modello dei The Shadows, grazie al chitarrista solista Benedetto Miniati, autore del repertorio del gruppo.\nDopo i primi dischi incisi su etichette fiorentine, il complesso si accosta al beat ed inizia ad esibirsi in tutta Italia, fino ad ottenere un contratto discografico con la Robinson, casa discografica veneta, per cui incidono un 45 giri con tre brani strumentali (di cui uno, \"Sioux\", ricalca \"Apache\" dei The Shadows); la Robinson inoltre recupera una canzone gi\u00e0 incisa dai Fratellini, \"I maghi dello shake\", facendola incidere da un complesso della loro scuderia, i New Dangers.\nDopo altri dischi incisi per la milanese Sunset passano alla Beat Records Company di Franco De Gemini, incidendo due brani strumentali \"Solitary Man\" e \"L'alba\", canzone scritta da Miniati insieme al maestro Franco Zauli.\nPer la Kansas di Domenico Seren Gay pubblicano l'anno successivo il 45 giri \u00c8 cos\u00ec che ci amiamo/Forte, con due canzoni con il testo scritto dal paroliere torinese (e le musiche di Miniati con Zauli e Alfonso Corsini per \"\u00c8 cos\u00ec che ci amiamo\" e con Corsini e Ccarlo Cordara per \"Forte\".\nIl complesso continua l'attivit\u00e0 fino alla fine del decennio.\nNel 1997 la On Sale Music ha pubblicato su CD, nella raccolta Magic Bitpop vol. 5, i tre brani del 45 giri della Robinson.\nDiscografia.\nSingoli\nApparizioni"}
{"id": "3230098", "revid": "194531", "url": "https://it.wikipedia.org/wiki?curid=3230098", "title": "Deadliest Catch", "text": "Deadliest Catch (traducibile in italiano come \"Pesca mortale\") \u00e8 un docu-reality statunitense prodotto da Original Productions per l'emittente Discovery Channel, in onda dal 12 aprile 2005 ed attualmente trasmesso in oltre 150 paesi.\nIl programma ritrae gli eventi della vita reale a bordo di pescherecci nel Mare di Bering durante la stagione di pesca del granchio reale in autunno e della granseola artica in inverno; le navi hanno come base il porto situato nelle isole Aleutine di Dutch Harbor (Unalaska).\nFormat.\nLa serie segue principalmente le vicende di sei pescherecci: la \"Brenna A\" del capitano Sean Dwyer, la \"Cornelia Marie\" del capitano Josh Harris, la \"Northwestern\" del capitano Sigurd Hansen, la \"Saga\" del capitano Jake Anderson, la \"Summer Bay\" del capitano Bill Wichrowski e la \"Wizard\" del capitano Keith Colburn.\nVideogiochi.\nDal programma televisivo sono stati tratti 3 videogiochi: \"Deadliest Catch: Alaskan Storm\" (pubblicato nel 2008 per XBox 360 e PC), \"\" (pubblicato nel 2010 per PlayStation 3, Nintendo Wii e Xbox 360) e \"Deadliest Catch: Seas of Fury\" (pubblicato nel 2015 per dispositivi iOS e Android)."}
{"id": "3230099", "revid": "6923", "url": "https://it.wikipedia.org/wiki?curid=3230099", "title": "Laura Tyson", "text": "Biografia.\nFiglia di un contabile italoamericano e di una casalinga di origini svedesi, Tyson si \u00e8 laureata con la lode in Economia presso lo Smith College nel 1969 e ha conseguito il dottorato di ricerca in Economia presso il Massachusetts Institute of Technology nel 1974. Il suo consulente di dottorato era Evsey Domar. \u00c8 entrata a far parte della facolt\u00e0 del dipartimento di economia dell'Universit\u00e0 di Princeton nel 1974 e rimase in quel ruolo fino al 1977 quando divenne professore di economia presso l'Universit\u00e0 della California, Berkeley. \u00c8 stata nominata professore di economia aziendale nel 1990.\nCarriera.\nDal 2002 al 2006, Tyson \u00e8 stata la prima donna preside della London Business School. Dal 1998 al 2001 \u00e8 stata preside della Haas School of Business. Ha prestato servizio nell'amministrazione Clinton come presidente del Consiglio dei consiglieri economici del presidente dal 1993 al 1995. \u00c8 stata a favore del GATT, sostenendo con Sir James Goldsmith che i posti di lavoro americani sarebbero aumentati grazie all'accordo commerciale.\nOltre ad essere stata direttrice del National Economic Council e del Council of Economy Advisors (Concilio dei Consulenti Economici), la Tyson ha fatto parte dei consigli di amministrazione di moltissime aziende, fra cui la AT&amp;T, la Morgan Stanley e la Eastman Kodak; inoltre scrive spesso per il Washington Post, il New York Times e BusinessWeek. Ha anche pubblicato una serie di libri sulla competitivit\u00e0 industriale, il commercio e sulle economie dell'Europa centrale e le loro transizioni verso i sistemi di mercato. \nOltre alla sua cattedra alla UC Berkeley, Tyson \u00e8 anche membro del Board of Trustees presso il Blum Center for Developing Economies della UC Berkeley. Il Centro \u00e8 focalizzato sulla ricerca di soluzioni per affrontare la crisi della povert\u00e0 estrema e delle malattie nei paesi in via di sviluppo. \u00c8 entrata a far parte di Berkeley Research Group, LLC, una societ\u00e0 di consulenza di servizi esperti co-fondata da David Teece, come consulente speciale nel 2010. \nDal 2012, Tyson ha scritto rubriche mensili per l'organizzazione mediatica internazionale Project Syndicate. \nNel novembre 2013, Tyson ha fondato l'Institute for Business and Social Impact presso l'Universit\u00e0 della California, Berkeley, Haas School of Business."}
{"id": "3230101", "revid": "2014155", "url": "https://it.wikipedia.org/wiki?curid=3230101", "title": "Teresa di Nassau-Weilburg", "text": "Famiglia d'origine.\nSuo padre era il duca Guglielmo di Nassau, figlio maggiore del principe Federico Guglielmo di Nassau-Weilburg e di sua moglie Luisa Isabella di Kirchberg; sua madre era la principessa Luisa di Sassonia-Hildburghausen, figlia del duca Federico di Sassonia-Hildburghausen, e di sua moglie Carlotta di Meclemburgo-Strelitz.\nA dieci anni sua madre mor\u00ec e suo padre si rispos\u00f2 con la principessa Paolina di W\u00fcrttemberg (1810-1856), che era pi\u00f9 vecchia di lei solo cinque anni. Teresa ricevette una buona educazione, studi\u00f2 pittura e scultura. Ma sua vera vocazione erano le opere di carit\u00e0. \nMatrimonio.\nSpos\u00f2, il 23 aprile 1837, nella citt\u00e0 di Biebrich, il duca Pietro di Oldenburg, figlio del duca Giorgio di Holstein-Oldenburg e della granduchessa Ekaterina Pavlovna Romanova. Fu un matrimonio felice.\nDal loro matrimonio nacquero otto figli:\nMorte.\nMor\u00ec l'8 dicembre 1871 a Praga."}
{"id": "3230102", "revid": "1573940", "url": "https://it.wikipedia.org/wiki?curid=3230102", "title": "Reina Hispanoamericana", "text": "Reina Sudamericana \u00e8 un concorso di bellezza annuale a cui partecipano circa quindici nazioni provenienti dall'America Latina.\nStoria.\nIl concorso nasce nel 1991 con il nome \"South American Queen\", e la prima edizione si tiene a Santa Cruz de la Sierra in Bolivia. Dal 2003 le partecipanti al concorso sono state ridotte a dieci rappresentanti dei paesi dell'America Latina; nel 2004 le concorrenti di Panama e Costa Rica dell'America centrale sono state ammesse al concorso e dal 2006 si sono unite al concorso le concorrenti della Repubblica Dominicana, del Nicaragua, di Porto Rico e della Spagna. Nel 2007 il Messico, il Guatemala, l'Honduras e gli Stati Uniti si sono uniti al concorso, ed il concorso \u00e8 stato ribattezzato con l'attuale Reina Hispanoamericana. Il concorso \u00e8 stato organizzato da \"Promociones Gloria\", con base in Bolivia. La seconda classificata al concorso viene definita Virreina Hispanoamericana."}
{"id": "3230103", "revid": "767487", "url": "https://it.wikipedia.org/wiki?curid=3230103", "title": "Sautiva (album)", "text": "Sautiva \u00e8 un album del 2000 del gruppo omonimo, derivato da un cambiamento di nome dei Dhamm. Si tratta del primo e unico disco pubblicato dal gruppo con questo nome, prima dello scioglimento avvenuto nel 2002. Il gruppo torner\u00e0 a chiamarsi \"Dhamm\" con la reunion del 2013."}
{"id": "3230105", "revid": "36593973", "url": "https://it.wikipedia.org/wiki?curid=3230105", "title": "Crestomazia", "text": ""}
{"id": "3230106", "revid": "1086846", "url": "https://it.wikipedia.org/wiki?curid=3230106", "title": "First Division 2003-2004", "text": "La stagione 2003-2004 \u00e8 stata la centounesima edizione del secondo livello del campionato di calcio inglese, nonch\u00e9 tredicesima ed ultima con la denominazione First Division."}
{"id": "3230107", "revid": "1543377", "url": "https://it.wikipedia.org/wiki?curid=3230107", "title": "Campionati europei di nuoto in vasca corta 2010 - 200 metri dorso maschili", "text": "Le qualifiche per la finale si sono svolte la mattina del 25 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230108", "revid": "122584267", "url": "https://it.wikipedia.org/wiki?curid=3230108", "title": "Centaurium erythraea", "text": "La Centaurea minore (Centaurium erythraea ) \u00e8 una pianta erbacea, annuale o biennale, appartenente alla famiglia delle Gentianaceae.\nNel linguaggio comune viene spesso indicata come Centaurea minore anche una pianta della famiglia delle Asteraceae, la \"Centaurea centaurium\", a corolle rosee, molto comune nei prati e nei fossi.\nDistribuzione e habitat.\nOriginaria dell'Europa, dell'Asia occidentale e dell'Africa settentrionale; \u00e8 comune in tutto il territorio italiano.\nSi trova dal mare alla bassa montagna, nei prati ma anche nelle stoppie.\nMorfologia.\nPortamento.\nAlta 20\u201350\u00a0cm, in condizioni favorevoli pu\u00f2 anche arrivare ai 60\u00a0cm; glabra, il fusto \u00e8 quadrangolare, eretto generalmente semplice fino ai 4/5 inferiori, fittamente ramificato in alto, a cima bipara.\nFoglie.\nLe foglie sono opposte, le basali a rosetta, di 3\u20135\u00a0cm x 2\u20133\u00a0cm, obovate, ottuse, le caulinari pi\u00f9 piccole, strette e acute. Nelle dicotomie laterali ridotte a minuscole brattee che avvolgono la base dei fiori.\nFiori.\nI fiori sessili o quasi, con calice pi\u00f9 breve del tubo della corolla, la quale \u00e8 lunga 1\u20132\u00a0cm con 5 lobi di colore rosso roseo, senza macchie, a margine intero sono raccolti in piccoli corimbi. Gli stami sporgono dal tubo della corolla, e le antere si contorcono a vite dopo l'emissione del polline.\nFrutti.\nIl frutto \u00e8 una capsula, lunga circa 1\u00a0cm, grossa 1\u00a0mm che si apre in due valve.\nSemi.\nI semi sono lunghi meno di mezzo millimetro e sottili.\nSpecie simili.\nPu\u00f2 essere confusa con:\nPrincipi attivi.\nContiene glucosidi amari quali eritaurina, eritrocentaurina, fitosterina, zucchero, gomma, olio etereo, un glucoside, la eritricina, acido oleanolico, una resina, la centauriresina. L'eritaurina \u00e8 stata identificata con la genziopicrina.\nUsi.\n\u00c8 utilizzata in fitoterapia la pianta essiccata, intera e fiorita.\nLa tradizione popolare vuole che la centaurea abbia propriet\u00e0 cicatrizzanti, come testimonia il nome stesso che ricorda il mito del centauro Chirone, il quale con la centaure aveva curato la ferita procuratagli da Ercole.\n\u00c8 diffuso l'utilizzo per stimolare l'appetito, curare l'inappetenza e favorire la digestione.\nSono infatti state trovate alla centaurea propriet\u00e0 amare, aperitive, antelmintiche, antiflogistiche, antipruriginose, antiputridative, antiscorbutiche, carminative, colagoghe, emocatartiche, ipoglicemizzanti, stimolanti, toniche. Ne viene preparato un estratto che entra nelle composizioni di tinture, pozioni stomachiche, sciroppi e un vino aperitivo. Date le sue propriet\u00e0 amare trova ampio impiego in liquoreria.\n\u00c8 usata anche come antipiretico \"forse il miglior succedaneo del chinino nei casi di malaria\". \n\u00c8 sconsigliata in chi soffre di ipercloridria.\nRaccolta.\nViene raccolta nei periodi di luglio-agosto quando sono presenti i fiori. Vengono preferite le piante pi\u00f9 piccole 20\u201330\u00a0cm a discapito di quelle pi\u00f9 grandi."}
{"id": "3230109", "revid": "116844724", "url": "https://it.wikipedia.org/wiki?curid=3230109", "title": "Jack Ketchum", "text": "\u00c8 cresciuto nella periferia di Livingston, nel New Jersey, e si \u00e8 diplomato alla Livingston High School nel 1964.\nKetchum \u00e8 stato elogiato da icone letterarie come Stephen King, cos\u00ec come \u00e8 stato condannato da un \"Village Voice\" molto critico nei suoi confronti, che ha respinto il suo lavoro tacciandolo di contenere pornografia violenta. Mayr \u00e8 stato anche attore, insegnante, agente letterario e venditore di legname. Durante l'infanzia ammira Elvis Presley, ama i dinosauri e l'horror, passione che lo accompagner\u00e0 sempre, oltre a essere il campo letterario in cui si \u00e8 maggiormente cimentato.\nIl suo romanzo d'esordio nel 1981, \"Off Season\", ha gettato le basi per una serie di romanzi e racconti dove il protagonista assoluto \u00e8 l'uomo, una creatura sorprendentemente ambigua che si dimostra essere la bestia pi\u00f9 temuta.\nMolto spesso i racconti di Ketchum si basano su fatti realmente accaduti: in particolare, il suo romanzo \"The Girl Next Door\" \u00e8 ispirato dal delitto del 1965 di Sylvia Likens, nell'Indiana.\nNel corso degli anni, Ketchum ha ricevuto numerosi premi Bram Stoker per opere come \"The Box\", \"Closing Time\",la raccolta di racconti \"Peaceable Kingdom\" e per il suo racconto \"Gone\" (che \u00e8 stato pubblicato per la prima volta in \"October Dreams: A Celebration of Halloween\", un'antologia dell'horror a cura di Richard Chizmar e Robert Morrish). Molte delle sue opere sono diventate dei film, tra cui \"The Lost\" ed il controverso \"The Girl Next Door\".\nTuttavia, il lancio nel mercato cinematografico pi\u00f9 importante per Jack Ketchum in campo internazionale \u00e8 stata l'uscita da parte della Magnolia Pictures del film \"Red\" nel 2008. Dopo le favorevoli recensioni del Sundance Film Festival il film ha riscosso approvazione fra la critica statunitense e continuato a riscuotere successo a livello internazionale con le successive traduzioni del romanzo in varie lingue.\nL'ultimo adattamento cinematografico basato su un famoso romanzo di Ketchum \u00e8 \"The Woman\", presentato al Sundance Film Festival nel gennaio 2011.\nKetchum ha partecipato alla realizzazione del film con il regista Lucky McKee, dando un proprio contributo creativo ed artistico al film.\n\"The Woman\", a causa dei contenuti e temi molto forti, ha suscitato alcune polemiche: i personaggi e i loro costumi estremi sono elementi caratterizzanti dei romanzi di Ketchum; fedelmente, il film non censura e ricalca fedelmente i tratti horror e controversi dei libri dello scrittore statunitense."}
{"id": "3230113", "revid": "1543377", "url": "https://it.wikipedia.org/wiki?curid=3230113", "title": "Womelsdorf (Pennsylvania)", "text": "Womelsdorf \u00e8 una borough degli Stati Uniti d'America, nella contea di Berks nello Stato della Pennsylvania. Secondo il censimento del 2010 la popolazione \u00e8 di 2.810 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (96,46%), seguita da quella asiatica (1,42%) dati del 2000."}
{"id": "3230114", "revid": "47767", "url": "https://it.wikipedia.org/wiki?curid=3230114", "title": "Cratere di Un'Goro", "text": ""}
{"id": "3230117", "revid": "767487", "url": "https://it.wikipedia.org/wiki?curid=3230117", "title": "Dante Valentino", "text": "Carriera.\nCresciuto nel , esordisce con il club ligure nella Prima Divisione 1922-1923, totalizzando 12 presenze. Al termine della stagione i \"verderossi\", piazzatisi ultimi nel girone A con 5 punti in 22 gare, retrocedono in Seconda Divisione.\nIl primo anno in seconda divisione si conclude con una salvezza, mentre le annate successive Valentino ed i suoi ottengono il quarto posto del girone A nel 1924-1925 ed un secondo posto, alle spalle dello Spezia nel Girone B della Seconda Divisione 1925-1926.\nNel 1926 passa al che militava nella Divisione Nazionale. Esordisce con il \"Grifone\" nella sconfitta esterna per 2-1 contro il del 24 ottobre 1926. Nell'anno a Genova accumul\u00f2 17 presenze in campionato e segnando 3 reti.\nL'esperienza al termina dopo quest'unica stagione, venendo ingaggiato dal .\nTra le file dei \"Corsari\" ottenne il sesto posto nella Prima Divisione 1928-1929, retrocedendo comunque in terza serie per la riforma dei campionati voluta da Leandro Arpinati.\nValentino la stagione seguente si trasfer\u00ec al , militante in terza serie. Con i \"rossoblu\" si piazz\u00f2 al quinto posto del girone D. In Sardegna marc\u00f2 26 presenze e 2 reti.\nLasciato il Cagliari, passa al , sempre militante in terza serie. Con i campani si aggiudica il quinto posto del girone E.\nTorna in Liguria per giocare nell', nel girone D della Prima Divisione 1931-1932, piazzandosi al quinto posto. Nel 1935 \u00e8 in forza all', con cui ottiene il 9\u00ba posto del Girone unico della Liguria di Prima Divisione 1935-1936.\nNella stagione 1940-1941 allena l', militante nel Girone D della Serie C. Sotto la sua guida l'Ilva ottenne il decimo posto finale, retrocedendo in Prima Divisione. Rimane alla guida dell'Ilva anche la stagione seguente."}
{"id": "3230118", "revid": "599013", "url": "https://it.wikipedia.org/wiki?curid=3230118", "title": "Campionati europei di nuoto in vasca corta 2010 - 200 metri misti maschili", "text": "Le qualifiche per la finale si sono svolte la mattina del 25 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230119", "revid": "729019", "url": "https://it.wikipedia.org/wiki?curid=3230119", "title": "Aeroporto di Moss-Rygge", "text": "L'Aeroporto di Moss-Rygge (IATA: RYG, ICAO: ENRY) (norvegese: \"Moss Lufthavn Rygge\"), utilizzato da alcune compagnie aeree a basso costo come Aeroporto di Oslo-Rygge, \u00e8 un aeroporto che si trova 10\u00a0km a sud est di Moss, nella contea di Viken. Rygge \u00e8 la localit\u00e0 presso cui si trova l'aeroporto. Servito sia da voli domestici da Danish Air Transport che da voli low-cost internazionali da Ryanair, si trova a 64\u00a0km a sud della capitale Oslo.\nLa societ\u00e0 norvegese Sivila Rygge Lufthavn possiede e gestisce la parte civile dell'aeroporto. La parte militare dell'aeroporto, chiamata Rygge Air Station, viene utilizzata dalla Aeronautica Militare Norvegese che inoltre possiede tutta l'area di costruzione dell'aeroporto e la pista di atterraggio. Il controllo del traffico aereo \u00e8 gestito dalla societ\u00e0 statale Avinor.\nL'aeroporto ha aperto l'8 ottobre 2007 ma non \u00e8 entrato in funzione fino al 14 febbraio 2008, quando sono cominciati i voli di linea regolari. Nel marzo 2010 Ryanair ha aperto una base, spostando in questo aeroporto la maggior parte dei suoi voli per la zona di Oslo, originariamente per lo pi\u00f9 diretti all'Aeroporto di Sandefjord-Torp. L'aeroporto ha una capacit\u00e0 annuale di 4 milioni di passeggeri, bench\u00e9 non sia autorizzato a raggiungere questa cifra per una concessione di traffico aereo limitata a 21.000 movimenti annuali. Nel 2012 all'aeroporto hanno transitato 942.238 passeggeri.\nL'aeroporto \u00e8 una base Ryanair, la quale opera la maggior parte dei voli internazionali. I voli nazionali sono operati da Danish Air Transport. Norwegian Air Shuttle \u00e8 di recente tornata a operare voli da questo aeroporto con voli settimanali per Gran Canaria, Malaga e Alicante. Sono presenti inoltre saltuari voli charter verso il mediterraneo.\nInfrastrutture.\nIl terminal aeroportuale ha una superficie di 16.000 metri quadrati ed ha una capacit\u00e0 di 4 milioni di passeggeri all'anno. Tra i servizi dell'aeroporto troviamo due bancomat, noleggio auto, chioschi, ristoranti e due negozi duty-free, uno alle partenze e uno agli arrivi. Non \u00e8 presente un ufficio di cambio della valuta. All'interno della struttura sono inoltre offerti prese di corrente al servizio dei passeggeri e WiFi gratuito.\nL'orario di apertura dei negozi interni \u00e8 6:30-23:30. Bench\u00e9 ufficialmente chiuso, sono tollerati i passeggeri che decidono di passare la notte in aeroporto.\nCollegamenti.\nL'aeroporto si trova a 4 chilometri dalla stazione dei treni di Rygge, sulla Linea \u00d8stfold. La stazione \u00e8 a 69,28 chilometri dalla Stazione di Oslo Centrale (Oslo S) e il servizio ferroviario \u00e8 operato dalle Ferrovie Statali Norvegesi che operano servizi ogni ora da Oslo per Halden. Tre dei treni che operano ogni ora da Oslo continuano fino a G\u00f6teborg in Svezia. Il treno impiega 50 minuti per arrivare fino a Oslo S, 55 minuti per arrivare a Halden e 3 ore e 33 minuti per arrivare a G\u00f6teborg. La stazione \u00e8 collegata all'aeroporto con un servizio bus shuttle gratuito operato dalle Ferrovie Statali Norvegesi, il quale impiega 8 minuti. Alla stazione sono presenti una sala di attesa e una macchina automatica di erogazione di biglietti.\nL'aeroporto di Moss-Rygge \u00e8 situato a 64 chilometri da Oslo; questo dato pu\u00f2 essere comparato alla distanza dell'aeroporto principale della capitale norvegese, Oslo-Gardermoen, il quale si trova a 49 chilometri di distanza dal centro di Oslo. L'Aeroporto di Sandefjord-Torp invece dista 110 chilometri.\nIl terminal aeroportuale \u00e8 localizzato sull'autostrada E6, tramite la quale si pu\u00f2 raggiungere Oslo in 45 minuti, Moss in 12 minuti (13 chilometri) e Fredrikstad in 25 minuti (27 chilometri). Tra i 3.000 posti auto disponibili sono disponibili diverse soluzioni di parcheggio, a seconda del tempo di sosta.\nUniBuss opera l'autobus Rygge-Ekspressen da e per il centro di Oslo. Il tempo di percorrenza \u00e8 circa 60 minuti. Questo servizio autobus parte dall'aeroporto di Moss-Rygge 40 minuti dopo ogni arrivo, sia internazionale che nazionale. Dalla stazione di bus di Oslo, lo stesso autobus parte 2 ore e 40 minuti prima di ogni partenza.\nNorway Bussekspress opera il servizio autobus Flybussekspressen, il quale parte da Fredrikstad &amp; Sarpsborg, passa per l'aeroporto di Moss-Rygge e finisce la sua corsa all'aeroporto principale di Oslo, Gardermoen. Il tempo di percorrenza per Fredrikstad \u00e8 di 30 minuti, per Sarpsborg di 20 minuti e per Gardermoen di 1 ora e 40 minuti."}
{"id": "3230124", "revid": "61051", "url": "https://it.wikipedia.org/wiki?curid=3230124", "title": "Manchester City Football Club 1971-1972", "text": "La pagina raccoglie i dati relativi alla stagione 1971-1972 del Manchester City.\nStagione.\nNella stagione 1971-1972 il Manchester City si ripropose come candidata alla vittoria della First Division: nel girone di ritorno i \"Citizens\" conquistarono la vetta della graduatoria arrivando, a marzo, con un vantaggio di quattro punti sulle rivali. In aprile, un calo (che la tifoseria attribu\u00ec al nuovo acquisto Rodney Marsh, il quale aveva pesantemente gravato sulle casse societarie) fece perdere il comando alla squadra in favore del Derby County: nonostante ci\u00f2 il Manchester City rimase in corsa per il titolo fino all'ultima giornata, concludendo al quarto posto a un punto dalla vetta."}
{"id": "3230125", "revid": "46291", "url": "https://it.wikipedia.org/wiki?curid=3230125", "title": "Cyrtopodium", "text": "Cyrtopodium \u00e8 un genere di piante della famiglia delle Orchidacee, diffuso in Nord America, America centrale e Sud America. \u00c8 l'unico genere della sottotrib\u00f9 Cyrtopodiinae.\nDescrizione.\nIl genere comprende specie erbacee sia terrestri che litofite, pi\u00f9 raramente epifite, con fusti dotati di pseudobulbi ovoidi o fusiformi.\nBiologia.\nLa riproduzione di queste specie avviene per impollinazione entomogama ad opera di api euglossine del genere \"Euglossa\".\nDistribuzione e habitat.\nL'areale del genere si estende dalla Florida, attraverso l'America centrale e i Caraibi, sino al Brasile e all'Argentina.\nTassonomia.\nIl genere \"Cyrtopodium\" \u00e8 l'unico genere attualmente riconosciuto della sottotrib\u00f9 Cyrtopodiinae (sottofamiglia Epidendroideae, trib\u00f9 Cymbidieae). Altri due generi che in passato venivano assegnati a questa sottotrib\u00f9, \"Galeandra\" e \"Grobya\", sono oggi attribuiti, in base ad evidenze genetiche, alla sottotrib\u00f9 Catasetinae.\nIl genere \"Cyrtopodium\" comprende 48 specie:"}
{"id": "3230126", "revid": "1983214", "url": "https://it.wikipedia.org/wiki?curid=3230126", "title": "Van Nuys High School", "text": "La Van Nuys High School \u00e8 una scuola secondaria (High school) fondata nel 1914, con sede a Van Nuys, Los Angeles, stato della California. "}
{"id": "3230128", "revid": "610351", "url": "https://it.wikipedia.org/wiki?curid=3230128", "title": "Miss Model of the World", "text": "Miss Model of the world \u00e8 un concorso di bellezza internazionale che si tiene annualmente.\nStoria.\nIl concorso \u00e8 stato istituito dall'imprenditore turco \u00c7evik Suha Alpayli, presidente dell'agenzia Intermodel, che \u00e8 anche l'organizzazione del concorso. La prima edizione si \u00e8 tenuta ad Istanbul nel 1988. Fino al 2002 si \u00e8 tenuto quasi sempre in Turchia. Al concorso partecipano giovani modelle. Dal 2004 il concorso si \u00e8 spostato in Cina."}
{"id": "3230129", "revid": "21880", "url": "https://it.wikipedia.org/wiki?curid=3230129", "title": "Cyrtopodiinae", "text": ""}
{"id": "3230130", "revid": "287204", "url": "https://it.wikipedia.org/wiki?curid=3230130", "title": "Campionati europei di nuoto in vasca corta 2010 - 50 metri rana femminili", "text": "Le qualifiche per la semifinale si sono svolte la mattina del 25 novembre 2010, mentre le semifinali e la finale si sono svolte la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230136", "revid": "729019", "url": "https://it.wikipedia.org/wiki?curid=3230136", "title": "Aeroporto di Spalato-Castelli", "text": "L'aeroporto di Spalato-Castelli (in croato: \"Zra\u010dna luka Split-Ka\u0161tela\") \u00e8 un aeroporto della Croazia, situato presso la cittadina di Castelli, 25\u00a0km a nord-ovest di Spalato. \u00c8 uno dei principali aeroporti in Croazia, insieme a quelli di Zagabria e Ragusa. Funge da hub per la compagnia Croatia Airlines, che offre voli verso citt\u00e0 europee come Londra, Amsterdam, Francoforte, Roma e Parigi."}
{"id": "3230141", "revid": "149485", "url": "https://it.wikipedia.org/wiki?curid=3230141", "title": "Campionati europei di nuoto in vasca corta 2010 - 200 metri farfalla femminili", "text": "Le qualifiche per la finale si sono svolte la mattina del 25 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230145", "revid": "1573940", "url": "https://it.wikipedia.org/wiki?curid=3230145", "title": "City Hunter (videogioco)", "text": " \u00e8 un videogioco pubblicato dalla Sunsoft per TurboGrafx-16 il 2 marzo 1990 esclusivamente in Giappone. Il videogioco \u00e8 ispirato al manga ed anime \"City Hunter\" ideato da Tsukasa H\u014dj\u014d, e permette al giocatore di controllare il personaggio di Ryo Saeba."}
{"id": "3230148", "revid": "599013", "url": "https://it.wikipedia.org/wiki?curid=3230148", "title": "Unit\u00e0 specializzata sicurezza voli sensibili", "text": "L'Unit\u00e0 specializzata sicurezza voli sensibili (USSVS, gi\u00e0 conosciuta come \"squadra laser\") fa parte della struttura dell'ufficio di polizia di frontiera presso lo scalo aereo di Roma-Fiumicino della Polizia di Stato, che si occupa esclusivamente dei servizi di sicurezza aeroportuale nelle zone adibite ai check-in ed agli imbarchi dei voli che hanno come destinazione paesi considerati ad elevato rischio di attacco terroristico, quali Stati Uniti d'America ed Israele. L'istituzione di questa unit\u00e0 speciale \u00e8 stata voluta per un pi\u00f9 capillare controllo in uno degli aeroporti pi\u00f9 importanti d'Italia, teatro di due importanti attentati terroristici di matrice islamica.\nStoria.\nL'aeroporto di Roma Fiumicino \u00e8 stato colpito due volte da attentati terroristici di gruppi palestinesi legati a Abu Nidal.\nIl primo nel 1973 (30 vittime e 20 feriti) ed il secondo nel 1985 (13 morti e 99 feriti). Quest'ultima fu perpetrata da uomini armati che entrarono all'interno del terminal gettando bombe a mano ed aprendo il fuoco con raffiche di mitra sui passeggeri in coda per il check-in presso gli sportelli della compagnia aerea israeliana El Al e di quella americana TWA, colpendo le loro vittime in modo indiscriminato. Morirono 13 persone e tra le vittime vi furono quattro statunitensi, tre greci, due messicani ed un algerino.\nFurono quattro gli attentatori che presero parte all'attacco: tre furono uccisi dal personale di sicurezza israeliana, meglio conosciuti come Mossad, l'agenzia di \"intelligence\" ed un servizio segreto dello Stato di Israele che assolve al compito di studiare e prevenire, attraverso una fitta rete di informatori e operatori specializzati ed attraverso una intensa attivit\u00e0 di spionaggio, attivit\u00e0 che possano compromettere la sicurezza nazionale israeliana. Gli agenti del Mossad, che da sempre gestiscono le operazioni di accettazione per i voli della propria compagnia di bandiera, in quella circostanza furono rapidi nel rispondere al fuoco. Solo un attentatore, il capo del commando Mohammed Sharam, fu catturato vivo dal personale della Polizia di Stato. Le circostanze che portarono alla cattura di Sharam destano ancora qualche interrogativo.\nOrganizzazione.\nLe Unit\u00e0 specializzate hanno sede presso l'aeroporto di Fiumicino (Roma) e l'aeroporto di Malpensa (Milano); a capo dell'intero corpo c'\u00e8 un funzionario che espleta funzioni di polizia del ruolo dirigenziale della Polizia di Stato con la qualifica di dirigente superiore o primo dirigente.\nQuesta Unit\u00e0 \u00e8 collocata nell'organigramma dell'ufficio di Polizia, alle dipendenze del settore di prevenzione e sicurezza, generalmente diretta, in subordine, da personale che espleta funzioni di polizia del ruolo commissari della Polizia di Stato, con la qualifica di vice questore aggiunto o commissario capo.\nOrganico.\nL'USSVS nel 2005 contava 24 operatori, alle dipendenze dalla Direzione della V Zona della polizia di frontiera per il Lazio, l'Umbria e la Sardegna per quanto riguarda l'aeroporto di Fiumicino (Roma) e dalla Direzione II Zona della polizia di frontiera per la Lombardia presso l'aeroporto di Malpensa (Milano).\nAd inizio 2010 \u00e8 stata costituita una USSVS presso la Direzione della VIII Zona della polizia di frontiera per l'Emilia Romagna, le Marche e la Toscana, con competenza presso l'aeroporto di San Giusto (Pisa).\nEquipaggiamento e dotazione.\nIl personale \u00e8 composto da unit\u00e0 specializzate nel \"dispositivo di sicurezza aeroportuale\", addestrati al centro addestramento e istruzione professionale (CAIP) di Abbasanta (Oristano) della Polizia di Stato, all'uso di armi corte e lunghe, automatiche e semi-automatiche, calibro 9x19 parabellum:\n- pistola Beretta 92FS;\n- pistola Beretta 92SB\n- pistola mitragliatrice Beretta PM12S;\n- pistola mitragliatrice Heckler &amp; Koch MP5 a puntamento laser.\nLa loro divisa \u00e8 una tuta operativa blu e il distintivo del reparto sulla manica destra.\nLa tuta si completa con una \"combat vest\" formata da un \"gilet\" con tasconi e un cinturone che ospita la fondina della pistola (in genere cosciale).\nAttivit\u00e0.\nL'Unit\u00e0 svolge operazioni di bonifica e di presidio di tutta la zona adibita ai voli ritenuti sensibili (come il terminal denominato \"T5\" dell'aeroporto di Fiumicino (Roma), sotto il profilo del rischio di attentato terroristico. All'interno del terminal, dedicato esclusivamente ai voli delle compagnie di bandiera americane ed israeliane:\nDove vi \u00e8 il controllo immediato dello svolgimento e della regolarit\u00e0 delle attivit\u00e0 svolte: zona dedicata al profiling ed ai check-in e, con un controllo totale dall'alto sulla stessa zona.\nInoltre possono essere impiegati nei punti strategici del perimetro aeroportuale (ad esempio la pista, dove svolge attivit\u00e0 operativa anche personale specializzato come i tiratori scelti o, gli shopping center) per prevenire o rispondere ad una eventuale minaccia.\nGli operatori dell'USSVS, vengono altres\u00ec impiegati nel servizio di \"scorta e tutela\" anche in abiti civili con a seguito armamento individuale e speciale di reparto (Heckler &amp; Koch MP5-kurtz) all'interno della zona critica aeroportuale durante la partenza o l'arrivo di particolari personalit\u00e0, soprattutto di rilievo internazionale. In questi casi, la giurisdizione di competenza inizia quando i VIP entrano dal cerimoniale di Stato dell'aeroporto di Fiumicino (Roma)."}
{"id": "3230149", "revid": "587852", "url": "https://it.wikipedia.org/wiki?curid=3230149", "title": "Campionati europei di nuoto in vasca corta 2010 - 200 metri misti femminili", "text": "Le qualifiche per la finale si sono svolte la mattina del 25 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230151", "revid": "121768256", "url": "https://it.wikipedia.org/wiki?curid=3230151", "title": "Giorgio Lattanzi", "text": "Biografia.\nNato a Roma ma di famiglia originaria di Vico nel Lazio in Ciociaria, dove ha casa e torna di frequente e di cui \u00e8 cittadino onorario, si \u00e8 laureato in giurisprudenza nel 1962, presso l'Universit\u00e0 di Roma \"La Sapienza\"; dopo due anni \u00e8 entrato in magistratura. Ha percorso tutte le tappe della carriera fino in Corte di Cassazione, dove \u00e8 entrato nel 1985. Presso la Suprema Corte ha prestato servizio prima fino al 1996 e poi, di nuovo, dal 2001 fino al 19 novembre 2010, quando \u00e8 stato eletto giudice della Corte Costituzionale in sostituzione di Francesco Amirante.\nL'impegno nell'ordine giudiziario \u00e8 stato spesso intervallato dall'assunzione di compiti presso il Ministero della Giustizia, dove \u00e8 stato dal 1977 al 1979 come addetto all'ufficio legislativo e dove \u00e8 tornato nel 1982 per svolgere funzioni di coordinamento dei lavori per la redazione del nuovo codice di procedura penale, successivamente all'entrata in vigore del quale ha fatto parte della commissione istituita per studiarne il funzionamento e proporre eventuali modifiche.\nA Via Arenula ha servito ancora fra il 1996 e il 2001, come direttore dell'Ufficio per gli Affari penali del ministro della giustizia; ultimamente ha fatto parte della commissione ministeriale per la riforma del codice penale e ha presieduto l'osservatorio sui problemi e sul sostegno delle vittime dei reati.\nLattanzi \u00e8 anche stato docente universitario a contratto presso la LUISS e ha scritto numerosi testi in materia di diritto e procedura penale. \u00c8 stato direttore della rivista \"Cassazione penale\", della \"Rassegna di giurisprudenza e di dottrina\" sul codice penale e della \"Rassegna di giurisprudenza e di dottrina\" sul codice di procedura penale (queste ultime assieme a Ernesto Lupo).\nIl 12 novembre 2014 viene nominato vicepresidente della Corte costituzionale dal presidente Alessandro Criscuolo e riconfermato come vicario il 24 febbraio 2016 dal neoeletto presidente Paolo Grossi.\nFinito il mandato di Paolo Grossi, l'8 marzo 2018 \u00e8 stato eletto presidente della Corte costituzionale con 12 voti a favore e una scheda bianca.\nIl 9 dicembre 2019 termina il suo mandato di Giudice Costituzionale, assumendo il titolo di \"emerito\"; nel contempo cessa anche dalla carica di Presidente.\nLa Corte di Cassazione ha eletto, come suo sostituto, Stefano Petitti entrato in carica il 10 dicembre.\nNel maggio 2021 viene nominato dalla Ministra della Giustizia Marta Cartabia, commissario del ministero per la stesura di emendamenti da inserire nella riforma del sistema processuale penale italiano."}
{"id": "3230168", "revid": "404137", "url": "https://it.wikipedia.org/wiki?curid=3230168", "title": "Borgonovo Ligure", "text": ""}
{"id": "3230170", "revid": "287204", "url": "https://it.wikipedia.org/wiki?curid=3230170", "title": "Allure of the Seas", "text": "La Allure of the Seas \u00e8 una nave da crociera costruita nei cantieri STX Europe a Turku in Finlandia per la compagnia crocieristica norvegese-statunitense Royal Caribbean International. \u00c8 la seconda nave della classe \"Oasis\", insieme alle gemelle \"Oasis of the Seas\", \"Harmony of the Seas\" e \"Symphony of the Seas\", completate rispettivamente nel 2009, nel 2015 e nel 2018. Al momento del suo varo, nel 2009, era la pi\u00f9 grande nave passeggeri mai costruita.\nIl progetto della classe \"Oasis\" fu iniziato come il \"Progetto Genesis\" (\"Project Genesis\"). La nave fu ordinata nel febbraio 2006, mentre la costruzione fu iniziata due anni dopo, con l'impostazione il 2 dicembre 2009. Nel maggio del 2008, il nome \"Allure of the Seas\", cos\u00ec come il nome della classe e della nave gemella (\"Oasis of the Seas\", classe \"Oasis\") fu scelto mediante un concorso. Dopo il varo, avvenuto il 20 novembre 2009, l'allestimento della nave prosegu\u00ec fino ad ottobre 2010. La capacit\u00e0 passeggeri standard e di 5.400 persone, 6.400 alla massima capienza. Il costo di costruzione \u00e8 stato di circa 1,2 miliardi di dollari.\nIl 29 ottobre 2010 la \"Allure of the Seas\" ha lasciato il cantiere salpando per Port Everglades, in Florida negli Stati Uniti d'America.\nNel maggio 2015 la nave \u00e8 entrata in bacino di carenaggio a Cadice e per tutta la stagione estiva 2015 ha effettuato crociere nel Mediterraneo.\nIl 13 marzo 2020 arriver\u00e0 a Barcellona e inizieranno i lavori per un rinnovo di 165 milioni $ per cominciare tutta la stagione estiva 2020 nel mediterraneo il 10 maggio 2020."}
{"id": "3230171", "revid": "1305772", "url": "https://it.wikipedia.org/wiki?curid=3230171", "title": "Urusei yatsura - Stay with You", "text": " \u00e8 un videogioco pubblicato dalla Hudson Soft per PC Engine il 29 giugno 1990 esclusivamente in Giappone. Il videogioco \u00e8 una visual novel ispirata al manga ed anime \"Lam\u00f9\"."}
{"id": "3230180", "revid": "253269", "url": "https://it.wikipedia.org/wiki?curid=3230180", "title": "Patrick Magee", "text": " \n\u00c8 noto per le collaborazioni con Samuel Beckett e Harold Pinter e per le apparizioni in alcuni film horror, oltre che in \"Arancia meccanica\" (dove interpreta lo scrittore vittima di Alex DeLarge) e \"Barry Lyndon\" (nel quale ha il ruolo del Cavaliere di Balibari, un avventuriero che prende con s\u00e9 Barry) di Stanley Kubrick.\nBiografia.\nNato Patrick o Pat McGee, sposato con Belle Sherry e padre di due gemelli (Mark e Caroline, nati nel 1961), decise di cambiare il cognome quando vide cominciare a stabilirsi la sua fama sul palcoscenico. Attore prevalentemente di teatro, capace di recitare in inglese e in irlandese, noto per gli eccessi alcolici (che potrebbero aver causato la sua scomparsa relativamente da giovane), apparve in parti minori anche in \"Il servo\" di Joseph Losey e in film di Peter Brook (nel \"Marat/Sade\", 1967, dove interpreta il Marchese), William Friedkin, Roger Corman, Lucio Fulci e Walerian Borowczyk.\nMagee e Beckett.\nNel 1957 incontr\u00f2 Samuel Beckett e registr\u00f2 alcune sue opere per la radio. Per la BBC, con la regia di Donald McWhinnie registr\u00f2 \"Embers\" e \"A Piece of Monologue\". Con la regia di Martin Esslin, \"Rough for Radio II\" e con la regia di Michael Bakewell, \"Words and Music\". A queste vanno aggiunte letture da \"Molloy\", \"From an Abandoned Work\" e \"Texts for Nothing\". Da alcune di queste registrazioni venne fatto pi\u00f9 tardi un cofanetto di CD.\nA Beckett piaceva talmente la sua voce da decidersi a scrivere \"Krapp's Last Tape\" specialmente per lui (questa registrazione BBC in video fu fatta nel 1972). Anthony Cronin, nella sua biografia di Beckett, scrive che in qualche modo sembrava che i due si aspettassero a vicenda. Il collega Jack MacGowran ricorda di come l'incontro con Beckett gli cambi\u00f2 la vita e di come Beckett lo diresse da s\u00e9 in \"Endgame\", dove l'attore riusc\u00ec persino a fargli cambiare una parola (da \"queer\" a \"strange\").\n\u00c8 morto nel 1982, a 60 anni, per un infarto."}
{"id": "3230188", "revid": "231580", "url": "https://it.wikipedia.org/wiki?curid=3230188", "title": "IBSN", "text": ""}
{"id": "3230199", "revid": "112190349", "url": "https://it.wikipedia.org/wiki?curid=3230199", "title": "First Division 2002-2003", "text": "L'edizione 2002-2003 della First Division fu la 100\u00ba edizione del campionato inglese di Seconda Divisione, la 12\u00b0 con la formula attuale."}
{"id": "3230207", "revid": "339392", "url": "https://it.wikipedia.org/wiki?curid=3230207", "title": "Settimo cavalleggeri", "text": ""}
{"id": "3230208", "revid": "767487", "url": "https://it.wikipedia.org/wiki?curid=3230208", "title": "Pteridina", "text": "La pteridina \u00e8 un composto organico aromatico eterociclico. Deriva formalmente dalla fusione di un anello di pirimidina e uno di pirazina."}
{"id": "3230214", "revid": "1573940", "url": "https://it.wikipedia.org/wiki?curid=3230214", "title": "Mario Venditti", "text": "Biografia.\nNacque da famiglia di tradizioni liberali, figlio dell'avvocato e politico liberale Antonio Venditti, genero di Emanuele Gianturco e parente del commediografo Roberto Bracco. Si avvi\u00f2 presto alla carriera forense, diventando un protagonista del foro penale; nello stesso tempo si consacr\u00f2 alla poesia, dando alle stampe alcune raccolte di versi, caratterizzandosi come poeta simbolista.\nIscritto al Partito liberale, dopo la liberazione entr\u00f2 negli organi dirigenti del PLI, venne eletto senatore nel 1948 e fu Sottosegretario alla pubblica istruzione nel 1949.\nFu di nuovo senatore dal 1958 al 1963, dopo una legislatura d'assenza dovuto alla sua momentanea adesione all'Alleanza Democratica Nazionale, gruppo estemporaneo creato da Epicarmo Corbino e da altri esponenti della sinistra liberale al fine di sabotare il funzionamento di quella che venne soprannominata \"Legge truffa\"."}
{"id": "3230215", "revid": "729019", "url": "https://it.wikipedia.org/wiki?curid=3230215", "title": "Operazione Paukenschlag", "text": "L'operazione Paukenschlag, \"operazione Colpo di tamburo\" o \"Colpo di timpani\", fu un raid avvenuto durante la battaglia dell'Atlantico, immediatamente dopo l'entrata in guerra degli Stati Uniti d'America. L'operazione venne svolta in due distinti settori, dal 13 gennaio al 28 febbraio 1942, da due squadre di U-Boot lungo le coste degli Stati Uniti e del Canada a nord e nel mare delle Antille a sud, durante la seconda guerra mondiale, allo scopo di cogliere indifesi e di distruggere il maggior numero di mercantili Alleati.\nL'entrata in guerra degli Stati Uniti.\nNel dicembre del 1941, mentre la seconda guerra mondiale entrava nel suo terzo anno, le attivit\u00e0 della Marina americana nell'Oceano Atlantico si limitavano, stante la non belligeranza con la Germania, esclusivamente ai compiti di scorta ai convogli di materiali che dagli Stati Uniti e dal Canada si dirigevano verso l'Inghilterra e l'Unione Sovietica secondo il piano previsto dal programma Lend-Lease, o \"legge affitti e prestiti\", che il Presidente Franklin Delano Roosevelt aveva disposto con i paesi alleati nel marzo 1941.\nDi conseguenza, in quel periodo si era creata una situazione di \"guerra non dichiarata\" e nel settembre del 1941 gli ammiragli Erich Raeder e Karl D\u00f6nitz, rispettivamente comandante in capo della Kriegsmarine e della flotta sottomarina tedesca, avevano proposto l'invio dei sommergibili nei pressi delle coste americane, al fine di attaccare pi\u00f9 agevolmente i convogli alleati. Hitler si era opposto, data la sua intenzione di non aprire ostilit\u00e0 anche contro gli Stati Uniti, arrivando a proibire gli \"attacchi intenzionali\" contro le navi americane al fine di non offrire nessun \"casus belli\", ma l'entrata in guerra degli Stati Uniti, avvenuta l'8 dicembre a seguito dell'attacco di Pearl Harbor portato dal Giappone il giorno precedente, e la successiva dichiarazione di guerra da parte della Germania, sbloccarono lo stato di \"impasse\" ed indussero il F\u00fchrer ad inviare i sommergibili nei pressi delle coste americane e canadesi.\nI preparativi dell'operazione.\nGi\u00e0 prima dell'autorizzazione di Hitler, l'ammiraglio D\u00f6nitz aveva pianificato un'operazione, la cosiddetta operazione Paukenschlag, che prevedeva la traversata dell'Oceano Atlantico con una \"muta\" di U-Boot di tipo IX. Questi, grazie ad una maggiore capienza dei serbatoi rispetto ai sommergibili di tipo VII, avevano una autonomia che variava dalle 8.000 miglia per il tipo IX-B, alle 13.000 miglia per il tipo IX-C, ed erano quindi in grado di percorrere la distanza che separava le basi della costa francese dagli obiettivi lungo le coste del nord America, distanti dalle 2.200 alle 3.000 miglia.\nNei piani del comandante della flotta sottomarina tedesca l'operazione avrebbe dovuto svolgersi con una muta di 12 U-Boot ma, a causa dell'invio di alcuni sottomarini nel Mar Mediterraneo, la sua richiesta fu ridotta a sole cinque unit\u00e0 che segretamente, tra il 18 ed il 28 dicembre 1941, presero il mare separatamente. La squadra era cos\u00ec composta: l'U-66, comandato dal capitano di corvetta Richard Zapp, l'U-109, comandato dal capitano di vascello Heinrich Bleichrodt, l'U-123, comandato dal capitano di vascello Reinhard Hardegen, l'U-125, comandato dal capitano di vascello Ulrich Folkers e l'U-130, comandato dal capitano di corvetta Ernst Kals.\nDurante la traversata dell'Atlantico, la missione disponeva il divieto di attaccare navi al di sotto dell'incrociatore, per quanto riguardava il naviglio da guerra, e mercantili al di sotto delle 10.000 tonnellate di stazza, per il naviglio mercantile. Una volta giunti di fronte alla costa orientale del continente nordamericano, i sommergibili avrebbero dovuto pattugliare zone precise a loro assegnate: l'U-109 nelle vicinanze di Halifax, l'U-130 nelle acque che andavano dalla Nuova Scozia, alla foce del fiume San Lorenzo, l'U-123 e l'U-125 nei pressi del porto di New York e l'U-66 nella zona di Capo Hatteras, all'estremit\u00e0 est della Carolina del Nord, con l'ordine di attaccare qualunque nave si fossero trovati di fronte e sfruttando al massimo le condizioni dello scarso dispositivo difensivo che gli Stati Uniti in quel momento possedevano; tali operazioni, da compiere con la massima libert\u00e0 di azione da parte dei comandanti, avevano come direttiva di riferimento quella di rimanere in immersione posati sul fondo durante il giorno ed attaccare in superficie durante la notte. L'U-66 e l'U-130 avevano licenza, ove le condizioni atmosferiche rendessero difficili le operazioni nelle zone loro assegnate, di dirigersi verso sud in appoggio alle altre unit\u00e0..\nLa missione.\nIl Nord America.\nIl 9 gennaio 1942 i comandanti degli U-Boot ricevettero il messaggio \"Paukenschlag 13\", ossia l'ordine di attacco, che avrebbe dovuto avere inizio il giorno 13 alle ore 00.00. La notte del 13 gennaio i primi due sommergibili arrivarono di fronte alla costa orientale degli Stati Uniti e trovarono una situazione assolutamente anomala per un paese in stato di guerra: nessuna norma in materia di oscuramento era stata disposta e le luci dei palazzi e dei grattacieli rendevano facilmente riconoscibili le sagome delle imbarcazioni, non erano ancora stati imposti divieti o restrizioni per le comunicazioni via radio, tanto che gli ufficiali tedeschi potevano ascoltare le conversazioni dei loro colleghi alleati sui nomi dei mercantili, sulla loro stazza, sulla loro rotta e sul loro carico ed infine, fatto ancora pi\u00f9 insolito, le navi si muovevano tenendo accese le luci e gli indicatori di navigazione.\nIl primo attacco avvenne l'11 gennaio, in anticipo sulle disposizioni stabilite dal Befehlshaber der U-Boote (B.d.U.), quando il capitano Hardegen, al comando dell'U-123, silur\u00f2 ed affond\u00f2 il mercantile inglese di 9.000 tonnellate \"Cyclops\". Nel momento in cui l'ufficiale arriv\u00f2 nelle vicinanze della baia di Chesapeake, not\u00f2 che il traffico delle navi alleate si concentrava su rotte che non superavano i 20 metri di profondit\u00e0, ritenendo erroneamente che nessun sommergibile si sarebbe mai spinto in fondali cos\u00ec bassi ma i comandanti tedeschi aggirarono il problema obbedendo alle disposizioni ricevute, ossia posandosi sul fondo durante il giorno ed emergendo per attaccare le prede durante la notte. Il secondo attacco fu portato sempre dall'U-123 che, alle 01.30 del 14 gennaio, affond\u00f2 la petroliera panamense di 9.000 tonnellate \"Norness\". Questi due riusciti attacchi furono i primi di una serie di 10 affondamenti che il sommergibile realizz\u00f2 fino al 27 gennaio. Gli ultimi due, il mercantile inglese \"Culebra\" e la petroliera norvegese \"Pam Norway\", furono affondati con i pezzi da 105 e da 37 dopo l'esaurimento dei siluri, per un bottino complessivo di oltre 60.000 tonnellate.\nLa caccia prosegu\u00ec fino alla fine del mese ed in totale furono affondate 26 navi; oltre alle 10 mandate a picco dall'U-123 se ne aggiunsero altre 16 cos\u00ec ripartite: 5 da parte dell'U-66 per oltre 33.000 tonnellate, 6 dall'U-130 per circa 37.000 tonnellate, 4 dall'U-109 per circa 25.000 tonnellate ed 1 dall'U-125 per oltre 5.000 tonnellate. Il bottino di tonnellaggio affondato dai cinque sommergibili tedeschi raggiunse quindi la cifra molto elevata di circa 160.000.\nLa marina da guerra americana era stata colta completamente impreparata, nonostante gli avvertimenti degli inglesi che avevano gi\u00e0 riscontrato come gli U-Boot fossero in grado di avvicinarsi e di attaccare in prossimit\u00e0 delle coste. Ugualmente erano state ignorate le raccomandazioni, sempre da parte inglese, sulla capacit\u00e0 dei tedeschi di intercettare le trasmissioni radio ed a questo si aggiungeva che i circa 2.400 chilometri della costa orientale degli Stati Uniti e del Canada erano presidiati solo da 20 imbarcazioni della Guardia costiera e da 103 aerei.\nAltrettanta miopia fu dimostrata dal mondo civile, sia da parte della marina mercantile, che si rifiut\u00f2 di navigare a luci spente in quanto \"scomodo\", sia da parte della popolazione, che disobbed\u00ec all'ordine delle autorit\u00e0 di spegnere le luci durante la notte in quanto questo avrebbe potuto danneggiare il turismo, ponendo di fatto le basi per la prosecuzione delle attivit\u00e0 dei sommergibili tedeschi nell'operazione Paukenschlag.\nIl Mare delle Antille.\nContemporaneamente alla partenza dei cinque U-Boot verso la costa orientale del Nord America, l'ammiraglio D\u00f6nitz ottenne il 24 dicembre 1941 dal Gro\u00dfadmiral Erich Raeder l'autorizzazione a trasferire nella zona delle Azzorre i sommergibili di tipo IX che in quel periodo stavano operando in prossimit\u00e0 di Gibilterra, ed il 2 gennaio 1942 fu emanata la direttiva 2.200 che, ad esclusione dell'invio di soli 3 sommergibili nel Mediterraneo, poneva sotto suo controllo le restanti unit\u00e0. D\u00f6nitz pertanto disponeva di ulteriori unit\u00e0 per un'ulteriore ondata da inviare nel Mare Caraibico, a sud del teatro di operazioni che stavano per svolgersi di fronte alle coste degli Stati Uniti e del Canada; questo avrebbe consentito l'attacco nelle zone prospicienti Trinidad, Cura\u00e7ao ed Aruba, queste ultime punto di partenza delle petroliere provenienti dal Venezuela.\nNel settore sud vennero inviate cinque unit\u00e0: l'U-67, comandato dal capitano di corvetta G\u00fcnther M\u00fcller-St\u00f6ckheim, l'U-156, comandato dal capitano di vascello Werner Hartenstein, l'U-502, comandato dal capitano di corvetta J\u00fcrgen von Rosenstiel, l'U-129, comandato dal tenente di vascello Asmus-Nicolai Clausen e l'U-161, comandato dal capitano di vascello Albrecht Achilles; i primi tre avrebbero operato nella zona di fronte a Cura\u00e7ao, Aruba ed alla penisola di Paraguan\u00e1 allo scopo di affondare le petroliere e, se fosse stato possibile, colpire a cannonate i grandi serbatoi di carburante che si trovavano sulla costa, mentre gli ultimi due avrebbero incrociato nelle acque intorno a Trinidad ed all'isola di Saint Lucia.\nAlle unit\u00e0 operanti nel mare delle Antille fu accordata la medesima libert\u00e0 di azione di cui disponevano i sommergibili che operavano a nord. Analogamente a quanto era avvenuto in quel settore, le coste erano illuminate e senza disposizioni di sicurezza per quanto riguarda le comunicazioni. Il primo attacco fu portato dall'U-502 alle 11.50 del 14 febbraio con l'affondamento della prima di tre petroliere in aggiunta ad un bastimento norvegese di 9.000 tonnellate che costituirono il suo bottino di missione; l'U-67 affond\u00f2 una petroliera americana di 9.000 tonnellate, l'U-156 affond\u00f2 7 petroliere e riusc\u00ec a cannoneggiare i depositi di combustibili di Aruba, mentre l'U-161 e l'U-129 affondarono rispettivamente un bastimento da 7.000 tonnellate ed una petroliera da 9.000 tonnellate il primo, tre navi per un tonnellaggio complessivo di 10.000 tonnellate il secondo. Il totale di navi affondate nel mare delle Antille ammontava a 17, un numero decisamente inferiore a quanto realizzato nel settore nord, ma si era contemporaneamente realizzato l'obiettivo di creare una situazione di grave pericolo in una zona di mare fino a quel momento non investita dalla guerra.\nEpilogo.\nL'operazione Paukenschlag non fu il primo esempio di attacco nei pressi delle coste americane; in precedenza altri U-Boot si erano spinti oltre i limiti dell'Atlantico centrale alla ricerca di convogli alleati, in particolare altri tre sommergibili di tipo IX erano giunti nelle vicinanze di New York: l'U-103, comandato dal capitano di corvetta Werner Winter, l'U-106, comandato dal tenente di vascello Hermann Rasch e l'U-107, comandato dal capitano di vascello Harald Gelhaus che avevano affondato 15 mercantili per un totale di oltre 77.000 tonnellate; mentre altri battelli di tipo VII, l'U-86, comandato dal capitano di corvetta Walter Schug, l'U-203, comandato dal capitano di corvetta Rolf M\u00fctzelburg e l'U-552, comandato dal capitano di vascello Erich Topp, avevano raggiunto la Nuova Scozia ma, a causa di cattive condizioni ambientali, erano riusciti ad affondare solo 6 navi per circa 13.000 di tonnellaggio e furono dirottati verso sud.\nL'arrivo degli U-Boot sulle coste nord e sud americane, unita all'efficacia delle loro azioni, tanto da essere qualificata come \"il secondo periodo felice\", costitu\u00ec un grave colpo alla sicurezza della navigazione ed obblig\u00f2 gli Stati Uniti ad accelerare il programma di costruzione di nuove unit\u00e0 anti sommergibile poich\u00e9, a causa della scarsit\u00e0 di mezzi a disposizione, la Marina non era in grado di pattugliare un cos\u00ec lungo tratto di mare e, nonostante la censura militare tendesse a minimizzare gli effetti dell'incursione tedesca, la notizia si era sparsa e gli effetti non tardarono a manifestarsi. Durante il mese di febbraio gli equipaggi di 6 mercantili si rifiutarono di prendere il mare senza che gli fosse garantita la protezione dai sommergibili e la Marina destin\u00f2 7 cacciatorpediniere alla protezione del traffico navale nella zona di New York ma la difesa costiera risultava comunque inadeguata e la minaccia sottomarina avrebbe costituito per il periodo immediatamente successivo un problema di notevoli dimensioni per il trasporto di materiali verso l'Inghilterra e l'Unione Sovietica."}
{"id": "3230217", "revid": "154893", "url": "https://it.wikipedia.org/wiki?curid=3230217", "title": "Insegnamento", "text": ""}
{"id": "3230220", "revid": "287204", "url": "https://it.wikipedia.org/wiki?curid=3230220", "title": "C/2006 W3 Christensen", "text": "La Cometa Christensen, formalmente indicata come C/2006 W3 (Christensen), \u00e8 una cometa di lungo periodo del Sistema solare. \u00c8 stata scoperta il 18 novembre 2006 da Eric J. Christensen nel corso del progetto di ricerca di comete ed asteroidi denominato Catalina Sky Survey.\nNonostante la grande distanza dal Sole mantenuta nel corso di tutta l'apparizione (al perielio la cometa ha raggiunto circa le 3 UA dal Sole), il nucleo ha manifestato un'intensa attivit\u00e0.\nStoria osservativa.\nLa cometa \u00e8 stata scoperta il 18 novembre 2006 da Eric J. Christensen con un telescopio Schmidt di 0,68\u00a0m di diametro. Appariva come un oggetto della 18\u00aa magnitudine e manifestava gi\u00e0 una tenue chioma, leggermente allungata. Nei giorni subito seguenti, altri astronomi hanno ripetuto le osservazioni, confermandone la natura cometaria. Non risult\u00f2 possibile tuttavia individuare una coda. Si trovava allora a circa 8 UA dal Sole (pi\u00f9 prossima all'orbita di Saturno che a quella di Giove).\nLa luminosit\u00e0 della cometa \u00e8 aumentata al trascorrere del tempo. Nel corso del 2007 \u00e8 passata dalla 18\u00aa alla 16\u00aa magnitudine. Nel corso del 2008 l'incremento di luminosit\u00e0 \u00e8 stato pi\u00f9 repentino e alla fine dell'anno, la cometa aveva raggiunto l'11\u00aa magnitudine. All'approssimarsi del transito per il perielio, avvenuto il 6 luglio 2009, la cometa ha raggiunto l'8\u00aa magnitudine. Successivamente ha iniziato a percorrere il ramo discendente della curva di luminosit\u00e0 affievolendosi sempre pi\u00f9 mentre si allontaner\u00e0 nel suo viaggio verso le profondit\u00e0 del Sistema solare esterno.\nNel periodo compreso tra il 1\u00ba e l'8 novembre 2009, la Cometa Christensen \u00e8 stata osservata con l\"'Herschel Space Observatory\". Obiettivo delle ricerche era individuare il comportamento manifestato dalle comete a grande distanza dal Sole. Analisi precedenti avevano indicato che la produzione di una chioma era associata alla sublimazione di \"ghiacci ipervolatili\" come CO e CO2 oppure al rilascio di materiale gassoso intrappolato nel ghiaccio d'acqua e liberato in seguito alla riorganizzazione di questo nella forma cristallina. La Cometa Christensen ha manifestato un nucleo particolarmente attivo, che ha prodotto una densa chioma nonostante la grande distanza mantenuta dal Sole. I dati raccolti indicano che questa attivit\u00e0 \u00e8 consistita soprattutto nel rilascio di CO (che ha ecceduto di almeno il 220% la produzione di vapore acqueo).\nOrbita.\nLa Cometa Christensen percorre un'orbita retrograda altamente eccentrica, inclinata di circa 127\u00b0 rispetto al piano dell'eclittica. Il perielio \u00e8 stato raggiunto il 6 luglio 2009, ad una distanza di circa 3\u00a0UA dal Sole. Il nodo discendente, compreso tra le orbite di Giove e Marte, \u00e8 stato attraversato a circa 3,5\u00a0UA dal Sole."}
{"id": "3230221", "revid": "161273", "url": "https://it.wikipedia.org/wiki?curid=3230221", "title": "C/2006 W3", "text": ""}
{"id": "3230230", "revid": "1086846", "url": "https://it.wikipedia.org/wiki?curid=3230230", "title": "First Division 2001-2002", "text": "L'edizione 2001-2002 della First Division fu la 99\u00ba edizione del campionato inglese di Seconda Divisione, la 11\u00b0 con la formula attuale."}
{"id": "3230231", "revid": "339392", "url": "https://it.wikipedia.org/wiki?curid=3230231", "title": "Unione Sportiva Recanatese 1923", "text": ""}
{"id": "3230235", "revid": "125778305", "url": "https://it.wikipedia.org/wiki?curid=3230235", "title": "Gammalsvenskby", "text": "Gammalsvenskby (in dialetto svedese locale \"Gamm\u00f6lsv\u00e4nskbi\", , ma \u00e8 poco utilizzato) \u00e8 una frazione del comune di Zmi\u00efvka nell'Oblast' di Cherson in Ucraina dove la maggioranza della popolazione \u00e8 di discendenza svedese e parla tuttora un dialetto svedese arcaico. Il nome del paese significa \"Vecchio Villaggio Svedese\".\nStoria.\nNell'agosto 1781 Caterina II di Russia offr\u00ec agli svedesi di Reigi, nell'isola di Hiiumaa (in svedese \"Dag\u00f6\"), parte dell'odierna Estonia, un territorio fertile da colonizzare in Ucraina meridionale da poco conquistata dall'Impero Ottomano.\nIl 20 agosto 1781 partirono circa 1.100 persone. Quasi la met\u00e0 degli emigranti mor\u00ec durante il lungo viaggio da Hiiumaa all'Ucraina, dove arrivarono nel maggio 1782. L\u00ec fondarono il villaggio sulle sponde del Dnepr.\nSecondo un censimento del reverendo Europaeus, nel luglio del 1782, vivevano ancora 484 persone. Fino al marzo del 1783 morirono 336 persone.\nDurante la prima guerra mondiale e la Rivoluzione Russa 1.500 abitanti tornarono in Svezia.\nNel 1929 la chiesa venne chiusa dal governo sovietico, poi divenne un cinema e infine un night club. Il 1\u00ba agosto 1929 881 abitanti ottennero il permesso di tornare in Svezia e si stabilirono sull'isola di Gotland. Tuttavia 243 di essi fecero ritorno a Gammalsvenskby gi\u00e0 negli anni Trenta, poco prima che incominciassero le purghe staliniane.\nDurante la carestia ucraina del 1932-1933 ritorn\u00f2 negli abitanti rimasti l'idea di tornare in Svezia.\nDurante il regime stalinista, la GPU arrest\u00f2 20 abitanti del villaggio e sei vennero spediti in carcere.\nCon l'Operazione Barbarossa il 25 agosto 1941 i nazisti invasero il villaggio e vennero accolti come liberatori, con la ritirata nazista del 1943 gli svedesi furono evacuati dalla zona assieme ai tedeschi.\nDopo la caduta dell'Unione Sovietica sono ripresi i rapporti con la Svezia. Sia la Chiesa di Svezia sia il comune di Gotland collaborano con le autorit\u00e0 del villaggio; la chiesa \u00e8 stata riaperta nel 1991.\nInoltre gli abitanti hanno mantenuto il legame con la Chiesa di Svezia e sono tuttora in maggioranza protestanti.\nDialetto.\nIl dialetto di Gammalsvenskby \u00e8 forse originario dell'isola di Gotland, nel sud della Svezia e mantiene caratteristiche del settecento."}
{"id": "3230236", "revid": "767487", "url": "https://it.wikipedia.org/wiki?curid=3230236", "title": "Fido (film)", "text": "Fido \u00e8 un film del 2006 diretto da Andrew Currie.\nTrama.\nStati Uniti - anni '50, la \"Guerra degli Zombi\" \u00e8 appena terminata: un documentario televisivo in bianco e nero ripercorre le tappe che hanno portato il paese a creare zone altamente protette, dove i normali cittadini possono vivere la loro vita tranquillamente, lontani dalle preoccupazioni e dai pericoli ancora presenti in gran parte delle aree non bonificate. I nuovi centri urbani possono contare per di pi\u00f9 su una nuova razza di servitori zombi, resi mansueti da una collare elettronico inventato dalla compagnia Zomcon, che si occupa anche della sicurezza nazionale per la difesa dagli attacchi di zombi.\nEd \u00e8 proprio in uno di questi centri urbani, Willard, che vive Timmy Robinson: un ragazzino timido e introverso, senza amici.\nLa vita di Timmy \u00e8 destinata a cambiare quando sua madre decide che anche per loro \u00e8 arrivato il momento di possedere uno zombi.\nAll'inizio sia Timmy che suo padre non vedono di buon occhio il nuovo arrivato, tanto pi\u00f9 che il suo apporto al benessere familiare \u00e8 piuttosto scarso. Ma un giorno che Timmy si reca a giocare nel parco, il suo zombi interviene inaspettatamente a salvarlo dall'aggressione di due bulli, compagni di scuola di Timmy. \u00c8 l'inizio di una grande amicizia tra i due, tanto che Timmy decide di dare anche un nome al suo nuovo amico: Fido.\nPurtroppo mentre Fido cerca di recuperare la palla da baseball lanciatagli da Timmy, un'anziana signora - vicina di casa di Timmy, credendosi aggredita, colpisce Fido fino a che il suo collare elettronico si rompe, e lo zombi ritornato al suo stato naturale sbrana la signora. Quando la notte stessa Timmy ritorna nel parco per seppellire il cadavere della signora morta, la trova gi\u00e0 trasformata in uno zombi. Pur riuscendo a ucciderla, Timmy non riesce per\u00f2 ad impedire che la signora morda a sua insaputa un uomo andato nel parco per portare a passeggio il suo cane.\n\u00c8 l'inizio di una nuova epidemia all'interno della tranquilla cittadina di Willard, della quale si dovr\u00e0 occupare immediatamente la Zomcon - capitanata da Mr. Bottoms, ex eroe della \"Guerra di Zombi\" e anche lui vicino di casa della famiglia Robinson.\nCon un padre anaffettivo e spesso assente e una madre troppo occupata a ingraziarsi le vicine di casa, adesso che anche lei possiede uno zombie, Timmy si lega sempre pi\u00f9 al suo nuovo amico e la sua amicizia viene ricambiata.\nUn giorno, mentre Timmy e Fido stanno passeggiando in aperta campagna, vengono assaliti dai due bulli del parco. Timmy viene legato ad un albero e a Fido viene rotto il collare in modo che possa attaccare il suo amico. Ma lo zombi attacca invece i due ragazzini - e mentre uno muore, ucciso per errore dal colpo di fucile del suo amico, l'altro viene divorato da Fido. Purtroppo Fido non \u00e8 in grado di sciogliere Timmy ed \u00e8 costretto ad andare a chiamare sua madre. La sig.ra Robinson si precipita da suo figlio giusto in tempo per salvarlo dall'attacco dei due bulli trasformatisi in zombi.\nOrmai Timmy, sua madre e Fido compongono un trio affiatato, a tutto discapito del padre che comincia ad accorgersi del suo isolamento in seno alla famiglia. Ma una mattina Timmy si sveglia e scopre che la Zomcon - che ormai ha risolto la crisi scoppiata a Willard, porta via Fido: sospettato di essere stato lui a scatenarla dopo il ritrovamento della palla da baseball di Timmy nel parco.\nTimmy non si rassegna a perdere cos\u00ec il suo amico e, aiutato dal suo vicino di casa e dalla sua fidanzata zombi, Tammy, si reca alla fabbrica della Zomcon dove Fido \u00e8 stato rinchiuso. Mr. Bottoms per\u00f2 lo trova e lo getta oltre le recinzioni dove vivono ancora zombi allo stato selvaggio. In suo aiuto arrivano il padre di Timmy in cerca di riconquistare l'affetto di suo figlio - e Fido, che nel frattempo \u00e8 riuscito a scappare. Nella colluttazione che segue il padre di Timmy resta ucciso, e al ragazzo - che nel frattempo \u00e8 riuscito a rientrare nella zona sicura delle recizioni - non resta che manomettere il collare di Fido, che si getta su Bottoms e lo divora.\nMentre nella fabbrica della Zomcon si scatena una nuova epidemia, grazie agli zombi riusciti a oltrepassare le recizioni - Timmy, Fido e la sig.ra Robinson ritornano a casa, portandosi via il cadavere del padre di Timmy.\nTempo dopo, l'epidemia scoppiata alla Zomcon viene definitivamente risolta e Timmy, sua madre e Fido tornano a casa.\nUna volta celebrato il funerale del padre, la famiglia organizza un barbecue in giardino al quale partecipano tra l'altro anche la stessa vedova Bottoms con la figlia, che arriva con un nuovo zombi domestico al guinzaglio: lo stesso Mr. Bottoms, suo padre.\nProduzione.\nLe riprese si sono svolte a Kelowna, per 35 giorni. Il regista Andrew Currie voleva realizzare un film tra 2 generi per rendere il risultato meno prevedibile. La sceneggiatura \u00e8 stata originariamente scritta nel 1994.\nAccoglienza.\nIncassi.\nNonostante le recensioni positive e il grande successo di critica, Fido non ha incassato al botteghino quanto ci si aspettava. Con un budget stimato intorno agli 8 milioni di $, il film ha avuto uno dei peggiori ritorni commerciali di tutti i tempi incassando appena 426.224$ di cui 304.553$ negli Stati Uniti.\nEdizione Home Video.\nNegli Stati Uniti il DVD \u00e8 stato pubblicato e messo in vendita il 23 Ottobre 2007, con un ricavo di 2.97 milioni di $."}
{"id": "3230238", "revid": "1788047", "url": "https://it.wikipedia.org/wiki?curid=3230238", "title": "Mariusz Fyrstenberg", "text": ""}
{"id": "3230239", "revid": "126257", "url": "https://it.wikipedia.org/wiki?curid=3230239", "title": "Gallone imperiale", "text": ""}
{"id": "3230245", "revid": "1748167", "url": "https://it.wikipedia.org/wiki?curid=3230245", "title": "Cascina Vione", "text": "Cascina Vione \u00e8 una frazione geografica del comune italiano di Basiglio, in provincia di Milano.\nGeografia.\nSi trova in una zona con numerosi canali, che si originano dalla roggia Speziana e dall'Olona.\nStoria.\nL'esistenza del borgo \u00e8 attestata nel 1086, come possesso della famiglia De Villiono, e nel 1240 come \"castrum\", che pass\u00f2 in propriet\u00e0 dell'abbazia di Chiaravalle e ne divenne una grangia. \nNel Quattrocento pass\u00f2 al monastero di Sant'Ambrogio di Milano. Fu comune autonomo fino al 1751, quando venne annesso a Basiglio su ordine dell'imperatrice Maria Teresa.\nDescrizione.\nConserva l'impianto chiuso di forma quadrangolare e con due ingressi principali, con portali settecenteschi. All'interno gli spazi sono organizzati su otto cortili suddivisi funzionalmente. Vi si trova la chiesa di San Bernardo e un antico mulino.\nCascina Vione \u00e8 un Borgo storico, il cui perimetro \u00e8 delineato da strade e corti che costituiscono un confine naturale con una fitta rete di rogge navigabili. Passeggiando al suo interno possiamo scoprire i segni di antichi carri impressi sulle soglie di due portali del Settecento, che raccontano viaggi, scambi, fiere e mercati, orme di un passato di monaci, contadini e viandanti in viaggio da Pavia a Milano. Proseguendo lungo il borgo, scopriamo edifici molto diversi tra loro per epoca e stile e vasti spazi aperti come il bellissimo giardino della villa padronale. Questo luogo storico \u00e8 tutelato da un punto di vista artistico dalla legge 1089 e come bene architettonico monumentale nel suo insieme. Cascina Vione, \u00e8 un importante complesso rurale della Bassa Milanese. Dopo decenni di abbandono e degrado per l'ex grangia fondata nel XIII secolo dai monaci cistercensi dell'abbazia di Chiaravalle, tra il 2008 ed il 2011 si \u00e8 insediata nel territorio comunale una comunit\u00e0 chiusa."}
{"id": "3230252", "revid": "48344", "url": "https://it.wikipedia.org/wiki?curid=3230252", "title": "Lectio senatus", "text": ""}
{"id": "3230254", "revid": "247222", "url": "https://it.wikipedia.org/wiki?curid=3230254", "title": "Sautiva", "text": ""}
{"id": "3230259", "revid": "3831", "url": "https://it.wikipedia.org/wiki?curid=3230259", "title": "Museo Storico Didattico di Giochi e Giocattoli del Novecento", "text": ""}
{"id": "3230262", "revid": "116293156", "url": "https://it.wikipedia.org/wiki?curid=3230262", "title": "Sindacato attori italiani", "text": "Il Sindacato attori italiani \u00e8 stata un'associazione sindacale degli attori italiani.\nStoria.\nSi costituisce di fatto dopo lo scioglimento della SAI Societ\u00e0 attori italiani, l'associazione culturale e professionale che per quasi vent'anni (dal 1960 al 1979) ebbe l'obiettivo di sostenere e promuovere gli interessi sociali, culturali, professionali ed economici degli associati.\nInfatti, dopo anni di discussione sui problemi che coinvolsero gli attori italiani dal dopoguerra in poi, la Societ\u00e0 fu costituita a Roma, il 26 febbraio 1960, dagli attori Gino Cervi, Arnoldo Fo\u00e0, Nino Manfredi, Marcello Mastroianni, Enrico Maria Salerno e Giancarlo Sbragia. \nLa SAI ebbe immediatamente un fortissimo seguito.\nIl primo segretario fu l'avvocato Alberto Cortina (detto Berto) e presidente Gino Cervi. Nel corso delle varie vicende, seguirono come presidenti Vittorio Gassman, Ivo Garrani, Riccardo Cucciolla e come segretari l'avvocato Giovanni Arnone, Enzo Bruno, Daniela Diviso e Tonino Pavan che ne fu l'ultimo rappresentante il quale, nel 1979, nell'assemblea del 7 e 8 luglio, alla sala Borromini di Roma, provoc\u00f2 di fatto, con la sua tesi votata al 75%, lo scioglimento dell'associazione. Da mettere in risalto il fatto che il dibattito ebbe vasta eco, coinvolgendo pi\u00f9 in generale anche il mondo della cultura. Tanto pi\u00f9 che sul fronte opposto della sindacalizzazione proposta da Pavan e dall'attore e regista Bruno Cirino (all'epoca uno dei volti televisivi, teatrali e cinematografici pi\u00f9 famosi in Italia) e dall'attrice Edmonda Aldini, stava il \"padre\" del cinema politico, Gian Maria Volont\u00e9, spalleggiato dal cineasta Nanni Loy (vedi articolo allegato). Aggiungiamo, per dovere di cronaca e di verit\u00e0, che anni dopo, a seguito del fallimento del processo di sindacalizzazione, Tonino Pavan pubblicamente affermer\u00e0 che Volont\u00e9 aveva avuto ragione a dubitare della capacit\u00e0 del sindacato di comprendere appieno la complessit\u00e0 e la particolarit\u00e0 della categoria attorale all'interno della realt\u00e0 dello spettacolo italiano. \nLa tesi fu accolta (sindacalizzazione e seconda affiliazione alla FILS CGIL -Federazione dei Lavoratori dello Spettacolo) e Pavan divenne Coordinatore Nazionale responsabile del neo sindacato. (Rif. Quotidiani dell'epoca, fra i quali: l'Unit\u00e0, archivio storico, 10 luglio 1979 \u2013 Pag.9, \u201cGli attori scelgono il sindacato\u201d di g. cer.\u201d).\nCon il Primo Congresso del Sindacato nel 1988, poi, egli assume la carica di Segretario Generale del SAI di Roma e Lazio, fino al 1989.\nL'acronimo SAI, con l'affiliazione alla federazione dello spettacolo della CGIL \u00e8 stato mantenuto, e una gran parte degli attori Italiani si iscrisse al neo Sindacato Attori Italiani FILS CGIL.\nIl 26 ottobre 2012 il Congresso Straordinario del Sindacato Attori Italiani avvi\u00f2 il percorso di scioglimento dello stesso SAI. \nIl 20 maggio 2013, con il VI Congresso Nazionale Straordinario del SAI SLC CGIL, il Sindacato Attori Italiani fu sciolto. \nAll'interno del SLC CGIL si forma la Sezione Attori Italiani."}
{"id": "3230263", "revid": "123216122", "url": "https://it.wikipedia.org/wiki?curid=3230263", "title": "Weinstein", "text": ""}
{"id": "3230266", "revid": "1543377", "url": "https://it.wikipedia.org/wiki?curid=3230266", "title": "Atletica leggera ai Giochi della II Olimpiade - Maratona", "text": "La gara della maratona dei Giochi della II Olimpiade si tenne il 19 luglio 1900 a Parigi, in occasione dei secondi Giochi olimpici dell'era moderna.\nLa gara.\nSi corse in una giornata torrida, con temperature anche di 40\u00b0: alle 14:30 i tredici atleti iscritti presero il via per coprire i 40,260\u00a0km del percorso. Le polemiche iniziarono ancora prima della gara: pare infatti che gli organizzatori francesi, avendo saputo che svedesi e statunitensi nei giorni prima si erano allenati su quello che avrebbe dovuto essere il percorso di gara, decisero di cambiarlo all'ultimo istante.\nLo svedese Ernst Fast, poi terzo al traguardo, prese subito il comando della gara e acquist\u00f2 un ampio margine, fin quando, smarritosi, chiese indicazioni ad un poliziotto francese; questi lo depist\u00f2, facendogli sbagliare strada, per poi suicidarsi pochi giorni dopo per il rimorso, sparandosi un colpo di fucile.\nAnni pi\u00f9 tardi uno dei pi\u00f9 famosi giornalisti francesi, Gaston Meyer, chieder\u00e0 pubblicamente scusa a nome del suo paese per quanto accaduto in quella torrida giornata olimpica.\nLe polemiche.\nAll'arrivo lo statunitense Dick Grant, 6\u00ba al traguardo ad oltre un'ora dal vincitore, alza le braccia convinto di aver vinto, ma quando gli spiegano che non \u00e8 cos\u00ec, lancia accuse contro gli altri concorrenti rei di aver preso, a suo dire, scorciatoie. Qualche anno dopo intenter\u00e0 una causa al CIO, che perder\u00e0.\nLa nazionalit\u00e0 del vincitore.\nMichel Th\u00e9ato \u00e8 stato creduto francese fino alla fine del ventesimo secolo e solo successivamente fu scoperto, da un certo Alain Bouill\u00e9, che era nato in Lussemburgo e che l\u00ec aveva vissuto sino all'et\u00e0 di 12 anni e che avrebbe fatto il servizio militare in Francia. Ma il CIO assegna ancora la medaglia alla Francia, e Lussemburgo non ha mai reclamato quella che sarebbe stata, 52 anni prima di , la sua prima medaglia d'oro olimpica."}
{"id": "3230268", "revid": "36426", "url": "https://it.wikipedia.org/wiki?curid=3230268", "title": "Rastro", "text": ""}
{"id": "3230269", "revid": "1543377", "url": "https://it.wikipedia.org/wiki?curid=3230269", "title": "Yun Chi-ho", "text": " Un suo altro nome era JwaOng(\uc88c\uc639).\nZio del Presidente della Corea del Sud, Yun Bo-seon, Yun Chi-ho era un membro della prominente famiglia coreana degli yangban. Suo padre era il generale Yun Ung-nyeol, ministro durante il governo Joseon.\nYun Chi-ho ha studiato presso la Vanderbilt University nel Tennessee ed ha ricevuto una laurea ad honorem presso la Emory University in Georgia. \u00c8 stato uno dei primi leader dell'YMCA coreano e del movimento metodista in Corea del Sud."}
{"id": "3230272", "revid": "1573940", "url": "https://it.wikipedia.org/wiki?curid=3230272", "title": "Chang Myon", "text": "Secondo e settimo primo ministro (1950 - 1952, 1960 - 1961) e vicepresidente della Corea del Sud (1956 - 1960), il suo nome cattolico \u00e8 Johannes."}
{"id": "3230274", "revid": "767487", "url": "https://it.wikipedia.org/wiki?curid=3230274", "title": "Il commissario Verrazzano", "text": "Il commissario Verrazzano \u00e8 un film del 1978 diretto da Franco Prosperi.\nTrama.\nIl commissario Verrazzano viene raggiunto dalla proprietaria di una galleria d'arte, Giulia Medici, che deve indagare sulla morte del fratello, il cui caso \u00e8 stato archiviato pochi mesi prima come suicidio.\nProduzione.\nIl film \u00e8 stato girato nella primavera del 1978 tra Roma e Nizza.\nDistribuzione.\nDistribuito nei cinema italiani l'8 dicembre 1978, \"Il commissario Verrazzano\" ha incassato complessivamente 443.627.250 di lire dell'epoca. All'estero la pellicola \u00e8 stata distribuita col titolo \"Play Cop\"."}
{"id": "3230275", "revid": "92723", "url": "https://it.wikipedia.org/wiki?curid=3230275", "title": "Chiesa di San Giovanni Battista (Bellinzona)", "text": "La chiesa medievale di San Giovanni Battista era un edificio religioso che si trovava a Gnosca, in Canton Ticino.\nStoria.\nL'edificio viene citato gi\u00e0 nel 1202, quando veniva incluso nei possedimenti della diocesi di Como. La chiesa \u00e8 stata sconsacrata nel 1783 ed oggi ne restano soltanto i muri perimetrali, senza copertura.\nDescrizione.\nL'edificio venne probabilmente eretto nell'XI secolo, sotto forma di un'aula con abside; fra il XV ed il XVI secolo la chiesa venne ricostruita, ruotandone l'asse di 90 gradi ed ingrandendo la costruzione sul lato nord. Nel 1627 si procedette all'aggiunta del coro e del campanile."}
{"id": "3230278", "revid": "27767", "url": "https://it.wikipedia.org/wiki?curid=3230278", "title": ".qxp", "text": ""}
{"id": "3230281", "revid": "36598272", "url": "https://it.wikipedia.org/wiki?curid=3230281", "title": "EMI Music Services", "text": ""}
{"id": "3230286", "revid": "1522738", "url": "https://it.wikipedia.org/wiki?curid=3230286", "title": "Mah'allenir", "text": ""}
{"id": "3230290", "revid": "767487", "url": "https://it.wikipedia.org/wiki?curid=3230290", "title": "Contro 4 bandiere", "text": "Contro 4 bandiere \u00e8 un film del 1979 diretto da Umberto Lenzi.\nTrama.\nParigi, pochi giorni prima dello scoppio della guerra. Sei amici soci dello stesso club di canottaggio, si ritrovano in un ristorante a lato della Senna. Sono la francese Fabienne, unica donna, Brett e lo scrittore Ray, due statunitensi; Maurice, canadese ex legionario, l'inglese Dick e il tedesco J\u00fcrgen. Sanno bene che la guerra sta per scoppiare e si promettono di rivedersi esattamente un anno dopo. L'unico che si presenter\u00e0, in divisa della Wehrmacht, \u00e8 J\u00fcrgen (segretamente innamorato di Fabienne). Dick e Maurice sono fuggiti in Inghilterra: uno \u00e8 a Londra, l'altro combatte nella zona occupata. Fabienne si \u00e8 data alla macchia, e combatte per la Resistenza, Brett \u00e8 tornato negli USA. Durante lo sbarco in Normandia, Dick viene ucciso. Ogni amico ha insomma fatto la propria parte, e quando riescono a vedersi nuovamente nel 1944 si presentano solo Brett, Maurice, la figlia di Ray (che \u00e8 malato di cancro ed \u00e8 rimasto in Inghilterra) e Fabienne, che si \u00e8 salvata per miracolo dopo l'arresto da parte della Gestapo. J\u00fcrgen \u00e8 morto in combattimento e Dick viene ricordato come eroe."}
{"id": "3230295", "revid": "767487", "url": "https://it.wikipedia.org/wiki?curid=3230295", "title": "La donna della calda terra", "text": "La donna della calda terra \u00e8 un film del 1978 diretto da Jos\u00e9 Mar\u00eda Forqu\u00e9.\nAmbientato ai tropici, la pellicola \u00e8 una coproduzione italo-spagnola .\nTrama.\nUn uomo che ha perso la moglie in un incidente sul fiume e una donna che sta cercando di dimenticare un amore difficile si incontrano. Dopo avere entrambi evocato il passato per cercare di resistere alla tentazione, i due si lasciano guidare dall'attrazione reciproca."}
{"id": "3230307", "revid": "641795", "url": "https://it.wikipedia.org/wiki?curid=3230307", "title": "Brecon", "text": "Brecon (in gallese Aberhonddu, nota anche come Brecknock) \u00e8 un'antica citt\u00e0 di mercato e community nel sud della contea di Powys nel Galles centrale ed aveva una popolazione di abitanti secondo il censimento del 2001. Essa \u00e8 la county town della storica contea del Brecknockshire; nonostante il suo ruolo sia passato in ombra dopo la costituzione di Powys, essa rimane un importante centro locale. Brecon \u00e8 la terza citt\u00e0, per numero di abitanti, della contea di Powys.\nLa citt\u00e0 ha dato i natali a Roger Glover, bassista di musica rock, noto per la sua militanza nei Deep Purple e Rainbow.\nStoria.\nNella Britannia romana Y Gaer (\"Cicucium\") era una base della cavalleria durante l'azione di conquista del Galles e Brecon divenne la prima base militare adibita a questo scopo.\nDopo i secoli bui il nome originario gallese del regno nel cui territorio era ubicata Brecon era (in ortografia moderna) \"Brycheiniog\", che successivamente venne anglicizzato in Brecknockshire o Breconshire.\nIl nome gallese Aberhonddu, significa \"foce dell'Honddu\". Esso deriva dal fiume Honddu che si immette nel fiume Usk nei pressi del centro della citt\u00e0."}
{"id": "3230310", "revid": "1318658", "url": "https://it.wikipedia.org/wiki?curid=3230310", "title": "Mattia de Rossi", "text": "Biografia.\nFu figlio d'arte: il padre Marc'Antonio, che gli aveva dato la prima istruzione, era architetto (aveva realizzato fra l'altro la nuova Porta Portese e le Mura gianicolensi per papa Urbano VIII e lavorato con il Borromini alla ristrutturazione della vecchia abbazia di San Martino al Cimino) e amico del Bernini, che dimostrava al ragazzo particolare simpatia e affetto.\nCos\u00ec avvenne quasi naturalmente che il giovane Mattia fosse messo a scuola presso l'artista gi\u00e0 famoso, che gli mostr\u00f2 sempre un affetto quasi paterno.\nCon il Bernini e il figlio di lui, Paolo, De Rossi fu a Parigi nel 1665-66, e vi torn\u00f2 poi verso il 1690.\nAl seguito di Bernini, De Rossi partecip\u00f2 a numerose commesse della Curia e delle famiglie papali che si succedettero fino alla morte di quello:\nMorto il Bernini nel 1680, De Rossi ne assunse l'eredit\u00e0 professionale concludendone varie opere, e succedette al maestro in molte cariche, tra cui quella di architetto e sovrintendente della fabbrica di San Pietro, e di principe dell'Accademia di San Luca nel 1681. La scomparsa del maestro gli consentiva ora di lavorare in proprio, dedicandosi soprattutto all'edilizia ecclesiastica, ma non solo.\nConcluse cos\u00ec i lavori del noviziato dei Gesuiti a Sant'Andrea al Quirinale e disegn\u00f2 gli altari della chiesa; innalz\u00f2 sepolcri (a Clemente X in San Pietro e a monsignor Liberati in Santa Maria Maggiore). Disegn\u00f2 nuove chiese: Santa Francesca Romana a Capolecase, Santa Galla, l'Oratorio del Caravita (non realizzato per l'eccessivo costo, il cui disegno gli frutt\u00f2 tuttavia in regalo un quadro del Bassano); intervenne in altre (stucchi e cappelle di San Silvestro in Capite, la cappella Torre alla chiesa della Maddalena), la cappella Capizucchi a Santa Maria in Campitelli, il coretto dell'organo a Santa Maria della Vittoria; altre ne ristruttur\u00f2 (come San Francesco a Ripa e Santa Rita a Montecavallo), o ne complet\u00f2 (la cupola di Sant'Andrea delle Fratte, la facciata degli Angeli custodi al Tritone).\nOper\u00f2 anche nell'edilizia civile, soprattutto su commesse di Innocenzo XII e della famiglia Altieri: per la famiglia fece il portone posteriore e le stalle di Palazzo Altieri, per il papa costru\u00ec la dogana di Ripa Grande, disegn\u00f2 la prima chiesa dell'Ospizio di san Michele, e lavor\u00f2 anche alla Curia Innocenziana, facendovi la scala, il portico e l'ultimo piano.\nLavor\u00f2 anche, per i suoi nobili committenti, fuori citt\u00e0: sua, in particolare, \u00e8 la Collegiata di Valmontone, voluta dal principe Pamphili.\nMor\u00ec relativamente giovane, a 58 anni, di una malattia renale acuta e improvvisa, lasciando ventimila scudi di eredit\u00e0 (ai figli del fratello, giacch\u00e9 non ne aveva di propri). Fu sepolto in Sant'Andrea delle Fratte.\nLione Pascoli, quasi suo contemporaneo, ne d\u00e0 questo ritratto conclusivo:"}
{"id": "3230313", "revid": "12468", "url": "https://it.wikipedia.org/wiki?curid=3230313", "title": "Mattia De Rossi", "text": ""}
{"id": "3230317", "revid": "1948203", "url": "https://it.wikipedia.org/wiki?curid=3230317", "title": "Ricoveri virtuali e sexy solitudini", "text": "Ricoveri virtuali e sexy solitudini \u00e8 l'ottavo album dei Marlene Kuntz, pubblicato il 23 novembre 2010 dall'etichetta discografica Sony.\nIl disco.\nIl disco \u00e8 stato registrato presso la Scuola di Alto Perfezionamento Musicale di Saluzzo (provincia di Cuneo), prodotto e mixato dal dj e produttore scozzese Howie B, che gi\u00e0 aveva partecipato al progetto \"Beautiful\" con la band poco tempo prima. La parte visiva \u00e8 affidata ai milanesi Masbedo (Niccol\u00f2 Masazza e Jacopo Bedoni), che realizzano delle riprese in Islanda montate in 4 video e poi in un cortometraggio.\nL'album \u00e8 anticipato dal singolo \"Paolo anima salva\", in rotazione radiofonica dal 22 ottobre 2010.\nIl tour di promozione, chiamato \"Ricoveri virtuali e sexy solitudini\", parte l'11 febbraio 2011 e dura otto mesi."}
{"id": "3230321", "revid": "729019", "url": "https://it.wikipedia.org/wiki?curid=3230321", "title": "Tour della nazionale di rugby a 15 delle Samoa Occidentali 1983", "text": "Nel 1983 la nazionale Samoana di rugby e nazionale tongana di rugby si recano alle Figi per una serie di match, di cui 3 validi per il triangolare del Pacifico e gli altri di contorno\nDa segnalare che Figi, nell'ultimo match con Samoa, abbandona il campo per protesta."}
{"id": "3230322", "revid": "240277", "url": "https://it.wikipedia.org/wiki?curid=3230322", "title": "Viaggio a...", "text": "Viaggio a ... \u00e8 un programma televisivo, in onda su Rete 4 in prima serata dal 2010, che si occupa di luoghi di fede, testimonianze di conversione ed eventi miracolosi.\nLa prima puntata \u00e8 stata dedicata a Natuzza Evolo, successivamente sono andate in onda varie puntate che hanno approfondito varie tematiche religiose tra le quali le presunte apparizioni della Madonna di Me\u0111ugorje.\nDifferentemente dalle altre edizioni, l'edizione 2012 ha visto la presenza di un vero e proprio conduttore del programma, Paolo Brosio, al quale \u00e8 stato affidato il programma che \u00e8 andato in onda in prima serata il mercoled\u00ec.\nDal 2013 va in onda uno spin-off settimanale, in onda la domenica mattina prima della trasmissione della \"Santa Messa\", e chiamato \"Le storie di viaggio a...\"."}
{"id": "3230323", "revid": "125453863", "url": "https://it.wikipedia.org/wiki?curid=3230323", "title": "Y\u00f6r\u00fck", "text": "Gli Y\u00f6r\u00fck sono un gruppo etnico di origine turca. In turco la parola significa \"coloro che camminano\". \n\u00c8 un popolo storicamente nomade, discendente dei turchi Oghuz. Furono i primi turchi a colonizzare l'Europa e servirono come mercenari nell'esercito dell'Impero bizantino. Oggi sono un gruppo etnico separato stanziato prevalentemente nei Balcani (Epiro e Tracia a sud, monti \u0160ar a nord e monti Rodopi e Dobrudja) e in alcune zone dell'Anatolia centrale. Sono anche conosciuti come produttori di tappeti particolari, i \"dosemealt\u0131\"."}
{"id": "3230324", "revid": "1318658", "url": "https://it.wikipedia.org/wiki?curid=3230324", "title": "Festa di Maria Santissima Immacolata (Palmi)", "text": "La festa in onore di Maria Santissima Immacolata \u00e8 un secolare evento religioso e civile che si svolge annualmente a Palmi, l'8 dicembre.\nStoria.\nGi\u00e0 nel XVI secolo, nella chiesa di Santa Maria dell'Uccellatore a Palmi veniva, tra gli altri, \u00abadorato e festeggiato\u00bb il culto dell'Immacolata Concezione.\nNel 1640 risultava presente in citt\u00e0 anche una congrega dal titolo di \u00abStellario della Beata Vergine Maria\u00bb, culto riconducibile a quello di Maria Santissima Immacolata.\nNel 1740 la statua di Maria Santissima Immacolata venne trasferita dalla chiesa di Santa Maria dell'Uccellatore ad un oratorio che era posto accanto alla chiesa di san Rocco e, nel 1777, il culto dell'Immacolata Concezione venne associato a quello del sano francese, con l'unione delle due rispettive confraternite nella nuova Venerabile congrega di Maria Santissima Immacolata e del glorioso San Rocco, che aveva il compito, tra gli altri, di celebrare le festivit\u00e0 dei due santi titolari.\nSul finire del XVIII secolo venne commissionata all'artista Domenico De Lorenzo una nuova statua raffigurante Maria Santissima Immacolata. Allo stesso scultore si devono, sempre a Palmi, anche la statua di Maria Santissima del Soccorso e la miracolosa statua della Madonna del Carmine, tant'\u00e8 che le stesse tre icone venivano chiamate dal popolo \u00able tre sorelle\u00bb. Dopo la realizzazione dell'opera da parte del De Lorenzo, la confraternita non disponeva della somma necessaria per liquidare lo stesso autore. La congrega del Soccorso decise allora di pagare all'artista sia la statua della Madonna del Soccorso sia quella dell'Immacolata Concezione.\nA met\u00e0 del XIX secolo, \u00e8 attestata all'8 dicembre la celebrazione di una festivit\u00e0 a Palmi dedicata all'Immacolata, nella \u00abchiesa dello stesso titolo\u00bb.\nNella notte che segu\u00ec il terremoto che colp\u00ec la citt\u00e0 di Palmi la sera del 16 novembre 1894, la statua di Maria Santissima Immacolata venne trasportata in processione nella piazza principale, assieme alle altre effigi venerate dal popolo palmese.\nIl terremoto del 1908 rec\u00f2 gravi danni all'oratorio dell'Immacolata Concezione, e la statua della Madonna venne collocata in una nuova chiesa a lei dedicata.\nNel 1924 un incendio distrusse sia la ricostruita chiesa che la statua. Pertanto venne commissionata nel 1927 una nuova effigie di Maria Santissima Immacolata, a tutt'oggi al centro delle celebrazioni.\nNel secondo dopoguerra la devozione verso l'Immacolata Concezione e san Rocco venne unita ulteriormente con la collocazione delle due statue in un'unica nuova chiesa intitolata ad entrambi. La statua della Vergine venne posta sopra l'altare maggiore.\nLa celebrazione delle festa dell'8 dicembre 2013 \u00e8 coincisa con i festeggiamenti cittadini per l'ingresso della Varia di Palmi nella lista del patrimonio orale e immateriale dell'umanit\u00e0 dell'UNESCO.\nLa statua.\nStoria.\nL'attuale gruppo scultoreo di \"Maria Santissima Immacolata e angeli\" venerato a Palmi \u00e8 un'opera del 1927 di artista sconosciuto, presumibilmente di scuola romana.\nNell'ottobre del 2019 iniziarono i lavori di restauro dell'opera, da parte dell'arch. Amedeo Lico della Bretia Restauri, che venne riconsegnata alla venerazione dei fedeli il 7 dicembre dello stesso anno.\nDescrizione.\nL'opera policroma raffigurante \"Maria Santissima Immacolata e angeli\" \u00e8 realizzata, a grandezza naturale, in gesso modellato e dipinto ripercorrendo l'iconografia classica con la quale \u00e8 rappresentata l'Immacolata Concezione, alla quale sono affiancati due angeli con drappo anch'essi in gesso modellato e dipinto. Un ostensorio raggiato (1927), in legno intagliato e dipinto, \u00e8 tenuto nella mano da uno dei due angeli ai piedi della Vergine.\nLa mattina dell'8 dicembre la statua dell'Immacolata Concezione viene adornata alle spalle con una scultura metallica rappresentante una nuvola, dalla quale hanno origine quindici raggi, dello stesso materiale, che si aprono in ogni direzione. L'opera, di autore ignoto, \u00e8 probabilmente di scuola napoletana ed \u00e8 stata realizzata nella prima met\u00e0 del XIX secolo.\nCollocazione.\nDurante l'anno la statua dell'Immacolata Concezione \u00e8 conservata nella chiesa di Maria Santissima Immacolata e San Rocco, in una nicchia semicilindrica con volta a cupola posta nella parete di fondo curvilinea, abbellita da un ampio mosaico (circa 50 m\u00b2) di scuola fiorentina, raffigurante la \"colomba dello Spirito Santo tra angeli musicanti e angeli adoranti\" con la scritta \u00abtota pulchra es Maria\u00bb (XX secolo), realizzata con materiale proveniente da Murano e Ravenna.\nLe copie.\nNella sede della Venerabile congrega di Maria Santissima Immacolata e del glorioso San Rocco, adiacente al luogo di culto, \u00e8 conservata un'ulteriore statua della Vergine Maria e un dipinto in olio su tela che riproduce l'immagine del gruppo scultoreo di \"Maria Santissima Immacolata e angeli\" scolpito nel XVIII secolo da Domenico De Lorenzo per la confraternita cittadina. Questa tela, di autore palmese, \u00e8 del XX secolo.\nLa base processionale.\nLa base processionale, localmente chiamata \"varetta\" quale diminutivo di vara, ha la funzione di supporto per il trasporto della statua di Maria Santissima Immacolata in processione per le vie cittadine, l'8 dicembre, e di esporre l'icona alla venerazione dei fedeli nei giorni della festa. Le varette sono due: una propria dell'Immacolata, non pi\u00f9 utilizzata da qualche anno, e la base processionale della statua di san Rocco, che viene invece adoperata attualmente anche per la festa in onore della Vergine. La base processionale dell'Immacolata \u00e8 in legno intagliato e dipinto con i colori bianco, oro e turchese ed \u00e8 stata realizzata nel XVIII o XIX secolo da maestranze locali. Dello stesso periodo, materiale e metodo di realizzazione \u00e8 anche la base processionale di san Rocco, con la differenza di essere dipinta con i colori verde e oro.\nEntrambi i fercoli sono riposti durante l'anno nella navata della chiesa di Maria Santissima Immacolata e San Rocco, addossati alla parete laterale sinistra.\nIl giorno della festa la base processionale viene addobbata di fiori e le vengono inserite alla base due stanghe in legno di sei metri ciascuna (rivestite di cuscini), che servono ai \"Portatori di Maria Santissima Immacolata\" per alzare e trasportare a spalla il fercolo in processione.\nI portatori.\nIl compito del trasporto a spalla per le vie cittadine della base processionale sulla quale \u00e8 posta la statua di Maria Santissima Immacolata spetta a ventisei portatori, dei quali ventiquattro posizionati sotto le due stanghe pi\u00f9 altri due denominati \"timonieri\", uno davanti e uno dietro alla varetta, che hanno il compito di dare indicazioni sulle manovre da effettuare durante il percorso processionale. Seguono la base processionale ulteriori portatori in sostituzione, durante il tragitto, di quelli sotto le stanghe.\nI portatori dell'Immacolata appartengono principalmente alla Venerabile congrega di Maria Santissima Immacolata e del glorioso San Rocco o al \"Sodalizio portatori della Madonna della Lettera\" e la loro divisa, in occasione della processione, \u00e8 composta da pantaloni jeans e una maglia bianca con l'effigie della Vergine.\nTradizioni religiose.\nLe funzioni religiose iniziano il 29 novembre con l'inizio della novena dedicata all'Immacolata Concezione, celebrata ogni giorno nella chiesa di Maria Santissima Immacolata e San Rocco. Nel periodo della novena, il gruppo scultoreo di \"Maria Santissima Immacolata e angeli\" viene esposto alla venerazione dei fedeli, traslandolo dall'altare maggiore, nel quale \u00e8 collocato durante l'anno, alla base processionale che viene posizionata nella navata, lato sinistro, a ridosso dei gradini del presbiterio.\nIl giorno dedicato all'Immacolata Concezione \u00e8 come detto l'8 dicembre, nel quale il calendario liturgico celebra il dogma cattolico proclamato da papa Pio IX con la bolla \"Ineffabilis Deus\". Durante la mattinata vengono svolte in chiesa varie celebrazioni liturgiche e il priore della congrega procede alla vestizione della statua dell'Immacolata Concezione con alcuni paramenti pregiati che fanno parte del \u00abtesoro di san Rocco\u00bb.\nLa processione.\nNel primo pomeriggio della festa viene invece celebrato l'evento principale della giornata, che consiste nella tradizionale e secolare processione per le vie cittadine della base processionale con il gruppo scultoreo dedicato a Maria Santissima Immacolata.\nLa composizione della processione, elencata in ordine di sfilata, \u00e8 la seguente:\nIl percorso della processione, che negli ultimi anni ha subito spesso delle variazioni di tragitto rispetto allo scorso secolo, nel quale era pressoch\u00e9 sempre identico con una lunghezza di oltre 6\u00a0km e una durata di circa 3 ore, attraversa le principali vie del centro storico cittadino, fino a raggiungere e sostare in piazza I Maggio, baricentro sociale e culturale della citt\u00e0, prima di effettuare il ritorno in chiesa.\nIl momento pi\u00f9 spettacolare della processione \u00e8 l'ingresso della base processionale di Maria Santissima Immacolata all'interno della chiesa del Soccorso, a seguito del quale avviene una particolare \u00abaffruntata\u00bb con la statua di Maria Santissima del Soccorso, posta nell'edicola sopra l'altare maggiore.\nQuesta tradizione risale al finire del XVIII secolo, periodo nel quale vennero commissionate allo scultore Domenico De Lorenzo le due effigi. Poich\u00e9, come detto, i marinai appartenenti alla confraternita della Madonna del Soccorso pagarono all'autore entrambe le opere, gli stessi chiesero in cambio ai congregati dell'Immacolata e san Rocco di far portare ogni anno, con la processione dell'8 dicembre, la statua di Maria Santissima Immacolata all'interno della chiesa del Soccorso, come \u00abindennizzo\u00bb del pagamento effettuato. La tradizione venne interrotta con l'incendio del 1924, nel quale and\u00f2 perduta la statua realizzata dal De Lorenzo, ma tale usanza venne ripristinata all'inizio degli anni novanta dello scorso secolo, per tramandare comunque un'antica tradizione cittadina che si era andata consolidando nel corso dei secoli.\nTradizioni civili.\nIl programma dei festeggiamenti civili in onore di Maria Santissima Immacolata prevede alcuni eventi specifici, concentrati essenzialmente nella giornata dell'8 dicembre: \nInoltre, nei giorni della festa la facciata della chiesa e la \"piazza San Rocco\", adiacente al luogo di culto, vengono addobbate con delle luminarie.\nLa devozione popolare.\nGli ex-voto.\nAlcuni ex-voto rivolti dal popolo di Palmi all'Immacolata Concezione sono custoditi all'interno del cosiddetto \u00abtesoro di san Rocco\u00bb. Difatti di questo tesoro l'oggetto pi\u00f9 prezioso \u00e8 la corona dell'Immacolata Concezione, risalente al 1856 ed offerta da Nicolino Porchi. Sempre dell'Immacolata \u00e8 anche una statua con base in argento del 1861 donata da P. Savoia Governatore. Completano la parte del tesoro attribuibile all'Immacolata tutti gli oggetti che servono alla vestizione della statua della Vergine il giorno della festa."}
{"id": "3230326", "revid": "599013", "url": "https://it.wikipedia.org/wiki?curid=3230326", "title": "Abdelmajid Dolmy", "text": ""}
{"id": "3230327", "revid": "547034", "url": "https://it.wikipedia.org/wiki?curid=3230327", "title": "Comunit\u00e0 del Galles", "text": "Una comunit\u00e0 del Galles (in inglese \"community\", in gallese \"cymuned\") \u00e8 una suddivisione amministrativa del Galles, di cui costituisce il pi\u00f9 basso livello di governo locale, corrispondente alle parrocchie civili in Inghilterra e paragonabile ai comuni italiani e francesi.\nStoria.\nFino al 1974 il Galles era suddiviso in parrocchie civili. Queste vennero abolite, con legge del governo locale, e sostituite dalle \"community\". Nonostante in Inghilterra esistano localit\u00e0 non parrocchie civili, nessuna localit\u00e0 del Galles \u00e8 al di fuori di una \"community\".\nSecondo il censimento del 2001 vi erano 869 comunit\u00e0 in Galles. Esse variano in superficie da Rhayader con un'area di ettari a Cefn Fforest che ne conta soltanto 64. Barry \u00e8 la comunit\u00e0 pi\u00f9 popolosa con abitanti registrati nel censimento del 2001."}
{"id": "3230329", "revid": "647919", "url": "https://it.wikipedia.org/wiki?curid=3230329", "title": "Y\u00fcr\u00fck", "text": ""}
{"id": "3230332", "revid": "647919", "url": "https://it.wikipedia.org/wiki?curid=3230332", "title": "Yuruk", "text": ""}
{"id": "3230335", "revid": "729019", "url": "https://it.wikipedia.org/wiki?curid=3230335", "title": "Tour della Nazionale di rugby a 15 degli Stati Uniti d'America 1983", "text": "Nel 1983 la nazionale statunitense di rugby a 15 si reca due volte all'estero. Prima si reca in Canada per un match annuale tradizionale, poi in tour in Australia, dove subisce una pesante sconfitta dai Wallabies."}
{"id": "3230340", "revid": "767487", "url": "https://it.wikipedia.org/wiki?curid=3230340", "title": "Pianoforte (film 1984)", "text": "Pianoforte \u00e8 il primo film di Francesca Comencini del 1984.\nTrama.\n\u00c8 la storia di due tossicodipendenti, Maria e Paolo, che cercano di liberarsi dall'assuefazione all'eroina perch\u00e9 si amano. La lotta, difficile, contro la droga porta i due a una decisione opposta: Paolo si suicida e Maria decide di vivere con o senza di lui."}
{"id": "3230341", "revid": "599013", "url": "https://it.wikipedia.org/wiki?curid=3230341", "title": "Aziz Bouderbala", "text": ""}
{"id": "3230345", "revid": "110157", "url": "https://it.wikipedia.org/wiki?curid=3230345", "title": "Chuck Berry in Memphis", "text": "Chuck Berry in Memphis \u00e8 un album discografico di Chuck Berry pubblicato nel 1967 dalla Mercury Records.\nOrigine e storia.\nDopo aver reinciso velocemente i suoi maggiori successi per tenere fede agli obblighi contrattuali con la sua nuova casa discografica (Berry era infatti passato da poco alla Mercury Records interrompendo un sodalizio lungo e fortunato con la Chess Records) ed averli inclusi nell'album \"Chuck Berry's Golden Hits\", il musicista organizz\u00f2 qualche seduta di registrazione a Memphis chiamando a s\u00e9 i migliori session men della citt\u00e0 al fine di registrare nuovo materiale e, in qualche caso, elaborare nuove versioni di brani registrati pi\u00f9 di dieci anni addietro come nel caso di \"Oh Baby Doll\" e \"Sweet Little Rock and Roller\"."}
{"id": "3230346", "revid": "21880", "url": "https://it.wikipedia.org/wiki?curid=3230346", "title": "Bucerotide", "text": ""}
{"id": "3230357", "revid": "1632387", "url": "https://it.wikipedia.org/wiki?curid=3230357", "title": "Mediaset Extra", "text": "Mediaset Extra \u00e8 un canale televisivo italiano edito da Mediaset, che ha iniziato le trasmissioni il 26 novembre 2010 alle ore 21:00 con il film \"Guerre stellari\".\nL'attuale direttore \u00e8 Marco Costa, succeduto a Giancarlo Scheri (2013-2014) e Massimo Donelli (2010-2013).\nStoria.\nNasce sul digitale terrestre il 26 novembre 2010, per poi sbarcare qualche mese dopo anche sulla piattaforma satellitare Tiv\u00f9sat in modalit\u00e0 \"free to view\".\nIl palinsesto del canale comprende anche film, serie televisive estere e partite calcistiche (nell'aprile del 2011 ha trasmesso in diretta e in chiaro alcune partite calcistiche di UEFA Europa League), nel settembre dello stesso anno il palinsesto del canale subisce un pesante rinnovamento dopo la chiusura del canale satellitare Mediaset Plus, dedicando maggior spazio alla ritrasmissione dei programmi delle reti generaliste Mediaset a distanza di poche ore o giorni (\"catch up tv\").\nIl 28 maggio 2013 il canale passa al mux Mediaset 2 mentre la versione del mux TIMB 1 diventa \"provvisoria\", fino al 14 dicembre 2013.\nDal 2 gennaio 2019 \u00e8 disponibile anche all'interno della piattaforma Sky Italia al canale 163.\nDal 18 gennaio 2020 il canale \u00e8 passato sull'LCN 55 nel mux Rete A 1 per lasciare spazio al nuovo canale Cine34, partito il 20 gennaio seguente.\nIl 1\u00ba luglio 2020 Mediaset Extra arriva sul mux Mediaset 3 mentre sul mux Rete A 1 diventa Provvisorio e senza LCN, fino al 16 settembre seguente.\nDal 28 dicembre 2020 la versione satellitare del canale passa in modalit\u00e0 DVB-S2 e ricevibile quindi dai soli dispositivi abilitati all'alta definizione.\nSin dalla nascita del canale lo speaker ufficiale \u00e8 il doppiatore Giancarlo De Angeli. Dal 2020, alcuni promo vengono doppiati da Luca Bottale.\nProgrammazione.\nIl palinsesto dell'emittente, che nei suoi primi mesi di vita ha ospitato anche produzioni estere, \u00e8 composto dalla ritrasmissione di variet\u00e0, quiz, game show, fiction e film per la televisione realizzate appositamente per le reti Mediaset, sia presenti che del passato. \nCi sono anche alcune produzioni appositamente realizzate per il canale, tutte dedicate alla valorizzazione dell'archivio Mediaset e quindi fedeli alla linea editoriale della rete, contenitori di spezzoni d'archivio, come \"Extra Show\" (2013) con i Boiler e poi con la coppia Marta Zoboli e Gianluca De Angelis, \"Extra Comics\" e \"Maurizio Costanzo Show - La storia\", condotto da Maurizio Costanzo e in seguito replicato su Canale 5.\nProgrammi TV (repliche)\nProgrammi in onda durante il Grande Fratello\nPrecedentemente in onda\nProgrammi trasmessi nel periodo dei Mondiali di calcio disputatisi in Russia tra giugno e luglio 2018:\n\"Novela\".\nDal febbraio 2015 al giugno 2016, il palinsesto ha dedicato ampio spazio a \"Novela\", \"branded block\" dedicato alle soap opera e alle telenovelas collocato nella fascia mattutina. Durante le ore ad esso dedicato, venivano trasmesse produzioni di genere sia del presente (tra cui la prima TV della telenovela \"Pasi\u00f3n Morena\" doppiata in italiano) che del passato.\nMaratone televisive.\nFedelmente alla funzione di \"memoria storica\" del gruppo Mediaset, l'emittente organizza delle maratone televisive dedicate interamente a personaggi televisivi o trasmissioni, come successo in occasione del quinto anniversario della morte di Mike Bongiorno l'8 settembre 2014, del venticinquesimo anno dalla nascita di \"Non \u00e8 la Rai\" il 12 giugno 2016, o pi\u00f9 ordinariamente delle maratone dedicate a trasmissioni televisive come \"Casa Vianello\" il 13 novembre 2016, \"Bim bum bam\" l'11 dicembre 2016 e di nuovo il 21 e 28 maggio 2017, e \"La sai l'ultima?\" l'8 gennaio 2017, o ad alcuni personaggi televisivi come Paolo Bonolis (novembre 2016) e Lorella Cuccarini (gennaio 2017). In occasione della morte di alcuni conduttori, quali Gianni Boncompagni, Fabrizio Frizzi o Cesare Cadeo, ha inoltre trasmesso alcuni programmi che li hanno visti protagonisti.\nIl 5 settembre 2021 viene realizzata una maratona dedicata a \"Non \u00e8 la Rai\", in occasione del trentesimo anniversario dalla nascita del programma.\nNella giornata di domenica 12 settembre 2021, l'emittente ha dedicato una maratona speciale ai quiz e game storici dell'azienda, intitolata \"#MediasetExtraGames\" e che ha visto la riproposizione di alcune puntate integrali di \"Il gioco dei 9\", \"Cari genitori\", \"Tra moglie e marito\", \"Il gioco delle coppie\", \"La ruota della fortuna\" e \"Ok, il prezzo \u00e8 giusto!\".\n\"Grande Fratello VIP\".\nDal settembre fino al novembre 2016, in occasione della prima edizione del \"Grande Fratello VIP\" in Italia, la quasi totalit\u00e0 del palinsesto dell'emittente \u00e8 stata riservata alla trasmissione in diretta delle immagini del reality show, trasmesso quotidianamente dalle 10:30 fino alle 6:20 del giorno seguente.\nLa stessa cosa avviene anche nell'edizione successiva dal settembre al dicembre 2017, con trasmissione quotidiana dalle 10:00 fino alle 7:10 del giorno seguente. La novit\u00e0, rispetto all'anno precedente, consiste nell'utilizzo durante le pause pubblicitarie di una doppia grafica nella quale \u00e8 possibile vedere una schermata grande in alto a destra con gli spot pubblicitari e due schermate piccole sovrapposte in basso a sinistra con la diretta dalla Casa del \"Grande Fratello VIP\". Un'altra novit\u00e0 di questa edizione del programma \u00e8 l'introduzione del doppio audio: sul canale audio in italiano \u00e8 possibile ascoltare la diretta dalla Casa presente nella schermata grande; sul canale audio in inglese \u00e8 possibile ascoltare la diretta dalla Casa presente in quella piccola. Tuttavia, dal 25 ottobre 2017, la doppia grafica durante la diretta dalla Casa del Grande Fratello VIP, \u00e8 stata soppressa, e la stessa cosa \u00e8 conseguentemente avvenuta anche per i canali audio (il canale audio in inglese ritrasmette lo stesso audio della traccia in italiano); successivamente \u00e8 stata eliminata anche la traccia audio in inglese, di conseguenza il canale \u00e8 tornato ad avere solamente la traccia audio in italiano. La doppia grafica, la quale permette la visione di una schermata grande in alto a destra con la pubblicit\u00e0 e una schermata piccola in basso a sinistra con la diretta dalla Casa del GF VIP, continua tuttavia ed essere usata durante gli spot pubblicitari fino al termine della seconda edizione del programma avvenuto il 4 dicembre 2017.\nPer l'edizione 2018 invece l'intero palinsesto \u00e8 occupato solo dalla diretta, trasmessa tutti i giorni dalle 9:00 alle 6:00. Particolarit\u00e0 di questa edizione \u00e8 che l'inizio della diretta \u00e8 stato anticipato alla mezzanotte del 23 settembre 2018 (vigilia della prima puntata) con l'ingresso nella caverna di 4 concorrenti. Anche il day time in onda su Canale 5 e Italia 1 \u00e8 stato anticipato al 24 settembre 2018 (giorno della prima puntata). Come l'anno precedente \u00e8 presente la doppia grafica durante le pause pubblicitarie con una schermata grande in alto a destra dove \u00e8 possibile vedere gli spot pubblicitari e, come nell'ultima edizione classica, anche le telepromozioni e una schermata piccola in basso a sinistra dove \u00e8 possibile vedere la diretta. Non \u00e8 invece presente il doppio audio, per cui le vicende che avvengono da una parte all'altra della casa, come avvenuto nell'ultima edizione classica, vengono alternate ad intervalli regolari. Sempre come nell'ultima edizione classica sono presenti i commenti Twitter e Facebook dalle 14:00 alle 15:00.\nDall'8 gennaio 2020 \u00e8 trasmessa in diretta anche la quarta edizione tutti i giorni dalle 9:00 alle 6:00 mentre nella fascia oraria dalle 6:00 alle 9:00 viene trasmesso Grande Fratello VIP Rewind. Come negli anni precedenti \u00e8 presente la doppia grafica durante le pause pubblicitarie (comprese le telepromozioni e i promo). Non \u00e8 invece presente il doppio audio e per questo le vicende che avvengono da una parte all'altra della casa vengono alternate ad intervalli regolari. La stessa cosa avviene anche su Mediaset Extra 2 (fino alle 6:00 del mattino del 18 gennaio). Solo il 14 gennaio la doppia grafica non \u00e8 apparsa durante le telepromozioni. Il 20 gennaio 2020, alle ore 6:00 del mattino, il canale ha cessato le trasmissioni sull'LCN 34, venendo sostituito da Cine34 e Mediaset Extra passa al numero 55 con la versione principale.\nLa quinta edizione in onda dal 14 settembre 2020 viene trasmessa in diretta tutti i giorni con la stessa modalit\u00e0 di quella precedente (dalle 9:00 alle 6:00 del mattino seguente viene trasmessa la diretta dalla Casa, mentre dalle 6:00 alle 9:00 va in onda Grande Fratello VIP Rewind). Come gli anni precedenti \u00e8 presente la doppia grafica durante le pause pubblicitarie, le telepromozioni e i promo. Non \u00e8 invece presente il doppio audio perci\u00f2 le vicende che avvengono da una parte all'altra della casa vengono alternate ad intervalli regolari. Nell'ultima settimana di programmazione del GF VIP 5, dal 22 febbraio al 1\u00ba marzo 2021, le immagini dalla Casa vanno in onda in differita di qualche minuto per eventuali censure: ci\u00f2 \u00e8 stato deciso dal conduttore del programma Alfonso Signorini, e tale configurazione sar\u00e0 valida per le future edizioni del reality se rester\u00e0 immutata la possibilit\u00e0 di seguire 24 ore su 24 la diretta dalla Casa del Grande Fratello VIP.\nLa sesta edizione in onda dal 13 settembre 2021 viene trasmessa in diretta tutti i giorni con la stessa modalit\u00e0 di quella precedente, contrariamente alle previsioni iniziali che indicavano la messa in onda in differita per eventuali censure (dalle 9:00 alle 6:00 del mattino seguente viene trasmessa la diretta dalla Casa, mentre dalle 6:00 alle 9:00 va in onda Grande Fratello VIP Rewind). Anche in questa edizione \u00e8 presente la doppia grafica durante le pause pubblicitarie, le telepromozioni e i promo, cos\u00ec come non \u00e8 presente il doppio audio perci\u00f2 le vicende che avvengono da una parte all'altra della casa vengono alternate ad intervalli regolari.\n\"L'Isola dei Famosi\".\nDal 2015, con il passaggio a Mediaset del reality show \"L'isola dei famosi\", la fascia oraria dalle 14:45 alle 16:00 e nel 2017 anche quella dalle 19:55 alle 21:15 sono state dedicate alla trasmissione del daytime del programma.\nDal 22 gennaio al 16 aprile 2018 invece, la maggior parte del palinsesto \u00e8 stata riservata alla trasmissione del daytime in tre fasce orarie: dalle 7:30 alle 11:40 (da luned\u00ec a sabato), dalle 16:20 alle 20:30 (da luned\u00ec a venerd\u00ec) e dalle 20:30 per tutta la prima serata fino alle 0:20 (in prima tv da marted\u00ec a sabato). La domenica invece \u00e8 stato trasmesso sempre in tre fasce orarie, ma dalle 8:20 alle 11:55, dalle 11:55 alle 16:00 e dalle 16:00 alle 20:30 e alle 20:30 in prima serata fino alle 0:30 invece \u00e8 stata trasmessa la replica della puntata del luned\u00ec sera. Il 22 gennaio (giorno della prima puntata) \u00e8 stato trasmesso in esclusiva il web reality \"#SarannoIsolani\"; dalla settimana successiva fino al termine dell'edizione invece \u00e8 stato trasmesso \"Ultime dall'isola\".\nPer l'edizione 2019 in onda dal 24 gennaio al 1\u00ba aprile 2019 invece il day-time \u00e8 trasmesso sempre in tre fasce orarie: da luned\u00ec a venerd\u00ec dalle 7:30 alle 11:15, dalle 16:15 alle 20:30 (il gioved\u00ec e successivamente il mercoled\u00ec e il luned\u00ec dalle 17:15 alle 21:15) e in prima tv dalle 20:30 (tranne il gioved\u00ec successivamente il mercoled\u00ec, la domenica e il luned\u00ec che viene trasmesso in seconda serata e il sabato) per tutta la prima serata fino alle 0:35, il sabato dalle 7:55 alle 11:15 e la domenica dalle 7:05 alle 9:20, dalle 10:15 alle 14:00, dalle 14:00 alle 17:40, dalle 17:40 alle 21:15 (il day-time) e dalle 21:15 alle 0:55 (la replica della puntata serale). Per l'edizione 2021 in onda a partire dal 17 marzo, il day-time \u00e8 trasmesso in differita diviso in due fasce orarie (dalle 8:10 alle 16:30 e dalle 20:30 alle 00:40), ad eccezione del luned\u00ec e del gioved\u00ec (giorni delle puntate serali).\n\"Grande Fratello\".\nDal 17 aprile al 4 giugno 2018, in occasione del ritorno dell'edizione classica del \"Grande Fratello\" con il ritorno di Barbara D'Urso alla conduzione, visti i buoni ascolti ottenuti nell'edizione Vip, la quasi totalit\u00e0 del palinsesto \u00e8 stata riservata alla trasmissione della diretta del reality show, trasmesso quotidianamente dalle 10:00 alle 20:30 e dalle 20:50 per tutta la prima serata fino alle 2:00. Come nell'ultima edizione Vip \u00e8 stata presente la doppia grafica con due schermate durante le pause pubblicitarie (comprese le televendite) con una schermata grande con gli spot e una schermata piccola dove \u00e8 stato possibile continuare a vedere la diretta, non \u00e8 invece presente il doppio audio e per questo le vicende che succedono da una parte all'altra della casa sono state alternate ad intervalli regolari. Oltre alla diretta ci sono stati anche i programmi di approfondimento \"Ultime dalla Casa\" e \"Grande Fratello Rewind\", in seconda serata. Dal 7 maggio al 4 giugno sono stati introdotti i commenti dei social network durante la diretta, utilizzati dal luned\u00ec al venerd\u00ec dalle 14:00 alle 15:00. Nel corso dell'ultimo giorno della quindicesima edizione del Grande Fratello, il 4 giugno, durante le pause pubblicitarie non viene mostrato alcun riquadro con la diretta dalla Casa, bens\u00ec gli spot a tutto schermo.\nLa diretta del Grande Fratello \u00e8 stata garantita anche per la sedicesima edizione del programma andata in onda dall'8 aprile al 10 giugno 2019 sempre con la conduzione di Barbara D'Urso e trasmessa tutti i giorni dalle 10:00 alle 2:00 preceduta dal programma di approfondimento Grande Fratello Rewind in onda dalle 8:15 alle 10:00. Inoltre il luned\u00ec notte, dopo il termine della puntata serale su Canale 5 ne veniva trasmessa la replica.\n\"Mondiali 2018\" e \"Emozioni Mondiali\".\nIn occasione del Campionato mondiale di calcio 2018, dal 10 giugno al 17 luglio la rete ha rinominato temporaneamente il nome in Extra Mondiale, trasmettendo rubriche e, nelle giornate in cui non si svolgono partite, anche film e documentari a tema sulla manifestazione, in pi\u00f9 tutte le partite di cui alcune in diretta simultanea con audio ambiente o commentate dalla Gialappa's Band oltre alle repliche delle partite gi\u00e0 andate in onda. In pi\u00f9 ha trasmesso anche la Legends Super Cup.\nDal 9 all'11 aprile 2020 il canale ha trasmesso una serie di film a tema sui Mondiali e alcune partite storiche della nazionale italiana.\n\"Scoprire la Cina - Gal\u00e0 dell'amicizia Italia - Cina\".\nIl 22 marzo 2019, in occasione della visita a Roma del presidente della Cina Xi Jinping iniziata il giorno precedente per il gemellaggio tra Italia e Cina, il canale ha trasmesso in seconda serata il gal\u00e0 che segna l'inizio di tale evento tenutosi il giorno precedente alla Lanterna di Fuksas di Roma e che ha visto tra gli ospiti il trio italiano Il Volo (due tenori e un baritono) e il trio cinese SuperVocal (tre tenori), il Piccolo Coro dell'Antoniano e la cantante Lei Jia, la violinista Clarissa Bevilacqua e la coppia di ballerini e acrobati Sun Yina e Zhou Ji. L'evento \u00e8 stato condotto da Wang Han e Qian Feng (Cina) e da Victoria Cabello e Diletta Leotta (Italia).\n\"Buon compleanno Maurizio\".\nIl 28 agosto 2019, in occasione degli 81 anni di Maurizio Costanzo il palinsesto sia del canale principale che di Mediaset Extra 2 \u00e8 dedicato alla trasmissione di storici programmi e sitcom che l'hanno visto protagonista: I tre tenori e in ordine alfabetico Gassman, Sordi, Vitti condotti insieme ad Enrico Mentana (nel primo mattino e in seconda serata), la puntata del 19 dicembre 2001 del Maurizio Costanzo Show dedicata ai vent'anni del programma con ospiti - tra gli altri - David Riondino, Dario Vergassola, Enrico Mentana, Emilio Fede (allora direttore del TG4), Bruno Vespa, Gad Lerner, Fiorello e Gino Paoli e tra il pubblico la moglie Maria De Filippi, l'allora presidente del consiglio Silvio Berlusconi, Gianfranco Fini e Gigi Proietti (alle 11:35), \"Malodrammore (e vissero felici e contenti)\" (alle 13:35), \"Buona Domenica - Gran Finale\" condotto insieme a Fiorello con ospiti tra gli altri Paolo Bonolis e Luca Laurenti, i Pooh, Enrico Papi, Davide Mengacci, Pamela Prati, la moglie Maria De Filippi ed Alba Parietti (alle 15:25), \"Sipario - Buon compleanno Maurizio\" (alle 21:30 e in seconda serata) e Orazio (3 episodi alle 4:15).\n\"#MediasetExtraGames\".\nNella giornata di domenica 12 settembre 2021, l'emittente ha dedicato una maratona speciale ai quiz e game show storici dell'azienda, intitolata \"#MediasetExtraGames\" e che ha visto la riproposizione di alcune puntate integrali di \"Il gioco dei 9\", \"Cari genitori\", \"Tra moglie e marito\", \"Il gioco delle coppie\", \"La ruota della fortuna\" e \"Ok, il prezzo \u00e8 giusto!\".\nAscolti.\nShare 24h di Mediaset Extra.\nDati Auditel relativi al giorno medio mensile sul target individui 4+.\nAltre versioni.\nMediaset Extra HD.\nIl 1\u00ba giugno 2018, in occasione dei mondiali di calcio in Russia, \u00e8 stata attivata sul multiplex La3 la versione HD del canale sull'LCN 534. Il 12 giugno 2018 la versione HD arriva anche su Tiv\u00f9sat. Il 1\u00ba agosto seguente, a due mesi esatti dopo il lancio, Mediaset Extra HD cessa definitivamente le trasmissioni su tutte le piattaforme e rimane solo in SD. \nMediaset Extra 2.\nL'11 luglio 2019 il canale inizia le sue trasmissioni sulla LCN 55 nel mux Rete A 1, in maniera provvisoria, al posto del canale cinematografico Cine Sony, con il nome di Mediaset Extra 2, che trasmetteva in simulcast con il canale principale nelle ore diurne e una programmazione differente nelle ore notturne. Il 18 gennaio 2020 il canale viene chiuso e sostituito dalla versione principale, che a sua volta, il 20 gennaio 2020, viene sostituito dal nuovo canale Cine34."}
{"id": "3230358", "revid": "729019", "url": "https://it.wikipedia.org/wiki?curid=3230358", "title": "Tour della Nazionale di rugby a 15 del Galles 1983", "text": "Il Tour in Spagna.\nCon i migliori giocatori impegnati nel tour dei Lions 1983, il Galles invia la propria nazionale di rugby (senza per\u00f2 la veste dell'ufficialit\u00e0) per un tour in Spagna.\nSono 5 match senza alcun problema per i gallesi.\nLa disfatta di Bucarest.\nDopo aver rischiato venti giorni prima una debacle sorprendente con il Giappone (29-24 il risultato finale), il Galles va incontro ad una pagina ingloriosa. La Romania, vincitrice della Coppa FIRA 1983 ai danni della Francia, raggiunge probabilmente il punto pi\u00f9 alto della propria storia rugbistica. Una vittoria netta con 4 mete a 0"}
{"id": "3230359", "revid": "1573940", "url": "https://it.wikipedia.org/wiki?curid=3230359", "title": "Tockus leucomelas", "text": "Il buceretto beccogiallo meridionale (Tockus leucomelas ()) \u00e8 un uccello della famiglia dei Bucerotidi originario dell'Africa meridionale.\nDescrizione.\nDimensioni.\nMisura di lunghezza, per un peso di 153- nel maschio e di 138- nella femmina.\nAspetto.\nQuesto bucero di piccole dimensioni presenta una colorazione nera sulle parti superiori e bianca su quelle inferiori, con copritrici alari squamate di bianco. Le timoniere esterne sono ornate di bianco, che forma un lungo margine chiaro sul bordo della coda. Le remiganti sono grigio-brune con terminazioni bianche. Il collo \u00e8 macchiato di grigio, la parte alta del petto \u00e8 leggermente striata di nero. Il becco giallo \u00e8 sormontato da un casco di dimensioni modeste: quello del maschio si sviluppa fino all'estremit\u00e0 del becco. La pelle nuda che circonda l'occhio e che ricopre la gola \u00e8 color carne scuro. Gli occhi sono giallastri o talvolta marroni.\nIl buceretto beccogiallo meridionale si distingue da quello orientale (\"Tockus flavirostris\") per il colore dell'anello orbitale e della pelle nuda della gola. La femmina \u00e8 di dimensioni pi\u00f9 piccole del maschio e ha un casco pi\u00f9 breve che non raggiunge la punta del becco. I giovani presentano delle macchioline marrone scuro sul becco, che \u00e8 di un giallo pi\u00f9 opaco. Inoltre, la loro iride \u00e8 grigia.\nVoce.\nIl buceretto beccogiallo meridionale ha un richiamo penetrante. Il suo variegato repertorio vocale comprende fischi, grugniti, schiamazzi e stridii. In alcuni casi emette anche un \"tok-tok\" sordo e rauco.\nBiologia.\nIl buceretto beccogiallo meridionale \u00e8 attivo durante il giorno, all'alba e al tramonto. Di notte dorme a grande altezza sugli alberi. Vive da solo, in coppia o in piccoli gruppi. Contrariamente ad alcuni altri buceri, non sembra essere molto gregario, tranne forse al di fuori della stagione della nidificazione e durante i periodi di siccit\u00e0, quando effettua spostamenti locali dalle savane aride verso le scarpate rocciose.\nVa in cerca di cibo soprattutto sul terreno, ghermendo con il becco piccoli animali e frutti dalla vegetazione circostante e nella lettiera di foglie. Scava raramente nel terreno, ma in alcuni casi rivolta i detriti e insegue le prede saltellando goffamente se necessario. Quando \u00e8 in aria si sposta con un volo imponente, alternando brevi planate a serie di pesanti battiti d'ala.\nAlimentazione.\nIl menu \u00e8 composto principalmente da artropodi, in particolare da termiti, formiche, coleotteri, bruchi e cavallette. Tuttavia, i buceri beccogiallo meridionali mangiano anche millepiedi, scorpioni e solifugi. Catturano pure alcuni roditori, specialmente quando proliferano. Uova di altre specie, frutta e semi completano la dieta.\nRiproduzione.\nLa deposizione delle uova ha luogo dopo le prime piogge della primavera australe. La stagione della nidificazione va da settembre a marzo. Sono molto rari i casi in cui vengono deposte due covate nell'arco di una stessa stagione. I buceretti beccogiallo meridionali si stabiliscono in un territorio che la coppia difende insieme. Il nido \u00e8 collocato nella cavit\u00e0 naturale di un albero, pi\u00f9 o meno tra 1 e 12 metri di altezza dal suolo. Il maschio trasporta erba, foglie e pezzi di corteccia che verranno utilizzati per rivestire il fondo del nido. La femmina chiude il foro di entrata con i suoi escrementi e resti grossolani di cibo, talvolta assistita dal maschio che trasporta palline di fango.\nLa covata comprende da 2 a 6 uova che vengono covate in media per 24 giorni. I pulcini nascono nudi, con la pelle rosa. Sia questi che la femmina vengono nutriti dal maschio, che li alimenta grazie ad una stretta fessura che la madre ha lasciato nella parete che sigilla la cavit\u00e0. Durante il periodo di reclusione la femmina approfitta della sua inattivit\u00e0 forzata per effettuare la muta delle remiganti e delle timoniere. Quando i piccoli hanno tra i 19 e i 27 giorni di et\u00e0, essa rompe la parete ed esce all'esterno, mentre i pulcini, rimasti nel nido, sigillano nuovamente l'ingresso e continuano ad essere nutriti da entrambi i genitori. Questi non si involano fino a quando non hanno raggiunto i 42-47 giorni di et\u00e0. Nel frattempo, possono cadere vittima di un'ampia variet\u00e0 di predatori, sia rapaci che piccoli mammiferi che si arrampicano sugli alberi.\nDistribuzione e habitat.\nQuesta specie \u00e8 originaria dell'Africa australe. Il suo areale attraversa l'intero continente, da una costa all'altra, dall'Angola e dalla Namibia fino al Mozambico e al Natal, passando per il Botswana, lo Zimbabwe e il nord del Sudafrica.\nNella parte occidentale dell'areale i buceri beccogiallo meridionali frequentano le gallerie di alberi radi lungo i corsi d'acqua, mentre in quella orientale si incontrano principalmente nelle savane e nelle aree boschive.\nTassonomia.\nVengono riconosciute due sottospecie:\n\"T. l. elegans\" viene riconosciuta come sottospecie a s\u00e9 sulla base di differenze nelle dimensioni, del piumaggio dai toni pi\u00f9 chiari e del colore diverso delle parti prive di piume. Nel settore pi\u00f9 orientale dell'areale alcuni studiosi riconoscono un'ulteriore sottospecie, \"T. l. parvior\", caratterizzata da dimensioni pi\u00f9 piccole. Bisogna comunque sottolineare che queste differenze non sono molto marcate e il grado di variabilit\u00e0 \u00e8 spesso incerto. Pertanto, alcuni autori preferiscono considerare queste sottospecie come non valide e trattare il bucero beccogiallo meridionale come una specie monotipica.\nConservazione.\nSecondo BirdLife International, la specie non \u00e8 complessivamente minacciata. Essa \u00e8 abbondante o comune in numerose regioni del suo areale. La sua densit\u00e0 \u00e8 di circa una coppia ogni 20 ettari. Rimane comune anche nelle zone coltivate dove viene praticata un'agricoltura di sussistenza, ma scompare gradualmente dai luoghi in cui gli alberi vengono eliminati. Il buceretto beccogiallo meridionale \u00e8 presente in gran numero nelle zone protette che presentano una vasta superficie."}
{"id": "3230360", "revid": "115233", "url": "https://it.wikipedia.org/wiki?curid=3230360", "title": "Reflessologia", "text": ""}
{"id": "3230363", "revid": "729019", "url": "https://it.wikipedia.org/wiki?curid=3230363", "title": "Tour della Nazionale di rugby a 15 dell'Argentina 1983", "text": "Nel 1983, la nazionale di rugby a 15 dell'Argentina si reca in tour in Australia.\nI \"Pumas\" conquistano un clamoroso risultato quando superano l'Australia nel primo test.\n\u00c8 la definitiva consacrazione per la squadra guidata da Hugo Porta. Nel secondo match solo alcune decisioni discutibili dell'arbitro gallese Clive Norling (compresa una meta di punizione concessa per un fallo a oltre 40 metri dalla linea di meta) permettono agli australiani di salvare la faccia vincendo il secondo incontro."}
{"id": "3230365", "revid": "212348", "url": "https://it.wikipedia.org/wiki?curid=3230365", "title": "Associazione Italiana Sport Cinofili", "text": ""}
{"id": "3230368", "revid": "1318658", "url": "https://it.wikipedia.org/wiki?curid=3230368", "title": "Festa di san Rocco (Palmi)", "text": "La festa in onore di san Rocco \u00e8 un evento religioso e civile che si svolge annualmente a Palmi, il 16 agosto. \n\u00c8 l'evento annuale pi\u00f9 importante della citt\u00e0 ed uno dei pi\u00f9 importanti della Calabria. La festa richiama migliaia di fedeli da tutti i centri vicini della citt\u00e0 metropolitana di Reggio Calabria, e fa registrare il ritorno in citt\u00e0 di numerosi emigrati. Inoltre l'evento \u00e8 elencato dall'Istituto Centrale per la Demoetnoantropologia di Roma tra le feste principali d'Italia, ed \u00e8 rinomato anche per il \u00abcorteo degli Spinati\u00bb. Il corteo negli anni ha ricevuto l'attenzione di emittenti televisive e quotidiani nazionali come Rai, Mediaset, TV2000 e La Stampa, che hanno pubblicato documentari o articoli sulla festa. Nel 2010 le Poste Italiane hanno celebrato l'evento con un annullo filatelico speciale.\nSan Rocco \u00e8 riconosciuto attualmente quale compatrono e protettore della citt\u00e0 di Palmi.\nStoria.\nNella visita \"ex limina\" effettuata nel 1586 dal vescovo della diocesi di Mileto monsignor Marco Antonio Del Tufo, si rileva l'esistenza a Palmi di una chiesa di san Rocco con, sull'altare maggiore, un dipinto del santo francese, e di una confraternita a lui dedicata. La descrizione del luogo di culto fu la seguente:\nIl culto di san Rocco era stato probabilmente introdotto in citt\u00e0 in precedenza, forse a seguito di un evento catastrofico quale un terremoto o lo scoppio di un'epidemia di peste o di colera.\nDel 12 maggio 1623 \u00e8 un breve apostolico di Papa Gregorio XV relativo agli altari privilegiati, in cui \u00e8 citato che in Palmi la chiesa di san Rocco veniva regolarmente officiata da cinque sacerdoti.\nNel 1656, la devozione verso san Rocco ebbe un forte impulso, perch\u00e9 proprio a lui si rivolsero i palmesi durante l'epidemia di peste di quell'anno, che colp\u00ec duramente tutta la Calabria. Dello stesso secolo \u00e8 anche la statua di san Rocco a tutt'oggi al centro delle celebrazioni.\nNel 1777 il culto di san Rocco a Palmi venne associato a quello dell'Immacolata Concezione, con l'unione delle due rispettive confraternite nella nuova Venerabile congrega di Maria Santissima Immacolata e del glorioso San Rocco, che aveva il compito, tra gli altri, di celebrare le festivit\u00e0 dei due santi titolari.\nNel settembre 1837 in citt\u00e0 si propag\u00f2 il colera, portando in pochi giorni alla morte 325 persone su una popolazione di circa 8.700 abitanti. Quando la malattia cess\u00f2 di provocare morti, i palmesi ritennero che questo fosse dovuto ad un miracolo operato da san Rocco e, come ringraziamento, portarono la statua del santo in processione per le vie della citt\u00e0.\nA met\u00e0 del XIX secolo, viene confermata al 16 agosto la celebrazione di una festivit\u00e0 a Palmi dedicata a san Rocco, nella \u00abchiesa a lui stesso dedicata\u00bb quale \u00absecondo protettore della citt\u00e0\u00bb. Inoltre le cronache riportano che oltre alla molte offerte in chiesa, \u00abla statua non vi rientra dalla processione se non ricca di doni\u00bb. \nL'importanza della devozione palmese verso san Rocco viene attestata anche nella ricorrenza del primo centenario del terremoto del 5 febbraio 1783 quando, all'interno delle celebrazioni, fu portata la statua del santo in processione assieme a quella di san Nicola, dalla chiesa madre fino alla piazza Vittorio Emanuele.\nNella notte che segu\u00ec il terremoto che colp\u00ec la citt\u00e0 di Palmi la sera del 16 novembre 1894, la statua di san Rocco venne trasportata in processione nella piazza principale, assieme alle altre effigi venerate dal popolo palmese.\nIl terremoto del 1908 rec\u00f2 gravi danni alla chiesa di san Rocco e la statua del santo venne collocata in una nuova cappella in legno e lamiere, tuttora esistente, costruita per l'occasione.\nNel secondo dopoguerra la devozione verso san Rocco e l'Immacolata Concezione venne unita ulteriormente con la collocazione delle due statue in un'unica nuova chiesa intitolata ad entrambi. La statua del santo di Montpellier venne posta in una cappella laterale. Nei decenni seguenti il luogo di culto venne arricchito di altre due immagini di san Rocco, consistenti in due grandi pitture di quadri ad olio, raffiguranti episodi della vita del santo, opere di Maurizio Carnevali.\nIn occasione della festa del 2010, nella piazza antistante la chiesa \u00e8 stata inaugurata una fontana monumentale, detta Fonte di San Rocco, anch'essa opera dell'artista Maurizio Carnevali su progetto dell'architetto Carmelo Bagal\u00e0.\nDurante la processione del 2016, in concomitanza con il Giubileo straordinario della misericordia, la statua di san Rocco \u00e8 stata trasportata dentro il duomo cittadino, per l'occasione \u00abchiesa giubilare\u00bb.\nLa festa del 2020, causa le restrizioni sanitarie imposte per contrastare la pandemia di COVID-19 in Italia, \u00e8 stata celebrata nel pi\u00f9 ampio duomo cittadino, con il trasporto della statua di san Rocco nella stessa chiesa madre nei giorni dell'evento.\nLa statua.\nStoria.\nL'attuale statua di \"san Rocco\" venerata a Palmi \u00e8 un'opera del XVII secolo di autore sconosciuto, presumibilmente di scuola napoletana o calabrese.\nNel 1985 vennero evidenziate delle screpolature della statua e pertanto la Venerabile congrega di Maria Santissima Immacolata e del glorioso San Rocco, a seguito anche di esami, commission\u00f2 un'identica copia dell'effigie a dei maestri del legno di Ortisei. La copia doveva essere utilizzata per la processione, preservando quella originale secolare, e la scelta comport\u00f2 polemiche tra i fedeli. La copia realizzata per\u00f2 non fu valutata, dalla congrega e dal \"Comitato festeggiamenti San Rocco\", come identica all'originale e di conseguenza non venne comprata. Questo episodio fece abbandonare l'idea di una sostituzione della statua secolare con una copia.\nLa statua fu invece oggetto di restauro nel luglio 2006, ad opera del restauratore Graziadei Tripodi. L'opera venne riconsegnata alla venerazione dei fedeli il 7 agosto 2006.\nDescrizione.\nL'opera policroma raffigurante \"san Rocco\" \u00e8 realizzata, con proporzioni a grandezza naturale, in legno di tiglio scolpito e dipinto ripercorrendo l'iconografia classica con la quale \u00e8 rappresentato il pellegrino di Montpellier. La carnosit\u00e0 delle parti scoperte e le ampie pieghe dei vestiti riportano ad uno stile barocco, anche se in minima parte.\nFanno da corredo alla statua il cane (XVII secolo) e una borraccia (XVII secolo), anch'essi realizzati in legno di tiglio scolpito e dipinto probabilmente insieme alla statua del santo, l'aureola (XIX secolo) e il bordone da pellegrino (1826), questi ultimi due opera di bottega napoletana.\nSolo per la giornata del 16 agosto, la statuetta in legno del cane e la borraccia in legno vengono sostituite con delle copie pi\u00f9 pregiate, opera di scuola napoletana e databili agli anni trenta del XIX secolo. Inoltre la statua viene adornata con ulteriori paramenti: un cappello del 1837, una collana con medaglione, una conchiglia (XIX secolo) e una croce sul petto.\nCollocazione.\nDurante l'anno la statua di san Rocco \u00e8 conservata nella chiesa di Maria Santissima Immacolata e San Rocco, in una nicchia posta sopra l'altare della cappella sinistra, dedicata al santo francese. \nQuesto altare venne realizzato nel 1962 dall'artista Alessandro Monteleone in marmo e bronzo sbalzato e vi sono rappresentate la \"Salita al Calvario\", l\u2019\"Orazione di Cristo nell'orto degli ulivi\", il \"Volto di San Rocco\", una \"figura maschile sofferente\", la \"Crocifissione di Cristo\", l' \"Ultima Cena\", il \"Sacrificio eucaristico\" e \"angeli\".\nLa collocazione del simulacro di san Rocco nell'omonima cappella laterale \u00e8 avvenuta con la realizzazione della chiesa attuale, che unisce il culto del santo a quello dell'Immacolata Concezione. Nei precedenti luoghi di culto che sorgevano nello stesso sito e dedicati esclusivamente al santo di Montpellier, distrutti dai vari terremoti nel corso dei secoli, la statua di san Rocco era posizionata sopra l'altare maggiore. Tra l'altro si ha notizia che, nei secoli passati, uno di questi altari maggiori di san Rocco venne realizzato dall'artista Antonello Gagini. La scelta del posizionamento della statua sopra l'altare maggiore venne effettuata anche nella chiesa provvisoria in legno e lamiere che fu realizzata dall'altro lato della \"piazza san Rocco\", che custod\u00ec l'effige del santo nel periodo compreso tra il terremoto del 28 dicembre 1908 e la fine della Seconda Guerra Mondiale.\nLa base processionale.\nLa base processionale, localmente chiamata \"varetta\" quale diminutivo di vara, ha la funzione di supporto per il trasporto della statua di san Rocco in processione per le vie cittadine, il 16 agosto, e di esporre l'icona alla venerazione dei fedeli nei giorni della festa. La varetta \u00e8 in legno intagliato e dipinto con i colori verde e oro, realizzata nel XVIII o XIX secolo ad opera di maestranze locali.\nIl fercolo \u00e8 riposto durante l'anno nella navata della chiesa, addossato alla parete laterale sinistra, vicino alla base processionale da secoli utilizzata per il trasporto a spalla in processione della statua di Maria Santissima Immacolata l'8 dicembre anche se, negli ultimi anni, \u00e8 stata utilizzata la varetta di san Rocco anche per il trasporto del simulacro della Vergine.\nIl giorno della festa la base processionale viene addobbata di fiori e le vengono inserite alla base due stanghe in legno di sei metri ciascuna rivestite di cuscini, che servono ai \"Portatori di san Rocco\" per alzare e trasportare a spalla il fercolo in processione.\nI portatori.\nIl compito del trasporto a spalla per le vie cittadine della base processionale sulla quale \u00e8 posta la statua di san Rocco spetta a trenta portatori, dei quali ventiquattro posizionati sotto le due stanghe, quattro direttamente sotto la varetta pi\u00f9 altri due denominati \"timonieri\", uno davanti e uno dietro alla varetta stessa, che hanno il compito di dare indicazioni sulle manovre da effettuare durante il percorso processionale.\nAnticamente sotto le stanghe vi erano altri quattro portatori in pi\u00f9 di quelli attuali, poich\u00e9 la varetta era pi\u00f9 pesante in funzione del posizionamento alla base di una grata di ferro che reggeva pesanti ceri.\nI portatori appartengono principalmente alla Venerabile congrega di Maria Santissima Immacolata e del glorioso San Rocco e la loro divisa, in occasione della processione, \u00e8 composta da pantaloni jeans ed una maglietta bianca con l'effigie di san Rocco. Nel corso degli anni le magliette bianche della divisa hanno subito varie modifiche di rappresentazione dell'immagine di san Rocco, passando dalle pi\u00f9 antiche che riportavano la statua disegnata in colore blu a quelle pi\u00f9 recenti che ne mostrano la riproduzione fotografica. \nSotto le stanghe il posto di ogni portatore \u00e8 assegnato e viene ereditato e tramandato di padre in figlio o comunque all'interno della famiglia. Seguono la base processionale ulteriori portatori in sostituzione, durante il tragitto, di quelli sotto le stanghe. Spesso questa sostituzione avviene per un voto da adempiere.\nTradizioni religiose.\nLe funzioni religiose.\nLe funzioni religiose cominciano il 7 agosto con l'inizio della novena dedicata a san Rocco, celebrata ogni giorno nell'omonima chiesa. Invece nella mattinata del 16 agosto le celebrazioni eucaristiche vengono svolte ad ogni ora, con un'alta partecipazione popolare da parte della cittadinanza.\nLa \u00abcalata di san Rocco\u00bb.\nIl 12 agosto tradizionalmente avviene quella che \u00e8 comunemente chiamata la \u00abcalata di san Rocco\u00bb, che consiste nell'esposizione della statua, per i giorni della festa, alla venerazione dei fedeli.\nLa traslazione del simulacro di san Rocco avviene, alle ore 17.30 in punto, tramite una particolare attrezzatura meccanica (un carrello mobile) collegata da un lato alla base della nicchia e dall'altro alla varetta in legno. La statua viene spostata, dal priore della congrega, dalla nicchia alla piattaforma del carrello mobile e successivamente questa piattaforma viene scesa lentamente, tramite una manovella, fino alla quota del piano della varetta. La statua viene quindi spolverata e traslata dalla piattaforma alla base processionale e fissata a quest'ultima con quattro bulloni. A questo punto il fercolo con la statua di san Rocco viene posizionato a lato destro del presbiterio. Queste operazioni richiedono particolari attenzioni, con manovre adatte, per evitare danneggiamenti alla secolare statua. L'esposizione della scultura alla venerazione dei fedeli si protrae fino all'ultima decade di agosto.\nDagli anni novanta la \u00abcalata di san Rocco\u00bb \u00e8 divenuto l'evento principale della festa dopo la processione per le vie cittadine del 16 agosto. La discesa del simulacro avviene infatti davanti ad una numerosa presenza di fedeli che gremisce la chiesa tra preghiere, canti ed applausi.\nLa mattina della festa.\nAll'alba del 16 agosto il priore della congrega procede alla vestizione della statua del santo con i paramenti pregiati che fanno parte del \u00abtesoro di san Rocco\u00bb. Mentre all'interno della chiesa vengono svolte le celebrazioni religiose, per le vie della citt\u00e0 due bande musicali \"allietano\" la popolazione suonando brani di repertorio. \nNello scorso secolo, fuori la sede della congrega, veniva esposto un pannello sul quale erano affissi i soldi pervenuti dagli emigrati palmesi in Australia, America e Canada che contribuivano con le loro offerte alla realizzazione della festa.\nNegli anni in cui viene celebrata la festa della Varia di Palmi, dal 2013 inserita nel Patrimonio orale e immateriale dell'umanit\u00e0 dell'UNESCO, nel centro storico di Palmi la mattina del 16 agosto avviene anche la \u00abCalata du Cippu\u00bb, evento che da inizio alla suddetta festa.\nLa processione.\nAlle ore 18.00 in punto del 16 agosto inizia l'evento principale di tutta la festa, che consiste nella tradizionale e secolare processione della statua di san Rocco per le vie cittadine, con il \u00abcorteo degli Spinati\u00bb. \nLa processione, che ha un percorso di oltre 7 chilometri ed una durata di circa 4 ore e mezza, nell'ultima parte del tragitto raggiunge circa gli 800 metri di lunghezza non mostrando, a chi vi sta partecipando, n\u00e9 l'inizio n\u00e9 la fine del corteo stesso. Ci\u00f2 in funzione dell'alta partecipazione di fedeli, che fa seguito alla secolare devozione popolare di Palmi verso la figura di san Rocco. \nIl \u00abCorteo degli spinati\u00bb.\nGli \u00abSpinati di Palmi\u00bb sono uomini penitenti che, per ex-voto, rimangono a torso nudo durante il percorso della processione di san Rocco indossando una cappa di spine chiamata \"spalas\".\nLe \"spalas\" sono formate da rami pungenti di ginestra selvatica che vengono tagliati alla base della pianta e legati tra di loro con canne, salici e vermene in modo da formare una sorta di nassa conica con cerchi decrescenti. Talvolta la punta del cono, dove poggia la testa, viene protetta internamente da una piccola ciambella in tessuto. Le donne invece \"vestono\" solamente una corona, sempre di rami di ginestra selvatica con spine, a ricordo di quella \"indossata\" da Ges\u00f9 Cristo sulla Croce.\nI penitenti, il giorno prima della festa, raccolgono i rami di ginestra dalle campagne lungo il costone del monte sant'Elia e costruiscono loro stessi la propria \"spalas\".\nQuesta cappa di spine viene poi indossata dai penitenti, con l'aiuto dei familiari, e ricade dal capo dello \u00abspinato\u00bb fino al suo bacino. In conseguenza della loro architettura, le spine tendono a lacere la pelle facendone uscire il sangue. Solitamente tutti gli Spinati stringono al petto, sotto le \"spalas\", un'immagine della statua di san Rocco tenendo le braccia incrociate. I pantaloni indossati per il corteo devono essere di colore bianco ed inoltre i penitenti devono procedere scalzi.\nQuesto tipo di ex-voto avviene con la promessa verso il santo di indossare in processione la corona o la \"spalas\" per una volta o per tutta la vita.\nPrima dell'inizio della processione gli Spinati, che in passato erano annualmente oltre trecento, hanno il compito di entrare in chiesa, rendere omaggio al santo inginocchiandosi davanti alla statua, per poi procedere durante il corteo disposti in due file indiane ai lati della strada. Al pi\u00f9 anziano spinato spetta il primo posto nella fila. Al termine della processione, i penitenti tolgono le rispettive cappe per accatastarle nella piazza San Rocco, da dove poi verranno smaltite.\nUna copia di queste \"spalas\" pu\u00f2 essere ammirata durante tutto l'anno nel museo di etnografia e folklore \"Raffaele Corso\" di Palmi.\nQuesta particolare forma di fede e di tradizione in passato ha spesso attirato l'attenzione di studiosi di scienze etnoantropologiche e di religioni.\nLa composizione ed il percorso.\nLa composizione della processione, elencata in ordine di sfilata, \u00e8 la seguente:\nIl percorso della processione si sviluppa principalmente per le vie del centro storico cittadino, effettuando una deviazione verso la parte alta della citt\u00e0 per raggiungere l'ospedale civile ed il rione Trodio. Durante il suo tragitto, la processione attua un percorso che le consente di far sostare l'effigie di san Rocco di fronte a molte delle istituzioni religiose e civili della citt\u00e0 di Palmi. Infatti, oltre al gi\u00e0 citato ospedale, il corteo passa davanti a tutte le chiese del centro storico, agli uffici di curia della diocesi di Oppido Mamertina-Palmi, al municipio, alla caserma dei carabinieri, al commissariato di Polizia di Stato ed al tribunale.\nIn molte strade percorse dalla processione vengono esposti dalla cittadinanza degli striscioni, attaccati ai balconi e/o alle finestre e sospesi sopra la carreggiata stradale, recanti la scritta \"W San Rocco\". Inoltre, al passaggio dell'effigie del santo, i fedeli che sostano nei balconi lanciano verso il simulacro piccole strisce di carta colorata riportanti scritte di preghiere e/o entusiastiche verso la figura di san Rocco, creando spesso un effetto scenografico.\nAll'arrivo e sosta della processione in \"piazza I Maggio\", da alcuni anni viene effettuata da un palco una benedizione eucaristica, alla quale fa seguito uno spettacolo pirotecnico. Da qui la processione riparte lungo il percorso stabilito per fare ritorno in chiesa.\nTradizioni civili.\nLe luminarie.\nIn occasione della festa le principali vie e piazze del centro storico di Palmi vengono addobbate con luminarie. Le serate di accensione delle luminarie corrispondono tradizionalmente ai giorni 14, 15 e 16 agosto, ad eccezione delle luminarie poste sulla facciata della chiesa, accese per tutto il periodo della novena. Le luminarie sono collocate lungo il \"corso Giuseppe Garibaldi\", il \"corso tenente Aldo Barbaro\", la \"via Roma\" e nelle piazze \"I Maggio\", \"della Libert\u00e0\" e \"Cavour\", oltre alla \"via san Rocco\" ed alla \"piazza san Rocco\" sulle quali prospetta la chiesa.\nLa fiera di san Rocco.\nLa fiera di san Rocco \u00e8 un evento cittadino collaterale alla festa in onore di san Rocco. La fiera viene svolta per le vie del centro storico, nei giorni compresi tra il 10 agosto e la domenica seguente al 16 agosto. \u00c8 una fiera composta principalmente da bancarelle di venditori ambulanti che occupano la carreggiata stradale commerciando dolci e prodotti alimentari in genere, mobili, abbigliamento e casalinghi. Fra i dolci venduti vi sono i famosi mostaccioli di farina e miele che assumono svariate forme (gallo, cuore, cane etc.) e che prendono il nome dialettale di \"'nzuddu\". Le strade interessate dalla fiera di san Rocco sono alcune vie e piazze del centro: \"via Roma\", \"piazza Matteotti\", \"piazza Giovanni Amendola\", \"piazza della Libert\u00e0\", \"via Cardone\", \"via Cesare Battisti\", \"via san Rocco\" e \"via Rocco Pugliese\", che diventano un'isola pedonale per tutto il periodo della fiera. Fa eccezione l'edizione della fiera del 1996, che venne svolta all'interno dello stadio Giuseppe Lopresti invece che per le vie cittadine.\nLa sfilata dei Giganti.\nNei giorni della festa, per le vie cittadine avviene la tradizionale \"sfilata dei Giganti\". I Giganti sono due alte e grandi statue in cartapesta con peso di circa 100 chilogrammi, che vengono portate a spalla per le strade, in occasione delle festivit\u00e0 cattoliche cittadine, facendole roteare su s\u00e9 stesse a simulazione di un ballo e al suono incalzante dei tamburi. I due Giganti vengono accompagnati del \"complesso dei tamburinari\" e da un palio con drappo di seta color cremisi, nei cui lati sono impressi lo stemma civico di Palmi ed il monogramma (M) della Madonna della Sacra Lettera, patrona e protettrice della citt\u00e0. La copia di Giganti utilizzata \u00e8 quella realizzata nel 1885 dall'artista palmese Cicala, ed \u00e8 di propriet\u00e0 della congrega. Nel dettaglio la sfilata avviene nei seguenti giorni:\nSpesso la sfilata dei Giganti riesce a formare un lungo corteo di genitori e nonni che portano i piccoli affascinati dal danzare delle due statue.\nNel 2011 e nel 2012, il comitato organizzatore della festa ha svolto a Palmi un \"raduno\" di coppie di Giganti provenienti da vicini centri della Piana, nonch\u00e9 dalla provincia di Vibo Valentia.\nConcerti musicali.\nAl termine della processione di san Rocco, dopo le 22.00 circa, in \"piazza I Maggio\" viene svolto uno spettacolo musicale gratuito. Lo spettacolo, offerto negli ultimi anni dall'amministrazione comunale o dalla Provincia, ha visto esibirsi i seguenti artisti:\nInoltre in precedenza sono stati in concerto a Palmi per la festa di san Rocco artisti quali Roberto Vecchioni, Al Bano e Romina Power, Donatella Rettore, Fausto Leali, Rossana Casale.\nSpettacoli pirotecnici.\nIn concomitanza con alcuni eventi della festa, per antica tradizione viene effettuato lo sparo di colpi di mortaretto. Nello specifico per l'inizio della novena, per la \u00abcalata di san Rocco\u00bb, per il \u00absaluto alla citt\u00e0\u00bb (la mattina del 16 agosto), per il \u00abmezzogiorno della festa\u00bb, e per l'inizio della processione di san Rocco.\nIl vero e proprio spettacolo pirotecnico invece avviene solitamente a conclusione della festa, dopo la mezzanotte, al termine del concerto musicale in \"piazza I Maggio\". Per alcuni decenni un ulteriore spettacolo pirotecnico, di durata inferiore a quello principale, veniva svolto all'arrivo in piazza I Maggio del simulacro di san Rocco, durante la processione.\nLa devozione popolare.\nEx-voto.\nGli ex-voto assumono, nella festa di san Rocco a Palmi, un ruolo importante che non \u00e8 ritrovabile, in tali proporzioni, negli altri culti della zona. Oltre al gi\u00e0 citato \u00abcorteo degli Spinati\u00bb, sono forme di ex-voto della festa anche gli oggetti di metallo prezioso che formano il \u00abtesoro di San Rocco\u00bb, nonch\u00e9 gli ex-voto in cera.\nIl \u00abTesoro di san Rocco\u00bb.\nIl \u00abtesoro di san Rocco\u00bb consiste nella raccolta e conservazione di tutti gli ex voto in metallo pregiato che, nel corso dei secoli, i fedeli hanno donato o lasciato in eredit\u00e0 alla congrega come seguito di una grazia ricevuta per intercessione del santo. Nel 2010, per la prima volta, \u00e8 stato redatto un inventario del \u00abtesoro di san Rocco\u00bb, comprendendo anche i doni fatti all'Immacolata Concezione, venerata nello stesso luogo di culto.\nInfatti l'oggetto pi\u00f9 prezioso della raccolta \u00e8 la corona dell'Immacolata Concezione, risalente al 1856 ed offerta in dono da Nicolino Porchi. Sempre appartenente all'Immacolata \u00e8 anche una statua con base in argento del 1861 donata da P. Savoia Governatore mentre gli oggetti pi\u00f9 pregiati attribuibili alla statua di san Rocco sono formati dal cane, dal cappello e dalla borraccia che adornano la statua il giorno della festa. Questi tre oggetti sono stati donati dai fedeli Suriano, Cianducale, Pugliese, Sandulli e Porco nel 1921.\nAltri piccoli oggetti in metallo prezioso sono stati donati dai fedeli a partire dal 1974 e, per ognuno di essi, vi \u00e8 una foto con descrizione del peso, del nominativo del donatore e della data di donazione. Sempre nel 2010 \u00e8 stata realizzata una teca blindata per esporre il tesoro in determinate occasioni.\nGli ex-voto in cera.\nGli ex-voto in cera invece sono formati da oggetti modellati, nel suddetto morbido materiale, con forme di parti anatomiche, che testimoniano gravi malattie superate oppure operazioni chirurgiche subite. Tra questi vi sono occhi, seni, pancreas, gambe, cervello, fegato, stomaco, reni e cuore. Inoltre gli oggetti possono assumere la forma di bambinelli di cera, come testimonianza della grazia concessa dal santo a chi non aveva pi\u00f9 speranza di poter avere figli, oppure di un'abitazione per ringraziare dell'avvenuta costruzione di una casa o di un libro a simboleggiare il conseguimento di un titolo di studio. La forma di ex-voto consistente in bambinelli di cera \u00e8 anche un ricordo del passato dove era grande l'incidenza della mortalit\u00e0 infantile. Tutti questi ex-voto sono realizzati da artigiani locali e vengono deposti in chiesa sotto l'altare laterale di san Rocco.\nAlcune copie di questi ex-voto in cera possono essere ammirate, durante tutto l'anno, nel museo di etnografia e folklore \"Raffaele Corso\" di Palmi.\nLa camminata in ginocchio.\nUn'altra forma di ex-voto, usata spesso in passato per grazia ricevuta, era effettuata dalle donne che camminavano scalze e percorrevano in ginocchio lo spazio compreso tra la porta d'ingresso della chiesa e l'altare.\nLa vestizione da pellegrino.\nFino allo scorso secolo era usanza, durante la processione, di assistere al passaggio di alcune persone (soprattutto donne e bambini) vestite da pellegrini ad imitazione di san Rocco, indossando quindi un mantello, un cappello sulle spalle ed una zucca vuota ai fianchi, appoggiandosi ad un bastone.\nLa reliquia.\nUna reliquia di san Rocco \u00e8 custodita a Palmi nel \"Sacrario diocesano\" della diocesi di Oppido Mamertina-Palmi, realizzato nella cripta della chiesa del Santissimo Crocifisso.\nCanti, lodi e preghiere.\nIn onore di san Rocco, nel corso dei secoli, la popolazione locale ha composto canti, lodi e preghiere che vengono riproposti durante i giorni della festa.\nQuesti scritti, realizzati soprattutto in dialetto locale da autori sconosciuti, raccontano e descrivono episodi della vita del santo. Le lodi arrivano ad avere come oggetto anche il cane che procur\u00f2 il cibo al santo o il bastone che egli utilizzava per i pellegrinaggi. Spesso la fantasia popolare ha creato in questi canti delle originali versioni sulla storia del santo, che non hanno riscontro sulle biografie storiche.\nIl musicista locale Giuseppe Grassi de Joannon compose invece, il 16 agosto 1840, una cantata dal titolo: \"Melodramma in onore di san Rocco protettore della citt\u00e0 di Palmi\".\nLeggende.\nAttorno al santo miracoloso di Montpellier si diffusero in passato delle leggende che ancora oggi si tramandano e si ricordano.\nLa pi\u00f9 famosa di esse narra che, nel XVI secolo, alcuni malintenzionati avessero nottetempo tentato di avvelenare l'acqua potabile del condotto idrico che passando dalle campagne di Seminara alimentava Palmi, e che questi furono dissuasi per intervento miracoloso di san Rocco che \u00abli disperse a colpi del suo bastone\u00bb.\nIl prenome Rocco.\nFin dal XV secolo ai nuovi nascituri di Palmi viene dato, tra gli altri, il prenome Rocco. Ma \u00e8 dopo le miracolose guarigioni evidenziate durante la peste che colp\u00ec Palmi nel 1656, nelle quali la popolazione testimoni\u00f2 di aver ricevuto l'intercessione di san Rocco per la guarigione, che l'usanza del prenome Rocco ebbe un forte impulso e divenne il pi\u00f9 diffuso in citt\u00e0. Nei decenni e nei secoli successivi, negli archivi parrocchiali, si registr\u00f2 come detto l'aumento dell'uso del prenome Rocco e da ricerche effettuate si pu\u00f2 stabilire che oltre duemila palmesi abbiano ricevuto alla nascita il prenome Rocco.\nMonumenti.\nFonte di San Rocco.\nLa Fonte di San Rocco \u00e8 una fontana monumentale dedicata all'omonimo santo. L'opera venne promossa, nel 2009, dall'associazione cittadina denominata \"Prometeus\", per realizzare un nuovo monumento nello stesso luogo dove, fino al XIX secolo, sorgeva il \"pozzo di San Rocco\", fontana che serviva per l'approvvigionamento idrico di gran parte della citt\u00e0.\nLa fontana venne realizzata nel 2010 dall'artista Maurizio Carnevali su progetto dell'architetto Carmelo Bagal\u00e0. I fondi vennero reperiti tramite donazioni volontarie della popolazione o grazie a iniziative di vario genere. Lo slogan della raccolta fondi fu: \u00abQuando il sogno di un piccolo gruppo diventa il sogno della collettivit\u00e0, \u00e8 molto probabile che possa trasformarsi in realt\u00e0\u00bb. La sua inaugurazione avvenne il 12 agosto dello stesso anno, all'interno degli eventi della festa di San Rocco.\nLa fontana riproduce una scultura bronzea di San Rocco adagiato, con il cagnolino, nell'atto di abbeverarsi. La scultura \u00e8 posizionata sopra una base di granito."}
{"id": "3230373", "revid": "729019", "url": "https://it.wikipedia.org/wiki?curid=3230373", "title": "Tour della Nazionale di rugby a 15 del Giappone 1983", "text": "Nel 1983 il Giappone si reca in tour in Galles.\nUn tour storico al termine del quale, i Giapponesi, sotto per 29-10, sfiorano la clamorosa rimonta contro il Galles."}
{"id": "3230378", "revid": "4175", "url": "https://it.wikipedia.org/wiki?curid=3230378", "title": "Tour della Nazionale di rugby a 15 dell'Australia 1983", "text": "Il Tour della nazionale di rugby dell'Australia 1983 fu una serie di 11 match di rugby a 15 disputati tra Italia e Francia tra il 16 ottobre 1983 e il 23 novembre.\nIn questo tour i \"Wallabies\" disputarono tre \"test match\" ufficiali: uno vinto contro l'Italia e 2 (pareggio e sconfitta) con la Francia. Un tour dunque poco esaltante."}
{"id": "3230384", "revid": "1543377", "url": "https://it.wikipedia.org/wiki?curid=3230384", "title": "Walter Bower", "text": "Biografia.\nEgli fu abate dell'Abbazia di Inchcolm (nel Firth of Forth) dal 1418, uno dei commissari addetti all'incasso della concussione di Giacomo I, re di Scozia, nel 1423 e 1424, e nel 1433 uno degli ambasciatori a Parigi nella trattativa per il matrimonio della sorella del re con il Delfino di Francia. Egli ebbe un ruolo importante nel concilio di Perth (1432) in difesa dei diritti scozzesi.\nDurante i suoi ultimi anni si dedic\u00f2 alla stesura dello \"Scotichronicon\" su cui \u00e8 imperniata la sua fama. Questo lavoro, realizzato nel 1440 su desiderio di un vicino, Sir David Stewart di Rosyth, fu una continuazione del \"Chronica Gentis Scotorum\" di Giovanni di Fordun. Il lavoro, nella sua forma originale, consisteva in sedici libri, dei quali i primi cinque e una parte del sesto (fino al 1163) sono completamente opera sua. Nei libri successivi, fino al regno di Roberto I (1371), attinse al \"Gesta Annalia\" di Fordun, ma da quel punto fino alla fine l'opera \u00e8 originale e di importanza contemporanea, in particolare per Giacomo I, con la cui morte ha fine il trattato. Esso fu terminato nel 1447."}
{"id": "3230387", "revid": "1846281", "url": "https://it.wikipedia.org/wiki?curid=3230387", "title": "Coppa del Re 2000-2001", "text": "La Coppa del Re 2000-2001 fu la 97\u00aa edizione della manifestazione. Inizi\u00f2 il 30 agosto 2000 e si concluse il 30 giugno 2001 con la finale allo stadio Olimpico de la Cartuja, vinta dal Real Zaragoza per tre a uno contro il Celta Vigo. La squadra campione in carica fu l'Espanyol."}
{"id": "3230393", "revid": "22475", "url": "https://it.wikipedia.org/wiki?curid=3230393", "title": "Chronica Gentis Scotorum", "text": "Chronica Gentis Scotorum o Chronicles of the Scottish People fu sostanzialmente la prima opera a trattare della storia della Scozia. Essa venne scritta dal presbitero scozzese Giovanni di Fordun, dal 1363 fino alla sua morte avvenuta nel 1385."}
{"id": "3230397", "revid": "1318789", "url": "https://it.wikipedia.org/wiki?curid=3230397", "title": "Trasformat", "text": "Trasformat \u00e8 stato un gioco televisivo italiano a premi, andato in onda su Italia 1 dall'8 novembre 2010 al 27 maggio 2011 con la conduzione di Enrico Papi assieme a Raffaella Fico e Katia Follesa, per poi essere sostituite da Francesca Cipriani a met\u00e0 della stagione televisiva. Dal 16 gennaio all'8 giugno 2012 sono andati in onda dei montaggi delle vecchie puntate della trasmissione, con la sola aggiunta della versione virtuale di Papi stesso chiamato \"Enrichetto\", che altro non era che la stessa Cipriani con voce modificata (si capiva facendo il confronto tra le vecchie puntate e le nuove con le stesse frasi ripetute dalla Cipriani e da Enrichetto, essendo repliche). La seconda versione andava in onda nella fascia del tardo pomeriggio sempre su Italia 1. Il programma era registrato a Roma, nello Studio 4 del Centro Titanus Elios.\nSvolgimento del gioco.\nLo scopo del gioco era quello di indovinare l'identit\u00e0 di alcune famose celebrit\u00e0, le cui facce erano state deformate e camuffate in modo da renderle irriconoscibili. Al quiz prendevano parte inizialmente tre concorrenti, i quali avevano a disposizione venti \"vite\", ossia venti tentativi di risposta, che dovevano essere formulate entro dieci secondi; in caso di risposta errata si perdeva una vita. Il gioco si divideva in tre manches.\nManches di gioco.\nSfida Iniziale.\nLa sfida vera e propria era composta da due manche \"iniziali\", in cui i concorrenti dovevano identificare tre personaggi modificati secondo un determinato tema; solo in questa fase, se un concorrente forniva la risposta esatta guadagnava una vita. La seconda manche dava il primato di rispondere sempre al concorrente che indovinava la \"faccia di gomma\". Questa manche prevedeva un altro tema, in cui bisognava sempre identificare tre personaggi, ed al termine della manche, il concorrente col minor numero di vite veniva eliminato. I temi della manche non erano mai uguali.\nNOTA: La sigla che introduceva la manche della faccia di gomma, la quale anticipa i vari temi riguardanti le due manches, era una versione modificata di \"Merrily We Roll Along\", ovvero la sigla dei classici cartoni animati \"Merrie Melodies\".\nFaccia a faccia.\nNella seconda manche, denominata \"Faccia a faccia\", i due concorrenti rimasti in gioco si giocavano l'accesso alla manche finale attraverso l'identificazione di celebrit\u00e0 deformate: il concorrente che per primo ne indovinava 3 ne usciva vincitore. \nFaccia da cubo.\nNella terza ed ultima manche, denominata \"Faccia da cubo\", il concorrente superstite iniziava scegliendo quale tra due premi in palio ricevere in caso di vittoria. Quindi, sfruttando le vite rimaste, doveva svelare l'identit\u00e0 di tutti e sei i personaggi raffigurati sulle facce di un cubo calato dall'alto dello studio.\nIn questa manche, per ogni identit\u00e0, poteva usufruire di tre aiuti: il miglioramento dell'immagine, l'ascolto della voce del personaggio e l'indizio fornito dal conduttore. Ogni volta che il concorrente richiedeva un aiuto, veniva sottratta una vita.\nOgni volta che dava una risposta sbagliata o faceva scadere i 10 secondi di tempo perdeva una vita. Se chiedeva un aiuto e poi dava la risposta sbagliata, o faceva scadere il tempo, perdeva solo la vita per l'aiuto. Durante la seconda parte della prima edizione sono stati introdotti fotomontaggi di due differenti animali che sono poi stati gli oggetti del merchandising chiamato \"Trasformat Animal\".\nNOTA: La sigla di sottofondo della discesa in studio del cubo era il brano \"Sirius\" dei The Alan Parsons Project.\nTrasformat Animal.\nUno dei giochi di \"Trasformat\" era stato anche portato al pubblico tramite la creazione di album di figurine. Si trattava dei \"Trasformat Animal\", fotomontaggi di due animali diversi che, combinati assieme, formavano nuove razze di animali, buffe e improbabili. L'album di figurine era stato commercializzato nel primo semestre del 2011 in tutte le edicole. Era inoltre attivo un concorso a premi che prevedeva che nel caso in cui si fosse trovata una specifica carta speciale si sarebbe vinto un iPad 2.\nRiconoscimenti.\nIl programma \u00e8 stato eletto come \"il pi\u00f9 originale del mondo\" all'edizione 2011 del \"Fresh TV Around the World\", nell'ambito del MIPTV di Cannes."}
{"id": "3230401", "revid": "92723", "url": "https://it.wikipedia.org/wiki?curid=3230401", "title": "Chiesa di San Carpoforo (Mesocco)", "text": "La chiesa di San Carpoforo era un edificio religioso che si trovava a Mesocco, nel Cantone dei Grigioni.\nStoria.\nUna piccola chiesetta venne costruita in questo sito nell'VIII secolo, edificio di cui rimangono solamente le fondamenta. Nell'XI secolo venne ingrandita e dal 1219 viene citata in documenti storici. Originariamente edificata adiacente al Castello di Mesocco, cadde successivamente in rovina ed ormai restano in piedi solamente i muri perimetrali."}
{"id": "3230410", "revid": "1543377", "url": "https://it.wikipedia.org/wiki?curid=3230410", "title": "Dipartimento di Mayo-Danay", "text": " \nIl dipartimento di Mayo-Danay \u00e8 un dipartimento del Camerun nella Regione dell'Estremo Nord.\nComuni.\nIl dipartimento \u00e8 suddiviso in 11 comuni:"}
{"id": "3230415", "revid": "767487", "url": "https://it.wikipedia.org/wiki?curid=3230415", "title": "Dipartimento di Mayo-Kani", "text": " \nIl dipartimento di Mayo-Kani \u00e8 un dipartimento del Camerun nella Regione dell'Estremo Nord.\nComuni.\nIl dipartimento \u00e8 suddiviso in 7 comuni:"}
{"id": "3230417", "revid": "767487", "url": "https://it.wikipedia.org/wiki?curid=3230417", "title": "Dipartimento di Mayo-Louti", "text": " \nIl dipartimento di Mayo-Louti \u00e8 un dipartimento del Camerun nella Regione del Nord.\nComuni.\nIl dipartimento \u00e8 suddiviso in 3 comuni:"}
{"id": "3230426", "revid": "1543377", "url": "https://it.wikipedia.org/wiki?curid=3230426", "title": "Dipartimento di Mayo-Rey", "text": " \nIl dipartimento di Mayo-Rey \u00e8 un dipartimento del Camerun nella Regione del Nord.\nComuni.\nIl dipartimento \u00e8 suddiviso in 4 comuni:"}
{"id": "3230428", "revid": "110157", "url": "https://it.wikipedia.org/wiki?curid=3230428", "title": "Solt\u0103ne\u0219ti", "text": "Solt\u0103ne\u0219ti \u00e8 un comune della Moldavia situato nel distretto di Nisporeni di 1.507 abitanti al censimento del 2004"}
{"id": "3230429", "revid": "767487", "url": "https://it.wikipedia.org/wiki?curid=3230429", "title": "Dipartimento di Mayo-Sava", "text": " \nIl dipartimento di Mayo-Sava \u00e8 un dipartimento del Camerun nella Regione dell'Estremo Nord.\nComuni.\nIl dipartimento \u00e8 suddiviso in 3 comuni:"}
{"id": "3230434", "revid": "149485", "url": "https://it.wikipedia.org/wiki?curid=3230434", "title": "Paolo Facchinelli", "text": "Carriera.\nDelfinista specializzato nella gara pi\u00f9 corta, \u00e8 in nazionale maggiore dal 2009, quando ha vinto il suo primo titolo italiano ed ha partecipato ai Giochi del Mediterraneo di Pescara e ai mondiali di Roma. L'anno successivo ha vinto due titoli nei 50\u00a0m delfino e ottenuto il suo primo successo internazionale; agli Europei in vasca corta di Eindhoven ha vinto la medaglia d'argento nella staffetta 4\u00d750\u00a0m mista con Mirco Di Tora, Fabio Scozzoli e Marco Orsi e si \u00e8 piazzato quarto nella gara individuale a due centesimi dal podio. Convocato anche ai mondiali in vasca da 25 metri di Dubai, si \u00e8 fermato in batteria nelle tre gare in cui ha nuotato.\nNel 2011 ha continuato ad essere il migliore in Italia sulla distanza dei 50\u00a0m delfino confermandosi anche in nazionale alle Universiadi di Shenzhen dove ha vinto la medaglia d'argento, sua prima individuale in una competizione di tale livello, cui \u00e8 seguita quella di bronzo nella staffetta 4\u00d7100\u00a0m mista.\nPalmar\u00e8s.\nCampionati italiani.\n5 titoli individuali"}
{"id": "3230436", "revid": "834", "url": "https://it.wikipedia.org/wiki?curid=3230436", "title": "Divisioni amministrative del Per\u00f9", "text": ""}
{"id": "3230437", "revid": "287204", "url": "https://it.wikipedia.org/wiki?curid=3230437", "title": "\u0160tefan F\u00fcle", "text": " \u00c8 stato commissario europeo per l'allargamento e la politica europea di vicinato nella Commissione Barroso II dal 9 febbraio 2010 al 31 ottobre 2014.\nFormazione.\nF\u00fcle ha studiato all'Universit\u00e0 Carolina di Praga e all'Istituto statale di relazioni internazionali di Mosca.\nAttivit\u00e0 diplomatica e politica.\nF\u00fcle \u00e8 stato iscritto al Partito Comunista di Cecoslovacchia dal 1982 al 1989. Dal 1990 \u00e8 legato al Partito Socialdemocratico Ceco, che \u00e8 membro del Partito Socialista Europeo.\nCarriera diplomatica.\nF\u00fcle ha ricoperto vari ruoli diplomatici per conto del ministero degli esteri della Repubblica Ceca. Ha fatto parte della missione permanente della Repubblica Ceca presso le Nazioni Unite dal 1990 al 1995. Nel 1998 \u00e8 stato nominato ambasciatore ceco in Lituania ed \u00e8 stato anche il referente della NATO per quel Paese. Nel 2000 F\u00fcle \u00e8 stato nominato viceministro della difesa, ma poi \u00e8 tornato alla carriera diplomatica come ambasciatore del suo Paese nel Regno Unito e successivamente come rappresentante permanente della Repubblica Ceca presso la NATO.\nCarriera politica.\nDopo un'esperienza come viceministro della difesa, F\u00fcle \u00e8 stato ministro per gli affari europei nel governo guidato da Jan Fischer tra il 2009 e il 2010.\nCommissario europeo.\nF\u00fcle \u00e8 stato indicato come membro ceco della Commissione europea dopo il fallimento dei partiti politici ceci ad accordarsi su un nome condiviso e dopo le dichiarazioni di indisponibilit\u00e0 di alcuni altri possibili candidati.\nDopo l'esplosione delle rivolte nei paesi del Nord Africa nei primi mesi del 2011, F\u00fcle sta gestendo il processo di revisione profonda della politica europea di vicinato nei confronti dei paesi del Mediterraneo.\nIl 31 ottobre 2014 ha concluso il suo mandato. Gli \u00e8 succeduto nell'incarico Johannes Hahn.\nVita personale.\nF\u00fcle \u00e8 sposato e ha tre figli."}
{"id": "3230440", "revid": "110157", "url": "https://it.wikipedia.org/wiki?curid=3230440", "title": "V\u00een\u0103tori", "text": "V\u00een\u0103tori \u00e8 un comune della Moldavia situato nel distretto di Nisporeni di 1.127 abitanti al censimento del 2004"}
{"id": "3230447", "revid": "110157", "url": "https://it.wikipedia.org/wiki?curid=3230447", "title": "Zberoaia", "text": "Zberoaia \u00e8 un comune della Moldavia situato nel distretto di Nisporeni di 1.866 abitanti al censimento del 2004"}
{"id": "3230450", "revid": "287204", "url": "https://it.wikipedia.org/wiki?curid=3230450", "title": "Bulletin des Societes Chimiques Belges", "text": ""}
{"id": "3230452", "revid": "110157", "url": "https://it.wikipedia.org/wiki?curid=3230452", "title": "Boldure\u0219ti", "text": "Boldure\u0219ti \u00e8 un comune della Moldavia situato nel distretto di Nisporeni di 4.235 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3230453", "revid": "1573940", "url": "https://it.wikipedia.org/wiki?curid=3230453", "title": "Abbazia di Inchcolm", "text": "L'abbazia di Inchcolm risale al medioevo ed \u00e8 ubicata nell'isola di Inchcolm sul Firth of Forth in Scozia. \nStoria.\nL'abbazia, posta al centro dell'isola, venne fondata, nel XII secolo, durante l'episcopato di Gregorio, vescovo di Dunkeld. Successivamente la tradizione ha collocato l'abbazia nel regno del re Alessandro I di Scozia (1107-1124), che probabilmente aveva, in qualche modo, rapporti con l'isola. Egli vi giunse apparentemente dopo un naufragio nel 1123 e si rifugi\u00f2 in un tugurio come eremita.\nL'abbazia fu prima adibita a convento di agostiniani, diventando un'abbazia nel 1235. L'isola fu attaccata dagli inglesi dal 1296 in poi, e l'abbazia fu abbandonata dopo la Riforma scozzese del 1560. Da allora venne usata per scopi difensivi, in quanto situata in una posizione strategica e sopraelevata al centro del Firth of Forth. Un'iscrizione medievale scolpita sopra l'ingresso dell'abbazia dice: \"Stet domus haec donec fluctus formica marinos ebibat, et totum testudo permabulet orbem\" (\"Possa questo casa durare fino a quando una formica dreni il mare in tempesta e una tartaruga vada in giro per il mondo intero\").\nL'abbazia di Inchcolm \u00e8 il monastero scozzese pi\u00f9 integro di quelli pervenuti ai nostri giorni. Il chiostro, la sala capitolare ed il refettorio sono completi e la maggior parte degli edifici rimanenti del complesso claustrale sono in buono stato di conservazione. La parte meno ben conservata del complesso \u00e8 la chiesa monastica. Le rovine sono curati da Historic Scotland che gestisce anche un centro visitatori vicino al molo del traghetto da South Queensferry.\nAntifonario di Inchcolm.\nL'abbazia d\u00e0 il nome ad un manoscritto del XIV secolo: l'antifonario di Inchcolm. Esso contiene uno dei pochi esempi rimasti di canto piano celtico. Le pagine dell'antifonario possono essere consultate sul sito dell'Universit\u00e0 di Edimburgo.\nL'antifonario contiene un numero consistente di canti dedicati a San Colombano. Mentre questi possono derivare da vari altri monasteri associati a san Colombano, come il priorato di Oronsay o Iona, Inchcolm \u00e8 considerata la fonte pi\u00f9 probabile di compilazione del manoscritto, se non della composizione dei canti."}
{"id": "3230455", "revid": "889336", "url": "https://it.wikipedia.org/wiki?curid=3230455", "title": "Rajindraparsad Seechurn", "text": "Carriera.\nArbitro della massima serie mauriziana dal 2001, Seechurn \u00e8 stato nominato internazionale il 1\u00ba gennaio 2004.\nA partire dal 2008 ha cominciato ad essere designato con una certa continuit\u00e0 nella CAF Champions League.\nA livello di nazionali, ha diretto moltissime partite di qualificazione ai mondiali del 2010. Inoltre, ha anche diretto varie gare amichevoli.\nNel gennaio del 2010 ha preso parte per la prima volta alla fase finale della Coppa delle nazioni africane, dirigendo nell'occasione due partite della fase a gironi.\nNel gennaio del 2012 \u00e8 selezionato dalla CAF per la Coppa delle nazioni africane 2012, la seconda nella sua carriera. Nell'occasione dirige due partite della fase a gironi.\nNel gennaio del 2013 \u00e8 nuovamente selezionato per la Coppa delle nazioni africane 2013. Terza partecipazione di fila per il fischietto mauriziano. Viene impiegato in una partita della fase a gironi, e successivamente in un quarto di finale. Infine, \u00e8 selezionato come quarto ufficiale per la finalissima di Johannesburg del 10 febbraio 2013. tra Nigeria e Burkina Faso.\nNell'ottobre del 2013 \u00e8 designato per dirigere uno dei cinque spareggi CAF per l'accesso ai mondiali 2014, e precisamente la sfida di andata tra Costa d'Avorio e Senegal. Un mese dopo, ottiene anche la direzione di una delle gare di ritorno, questa volta tra Camerun e Tunisia.\nNel gennaio del 2015 \u00e8 selezionato per la Coppa delle Nazioni Africane 2015. Questa \u00e8 stata la sua quarta apparizione nella manifestazione continentale. In questa circostanza, viene impiegato per dirigere due gare della fase a gironi ed un quarto di finale. Nel quarto di finale, tra Tunisia e Guinea Equatoriale viene molto contestato dai tunisini per aver assegnato a tempo scaduto un rigore ai padroni di casa, che permette di fissare il punteggio sull'1-1 ed andare successivamente ai supplementari, dove gli equatoguineani poi la spunteranno segnando ancora e qualificandosi per le semifinali. La partita termina con una rissa e l'arbitro mauriziano deve essere scortato dalla polizia.. Pochi giorni dopo, la CAF rende noti i provvedimenti a seguito della prestazione (ritenuta insufficiente e deficitaria) dell'arbitro mauriziano nel quarto di finale disputato a Bata: esperienza terminata nella competizione, sospensione dall'arbitraggio internazionale per un periodo di 6 mesi e rimozione dalla lista degli arbitri Elite \"A\" della confederazione africana.\nIl 31 dicembre 2015 viene ritirato dalle liste internazionali."}
{"id": "3230457", "revid": "110157", "url": "https://it.wikipedia.org/wiki?curid=3230457", "title": "Br\u0103tuleni", "text": "Br\u0103tuleni \u00e8 un comune della Moldavia situato nel distretto di Nisporeni di 2.120 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3230459", "revid": "2121138", "url": "https://it.wikipedia.org/wiki?curid=3230459", "title": "Protettorato di Aden", "text": "Il Protettorato di Aden ( Ma\u1e25miyyat \u2018Adan) fu un territorio posto sotto il protettorato britannico nel sud della Penisola Araba, dove si trova attualmente lo Yemen. Era sostanzialmente un territorio nell'hinterland della Colonia di Aden. Il protettorato e la colonia di Aden, prima divennero Federazione degli Emirati Arabi del Sud e Protettorato dell'Arabia Meridionale e poi, al momento dell'indipendenza, diedero vita alla Federazione dell'Arabia Meridionale e successivamente alla Repubblica Democratica dello Yemen, che in seguito si unific\u00f2 con lo Yemen del Nord per formare quello che \u00e8 oggi lo Yemen.\nStoria.\nInizi informali.\nInizialmente vennero siglati trattati informali di protezione con nove trib\u00f9 nell'immediato entroterra della citt\u00e0 portuale di Aden. Queste trib\u00f9 erano: \nL'espansione britannica nella zona venne progettata per garantire sicurezza all'importante porto che era, al tempo, governato dall'India britannica. Dal 1874, su questo regime di protezione esisteva la tacita accettazione del dell'Impero ottomano che mantenne la sovranit\u00e0 sul Vilayet dello Yemen. Queste comunit\u00e0 politiche divennero note collettivamente come \"Nove Trib\u00f9\" o \"Nove Cantoni.\"\nTrattati formali di protezione.\nA partire da un formale trattato di protezione con il Sultanato Mahra di Qishn e Socotra siglato nel 1886, il Regno Unito avvi\u00f2 un lento percorso di formalizzazione degli accordi di protezione che port\u00f2 alla firma di trenta trattati di protezione, l'ultimo dei quali siglato solo nel 1954. Questi trattati, insieme a un certo numero di accordi minori, crearono il Protettorato di Aden che si estendeva fino al Hadramawt e comprendeva tutto il territorio che sarebbe diventato lo Yemen del Sud ad eccezione degli immediati dintorni e del porto della capitale coloniale, Aden.\nAden, con il suo porto, era l'unica area sotto la diretta sovranit\u00e0 britannica e, insieme con alcune isole al largo, era conosciuta come Insediamento di Aden (1839 - 1932), Provincia di Aden (1932 - 1937), Colonia di Aden (1937 - 1963) e, infine, Stato di Aden (1963 - 1967).\nIn cambio della protezione britannica, i governanti monarchici dei territori che costituivano il Protettorato, si impegnarono a non concludere trattati con altre potenze straniere e a non cedere loro alcun territorio. Nel 1917, il controllo del Protettorato venne trasferito dal governo indiano, che aveva ereditato gli interessi sulla importante rotta navale dall'Europa all'India dalla Compagnia britannica delle Indie orientali, al Foreign Office britannico. A fini amministrativi, il territorio fu informalmente diviso in Protettorato orientale (con un proprio funzionario politico, un consulente britannico, di stanza a Al-Mukalla nel Sultanato di Qu'aiti dal 1937 al 1967 circa) e in Protettorato occidentale (con un proprio funzionario politico, di stanza a Lahej dal 1\u00ba aprile 1937 al 1967).\nNel 1928, i britannici crearono un comando militare di stanza, sotto la leadership della Royal Air Force, per preservare la sicurezza del Protettorato. Il comando venne poi ribattezzato con il nome di Forze Britanniche di Aden nel 1936, in seguito con quello di Forze Britanniche della Penisola Arabica e quindi come Comando del Medio Oriente (Aden).\nSistemi politici.\nI confini tra i sistemi politici e perfino il loro numero oscillarono nel corso del tempo. Alcuni, come il Sultanato Mahra di Qishn e Socotra non avevano un sistema amministrativo funzionante.\nNon erano incluse nel protettorato la colonia di Aden e le aree insulari di Perim, Kamaran e Kuria Muria.\nProtettorato orientale.\nIl protettorato orientale (circa 230.000\u00a0km\u00b2) includeva i seguenti soggetti (situati quasi tutti nella regione del Hadramawt):\nProtettorato occidentale.\nIl protettorato occidentale (circa 55.000\u00a0km\u00b2) includeva i seguenti soggetti:\nTrattati di consulenza.\nNel 1938, la Gran Bretagna firm\u00f2 un trattato di consulenza con il Sultanato di Qu'aiti e, nel corso del decennio 1940 - 1950, altri dodici stati del protettorato siglarono trattati simili. Di seguito gli stati che firmarono:\n\"Protettorato orientale\":\n\"Protettorato occidentale\":\nQuesti accordi consentivano lo stazionamento di un resident advisor negli Stati firmatari, permettendo cos\u00ec agli inglesi un maggior grado di controllo sugli affari interni dei principati. Questo permise una razionalizzazione e stabilizzazione degli stati e delle leggi governative di successione ma ebbero l'effetto negativo di incoraggiare la corruzione degli ufficiali. Bombardamenti aerei e punizioni collettive a volte furono utilizzate contro le trib\u00f9 ribelli per far rispettare gli stati clienti britannici. Tuttavia, il regime di protezione fin\u00ec per essere visto come un impedimento al progresso e la diffusione delle prime radio a transistor permettevano la divulgazione delle nuove idee del nazionalismo arabo.\nLe sfide per lo status quo.\nIl controllo britannico nell'area venne contestato anche da Ahmad ibn Yahya, re dello Yemen, che non riconosceva la sovranit\u00e0 britannica nell'Arabia meridionale e ambiva di creare un grande Yemen unificato. Alla fine degli anni '40 e nei primi anni '50, lo Yemen fu coinvolto in una serie di schermaglie di confine lungo la contestata linea viola, istituita nel 1914 per separare lo Yemen, allora provincia ottomana, dal Protettorato dello Yemen.\nNel 1950, Kennedy Trevaskis, consulente del protettorato occidentale elabor\u00f2 un piano per dividere gli stati del protettorato in due federazioni, corrispondenti alle due met\u00e0 del protettorato. Anche se poco fu fatto per portare il progetto a buon fine, venne considerato una provocazione da Ahmad ibn Yahya. In aggiunta al suo ruolo di re, egli era anche l'imam degli zaydi, sottogruppo sciita dell'Islam. Temeva che una federazione di successo nei protettorati sunniti sarebbe servito come un faro per gli Shafi'iti scontenti che abitavano le regioni costiere dello Yemen. Per contrastare la minaccia, Ahmad intensific\u00f2 gli sforzi dello Yemen nel minare il controllo britannico e, a met\u00e0 degli anni '50, lo Yemen sostenne una serie di rivolte delle trib\u00f9 scontente contro gli stati del protettorato.\nLa Federazione e la fine del protettorato.\nAden era un porto di primario interesse per il Regno Unito, inizialmente come tappa nella via verso l'India britannica, in seguito, dopo la perdita di gran parte delle colonie e la disastrosa crisi di Suez nel 1956, come un porto importante per accedere all'essenziale petrolio del Medio Orientale. Per questo la citt\u00e0 di Aden venne scelta come nuova base del Comando del Medio Oriente.\nLa pressione nazionalista spron\u00f2 i governanti degli stati minacciati del protettorato di Aden a rilanciare gli sforzi nel formare una federazione e, in data 11 febbraio 1959 sei di loro firmarono un accordo che port\u00f2 alla nascita della Federazione degli Emirati Arabi del Sud. Nei successivi tre anni, si aggiunsero altri nove principati e, il 18 gennaio 1963, con l'ingresso della colonia di Aden, venne istituita la Federazione dell'Arabia Meridionale. Allo stesso tempo, i quattro principati (per lo pi\u00f9 situati nella parte orientale), che non avevano aderito alla Federazione formarono il Protettorato dell'Arabia Meridionale, mettendo cos\u00ec fine all'esistenza del protettorato di Aden.\nEmergenza di Aden.\nIl 10 dicembre 1963 venne dichiarato lo stato d'emergenza nell'ex protettorato e nel nuovo Stato di Aden.\nL'emergenza era causata in gran parte da un'ondata di nazionalismo arabo che si andava diffondendo nella penisola arabica e che derivava in gran parte dalle dottrine socialiste e pan-arabiste del leader egiziano Gamal Abd el-Nasser. Gli inglesi, i francesi, e le forze di occupazione israeliane che aveva invaso l'Egitto di Nasser dopo la nazionalizzazione del canale di Suez nel 1956, furono costretti a ritirarsi dopo un intervento degli Stati Uniti e dell'Unione Sovietica.\nTuttavia, Nasser aveva goduto di un successo limitato nel diffondere le sue dottrine pan-arabiste, con il suo tentativo, attuato nel 1958, di unificare il suo paese e la Siria in un'unica nazione, la Repubblica Araba Unita, fallito solo tre anni pi\u00f9 tardi. Ad Aden, nel 1963, scoppi\u00f2 una rivolta anti coloniale che forn\u00ec un'altra opportunit\u00e0 potenziale per diffondere le sue dottrine, anche se non \u00e8 chiaro in che misura Nasser abbia direttamente incitato alla rivolta gli arabi di Aden. Secondo altre ricostruzione gli insorti si ispirarono solamente alle idee del politico egiziano ma agirono in modo indipendente.\nNel 1963 e negli anni successivi, gruppi di guerriglia anti-britannici con diversi obiettivi politici cominciarono a fondersi in due pi\u00f9 grandi, organizzazioni rivali: il filo-egiziano Fronte di Liberazione Nazionale (FLN) e il Fronte per la Liberazione dello Yemen del Sud Occupato (FLOSY), in lotta fra loro oltre che contro i britannici.\nNel 1965, nella stazione della RAF (RAF Khormaksar) operavano nove squadroni. Tra queste, le unit\u00e0 di trasporto con elicotteri e un certo numero di Hawker Hunter, aerei da attacco al suolo. Questi furono chiamati dall'esercito per effettuare attacchi contro le posizioni nemiche utilizzando i razzi altamente esplosivi da 60 libbre e il cannone ADEN da 30\u00a0mm.\nAltro evento del conflitto che continuava a diffondersi in tutta la regione fu la battaglia del cratere, che port\u00f2 il tenente colonnello Colin Campbell Mitchell (AKA. \"Mad Mitch\") alla ribalta. Il 20 giugno 1967 ci fu un ammutinamento nell'esercito della Federazione, che si diffuse anche alla polizia. L'ordine venne restaurato dagli inglesi, grazie soprattutto agli sforzi del 1\u00ba Battaglione Argyll e Sutherland Highlanders, sotto il comando del tenente colonnello Mitchell.\nTuttavia, gli attacchi mortali della guerriglia contro le forze britanniche, in particolare da parte del filo-egiziano Fronte di Liberazione Nazionale, presto ricominciarono in tutta la loro intensit\u00e0. La presenza britannica si concluse definitivamente con la partenza delle truppe britanniche. Il ritiro venne effettuato prima di quanto era stato previsto dal primo ministro britannico Harold Wilson e lasciarono lo stato senza un accordo sul governo successivo. Infine, i nemici dello Stato di Aden e della Federazione riuscirono a prendere il potere."}
{"id": "3230460", "revid": "92723", "url": "https://it.wikipedia.org/wiki?curid=3230460", "title": "Andrzej Szeptycki", "text": ""}
{"id": "3230466", "revid": "110157", "url": "https://it.wikipedia.org/wiki?curid=3230466", "title": "Ciore\u0219ti", "text": "Ciore\u0219ti \u00e8 un comune della Moldavia situato nel distretto di Nisporeni di 4.587 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3230468", "revid": "110157", "url": "https://it.wikipedia.org/wiki?curid=3230468", "title": "Ciute\u0219ti", "text": "Ciute\u0219ti \u00e8 un comune della Moldavia situato nel distretto di Nisporeni di 1.850 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3230470", "revid": "1543377", "url": "https://it.wikipedia.org/wiki?curid=3230470", "title": "Cecilia Malmstr\u00f6m", "text": "Esponente del Partito Popolare Liberale, aderisce al Gruppo dell'Alleanza dei Democratici e dei Liberali per l'Europa. \u00c8 stata Ministro per gli Affari europei nel governo Reinfeldt nel periodo 2006-2010 e commissario europeo per gli affari interni nella Commissione Barroso II dal 2010 al 2014.\nBiografia.\nCecilia Malmstr\u00f6m \u00e8 nata a Stoccolma ma \u00e8 cresciuta in parte a G\u00f6teborg e in parte in Francia, dove ha studiato letteratura. Ha vissuto e lavorato anche a Stoccarda e a Barcellona. Attualmente vive nei pressi di G\u00f6teborg. Parla correntemente svedese, inglese, spagnolo e francese e parla un buon tedesco e italiano.\nMalmstr\u00f6m ha studiato all'universit\u00e0 di G\u00f6teborg dal 1991 al 1994, operandovi poi come assistente ricercatrice dal 1994. Ha conseguito un dottorato in scienze politiche e si \u00e8 occupata in particolare di partiti regionalisti nell'Europa occidentale. Ha insegnato all'universit\u00e0 dal 1998 al 1999, occupandosi anche di politica europea, regionalismo, immigrazione e terrorismo.\nCarriera politica.\nDalla fine degli anni Ottanta Malmstr\u00f6m \u00e8 iscritta al Partito Popolare Liberale e dal 1997 fa parte della sua segreteria. Nel 2007 \u00e8 stata nominata vicesegretaria del partito.\nNel 1999 Malmstr\u00f6m \u00e8 stata eletta al Parlamento europeo e nel 2004 il suo mandato \u00e8 stato rinnovato. Durante i suoi mandati Malmstr\u00f6m ha fatto parte della Commissione affari esteri, della Commissione affari costituzionali, della Commissione mercato interno e tutela dei consumatori, della sottocommissione sui diritti umani e della sottocommissione sulla sicurezza e la difesa. \u00c8 stata anche vicesegretaria delle delegazioni del Parlamento europeo in Ungheria (prima della sua adesione all'Unione europea nel 2004) e in Croazia. Dal 2002 al 2004 \u00e8 stata portavoce del Gruppo ALDE per la politica estera.\nCome parlamentare europea Malmstr\u00f6m ha promosso una petizione affinch\u00e9 il Parlamento europeo abbia Bruxelles come sede unica e permanente.\nDopo le elezioni politiche svedesi del 2006, vinte dalla coalizione di centrodestra Alleanza per la Svezia, Malmstr\u00f6m \u00e8 stata nominata Ministra per gli Affari europei nel governo Reinfeldt. Malmstr\u00f6m ritiene che la Svezia dovrebbe adottare l'euro e ha auspicato che venisse ripetuto il referendum sull'argomento, dopo che nel 2003 gli svedesi avevano rifiutato l'adesione alla moneta unica.\nNel febbraio 2010 Malmstr\u00f6m ha assunto l'incarico di Commissario europeo per gli affari interni, venendo sostituita come ministra dalla collega di partito Birgitta Ohlsson. Una delle sue prime iniziative da commissario \u00e8 stata la proposta di sanzioni pi\u00f9 pesanti contro la pedofilia e di bloccare l'accesso ai siti contenenti materiale pedo-pornografico.\nLe reazioni alla proposta sono state varie, con delle critiche contro i rischi di censura"}
{"id": "3230474", "revid": "110157", "url": "https://it.wikipedia.org/wiki?curid=3230474", "title": "Iurceni", "text": "Iurceni \u00e8 un comune della Moldavia situato nel distretto di Nisporeni di 2.018 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3230476", "revid": "1494169", "url": "https://it.wikipedia.org/wiki?curid=3230476", "title": "Casciubo", "text": ""}
{"id": "3230477", "revid": "110157", "url": "https://it.wikipedia.org/wiki?curid=3230477", "title": "Marinici", "text": "Marinici \u00e8 un comune della Moldavia situato nel distretto di Nisporeni di 2.599 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3230479", "revid": "1005847", "url": "https://it.wikipedia.org/wiki?curid=3230479", "title": "Divisioni amministrative del Portogallo", "text": ""}
{"id": "3230482", "revid": "579714", "url": "https://it.wikipedia.org/wiki?curid=3230482", "title": "Chiese scomparse di Palmi", "text": ""}
{"id": "3230483", "revid": "297059", "url": "https://it.wikipedia.org/wiki?curid=3230483", "title": "Riforma scozzese", "text": "La riforma scozzese fu la formale interruzione dei rapporti fra Scozia e papato nel 1560, e gli eventi che si succedettero. Essa fu parte della pi\u00f9 ampia riforma protestante che interess\u00f2 gran parte d'Europa e che, nel caso della Scozia, culmin\u00f2 ecclesiasticamente nella fondazione della chiesa riformata, e politicamente nel trionfo dell'influenza inglese sul Regno di Francia.\nLa riforma del Parlamento scozzese del 1560, che ripudi\u00f2 l'autorit\u00e0 del Papa, proib\u00ec la celebrazione della messa e approv\u00f2 una confessione di fede protestante, fu resa possibile da una rivoluzione contro l'egemonia francese. Prima di ci\u00f2, la Scozia era sotto il regime della reggente Maria di Guisa, che aveva governato in nome di sua figlia Maria di Scozia nello stesso tempo regina consorte di Francia.\nLa riforma scozzese plasm\u00f2 decisamente la Chiesa riformata di Scozia e, attraverso essa, tutte le altre chiese presbiteriane del mondo."}
{"id": "3230484", "revid": "1444345", "url": "https://it.wikipedia.org/wiki?curid=3230484", "title": "Beneath This Burning Shoreline", "text": "Beneathis This Burning Shoreline \u00e8 il secondo album in studio del gruppo musicale britannico Cherry Ghost, pubblicato il 5 luglio 2010 dall'etichetta Heavenly Records.\nIl gruppo ha registrato l'album con Dan Austin, che gi\u00e0 aveva co-prodotto il primo album \"Thirst for Romance\". La traccia di apertura dell'album, We Sleep on Stones, \u00e8 stata offerta in download gratuito digitale sul sito della band nel maggio 2010. La dodicesima traccia dell'album, Diamond in the Grind, \u00e8 stata postata su YouTube con le immagini di una clip di Harold Lloyd del 1924, Girl Shy, nel febbraio 2010.\nUn video musicale per il primo singolo \"Kissing Strangers\", ha debuttato nel giugno 2010. Il cantante Simon Aldred descrive il brano come \"Sinatresco\", aggiungendo che, \"penso che sia una delle migliori canzoni che io abbia mai scritto... \u00c8 bello avere un single del quale sono orgoglioso\". Il secondo singolo, \"Black Fang,\" \u00e8 stato pubblicato il 20 settembre 2010 su vinile 7\", assieme alla traccia non presente nell'album Dancehall to Daybreak. Il terzo singolo dell'album \u00e8 stato We Sleep on Stones, pubblicato l'8 novembre 2010. Il singolo in vinile 12\" contiene un esclusivo remix di We Sleep on Stones di Mr. Chop, oltre ad una cover, eseguita dai Cherry Ghost, di \"Finally\", una hit del 1991 dei CeCe Peniston, ed una versione estesa strumentale della stessa \"Finally\"."}
{"id": "3230485", "revid": "287204", "url": "https://it.wikipedia.org/wiki?curid=3230485", "title": "Petseri (contea)", "text": "La contea di Petseri (in estone: \"Petserimaa\") era ed \u00e8, secondo l'Art. 2 della Costituzione estone, una contea dell'Estonia indipendente, stabilita nel 1920.\nDal 1944, tuttavia, durante il periodo di occupazione sovietica, la maggior parte della contea \u00e8 passata, sotto l'amministrazione dell'Oblast di Pskov confinante, che fu parte prima della RSS Russa, compresa nell'Urss e dal 1991 occupata dalla Federazione russa.\nStoria.\nL'intera provincia storica della Contea di Petseri (Petserimaa) \u00e8 la terra nativa dei Setos, una popolazione ugro-finnica affine agli estoni, con una propria lingua, il voro-seto, (o estone meridionale). Gli abitanti russi della contea di Petseri erano perlopi\u00f9 Vecchi Credenti che parlavano un tradizionale dialetto di transizione tra il russo e il bielorusso. \nDurante la met\u00e0 del XV secolo il Monastero di Pskovo-Pechersky, uno dei pi\u00f9 importanti monasteri russi ortodossi, fu fondato in questa zona e fu uno dei pochi monasteri maschili rimasti sempre attivi nell'Urss. Venne risparmiato dalla distruzione sovietica perch\u00e9 il monastero era parte dell'Estonia gi\u00e0 indipendente, tra il 1920 e il 1944.\nDurante l'ultimo periodo della prima guerra mondiale, dal gennaio al novembre 1918, il capoluogo della contea chiamato Pechory, fu occupato dalle forze tedesche. La citt\u00e0 fu poi liberata dalle forze di liberazione estoni il 29 marzo del 1919, durante la Guerra di indipendenza estone. Con il Trattato di Tartu del 1920, il territorio della contea fu assegnato all'Estonia, ed il nome del capoluogo mut\u00f2 in Petseri, come anche il nome della contea.\nDurante la Seconda Guerra mondiale, la Contea di Petseri, seguendo le sorti dell'intera Estonia, venne occupata prima dai sovietici nel 1940, poi dalla Germania nazista dal 1941 al 1944 e nuovamente dai sovietici. Questi inglobarono unilateralmente la contea di Petseri nella RSS Russa, mutilando cos\u00ec il territorio dell'Estonia occupata.\nRestaurata l'indipendenza nel 1991, il confine tra i due paesi, sarebbe dovuto rimanere, solo temporaneamente, quello dell'epoca sovietica (confine attuale), in vista di una ridefinizione tra i due paesi, che non c'\u00e8 mai stata. \nL'Estonia ha reclamato, in forza del Trattato di Tartu, la contea di Petseri, rimasta ancora inglobata alla Russia, per il 75% del suo territorio. La Federazione Russa, dal canto suo, non riconosce quel trattato, quindi, ad oggi la situazione rimane immutata. Nel 2005 vi sono stati tentativi, da parte estone, di proporre un trattato ed un accordo definitivi, ma sono stati puntualmente rigettati dalla Russia.\nSecondo l'art. 2 della Costituzione dell'Estonia il territorio fa parte dell'Estonia. Il confine estone-russo in quella zona resta oggi contestato e crea agli abitanti enormi problemi. I Setos, che vivono in quelle zone sono cos\u00ec destinati a restare un popolo diviso."}
{"id": "3230493", "revid": "767487", "url": "https://it.wikipedia.org/wiki?curid=3230493", "title": "Dipartimento di Mayo-Tsanaga", "text": " \nIl dipartimento di Mayo-Tsanaga \u00e8 un dipartimento del Camerun nella Regione dell'Estremo Nord.\nComuni.\nIl dipartimento \u00e8 suddiviso in 7 comuni:"}
{"id": "3230496", "revid": "767487", "url": "https://it.wikipedia.org/wiki?curid=3230496", "title": "Dipartimento di Mbam e Inoubou", "text": " \nIl dipartimento di Mbam e Inoubou \u00e8 un dipartimento del Camerun nella regione del Centro.\nComuni.\nIl dipartimento \u00e8 suddiviso in 7 comuni:"}
{"id": "3230500", "revid": "3115", "url": "https://it.wikipedia.org/wiki?curid=3230500", "title": "Timo Bortolotti", "text": "Biografia.\nEra figlio di Angelo, conoscitore del marmo e gestore di alcune cave di porfido nella Valle Camonica, al quale subentr\u00f2 nell'attivit\u00e0 dopo la morte, avvenuta nel 1892.\nPrima di partire per la Prima guerra mondiale, frequenta l'Accademia di Brera per un breve periodo. Subito dopo, a Brescia si afferma come scultore e realizza una riproduzione della scultura Vittoria alata di Brescia di epoca romana per il Monumento ai caduti del Passo del Tonale (1923), successivamente integrata nel Sacrario militare del Tonale. Nel 1924 si trasferisce a Milano: a contatto con il Novecento Italiano, il suo originario verismo si indirizza verso un classicismo austero. Realizza nel 1925 il monumento ai caduti a Castel Goffredo. Nel 1930 \u00e8 invitato, per la prima volta, alla XVII Esposizione internazionale d'arte di Venezia e, di conseguenza, si moltiplicano le commissioni pubbliche. Nel 1932 la Galleria d'arte moderna di Milano acquista una sua opera. Il 1935 \u00e8 l'anno dei riconoscimenti: gli viene assegnato il premio Savoia-Barbante di Roma, tiene la sua prima personale alla galleria Dedalo di Milano e partecipa alla Seconda Quadriennale nazionale d\u2019arte di Roma. L'anno successivo parte per l'Africa.\nNel 1936 sue opere sono esposte a \"Mostre d'arte in risaia\", a Mortara, alla VII Sindacale Fascista a Milano e all'Esposizione alla Zattera ai Navigli.\nNel 1937 riceve il Gran premio all'Esposizione Internazionale di Parigi."}
{"id": "3230502", "revid": "547034", "url": "https://it.wikipedia.org/wiki?curid=3230502", "title": "Coupe de la Ligue 2005-2006", "text": "La Coupe de la Ligue 2005-2006 fu la 12\u00aa edizione della manifestazione. Inizi\u00f2 il 20 settembre 2005 e si concluse il 22 aprile 2006 con la finale allo Stade de France, vinta dal Nancy per due a uno contro il Nizza. La squadra campione in carica fu lo Strasburgo."}
{"id": "3230507", "revid": "123313482", "url": "https://it.wikipedia.org/wiki?curid=3230507", "title": "Paludi di Al-Hawizeh", "text": "Le paludi di Al-Hawizeh (Hawizeh Marshes (Haur Al-Hawizeh)) sono paludi che si trovano nel sud dell'Iraq, al confine con l'Iran, e sono delimitate dal fiume Tigri e dal fiume Karkheh. Queste paludi sono rifugio di varie specie animali e sono particolarmente importanti per la conservazione delle specie vegetali e animali con cui recuperare e ripopolare le altre paludi mesopotamiche, per questo nel 2008 sono state classificate come zona umida di importanza internazionale secondo la Convenzione di Ramsar.\nStoria.\nLe paludi di Al-Hawizeh accompagnano la storia di varie culture, a partire dai Sumeri. In queste paludi si sono rifugiate le popolazioni e gli animali durante la Guerra Iran-Iraq degli anni ottanta. Esse erano tradizionalmente popolate dall'etnia dei Madan, oppositori politici di Saddam Hussein, che, proprio per questo motivo, nel 1992 inizi\u00f2 a dr le acque delle paludi. Dopo la deposizione di Hussein, i Madan hanno ricominciato a recuperare quest'area paludosa."}
{"id": "3230508", "revid": "767487", "url": "https://it.wikipedia.org/wiki?curid=3230508", "title": "Dipartimento di Mbam e Kim", "text": " \nIl dipartimento di Mbam e Kim \u00e8 un dipartimento del Camerun nella regione del Centro.\nComuni.\nIl dipartimento \u00e8 suddiviso in 5 comuni:"}
{"id": "3230512", "revid": "1543377", "url": "https://it.wikipedia.org/wiki?curid=3230512", "title": "Dipartimento di Mb\u00e9r\u00e9", "text": "Il dipartimento di Mb\u00e9r\u00e9 \u00e8 un dipartimento del Camerun nella regione di Adamaoua.\nCitt\u00e0 principali.\nIl dipartimento \u00e8 suddiviso in 4 comuni:"}
{"id": "3230513", "revid": "254059", "url": "https://it.wikipedia.org/wiki?curid=3230513", "title": "Antifonario", "text": "Un antifonario (da \"antiphona\", \u00abantifona\u00bb, ripetizione di un salmo) \u00e8 un libro liturgico cattolico usato per le ore canoniche.\nA differenza del breviario, l'antifonario contiene le parti cantate della liturgia, in notazione neumatica, e non contiene le letture."}
{"id": "3230518", "revid": "26891", "url": "https://it.wikipedia.org/wiki?curid=3230518", "title": "Wasp (motore)", "text": ""}
{"id": "3230519", "revid": "123585248", "url": "https://it.wikipedia.org/wiki?curid=3230519", "title": "Songun", "text": "Il Songun () \u00e8 un principio politico della Corea del Nord, equivalente al concetto espresso dal detto inglese \"Military First\" ovvero \"Prima l'Esercito\", che pone l'Armata Popolare Coreana al vertice degli affari di Stato e in priorit\u00e0 per l'allocazione delle risorse nazionali. \"Prima l'Esercito\" \u00e8 il principio che guida la vita economica e politica del Paese dalla met\u00e0 degli anni novanta, Assieme al Juche, il Songun \u00e8 l'ideologia principale del Partito del Lavoro di Corea e, di conseguenza, della Corea del Nord. \u00c8 alla base delle politiche militari del Paese sin dalla met\u00e0 degli anni novanta, ovvero dall'inizio del governo di Kim Jong-il.\nIl Songun eleva l'Armata Popolare di Corea a una funzione chiave nel governo e nella societ\u00e0 nordcoreana e lo rende l'entit\u00e0 politica di maggior rilievo all'interno dello Stato. Tale ideologia influenza fortemente non solo la politica interna ma anche le relazioni estere della Corea del Nord.\nStoria.\nIl principio del Songun appare ufficialmente nella politica nordcoreana dopo la morte di Kim Il-sung nel 1994. L'anno successivo la politica del \"Military First\" viene introdotta, a seguito della prima visita di Kim Jong-il a un'unit\u00e0 militare prevista per quell'anno, come \"l'idea rivoluzionaria di dare grande importanza all'esercito\" e come \"una politica che enfatizza l'unit\u00e0 perfetta, l'unit\u00e0 di un solo cuore, del partito, dell'esercito e del popolo e il ruolo dell'esercito come avanguardia\". Questo principio diventer\u00e0 la guida della vita politica della Corea del Nord andandosi a complementare con l'ideologia nazionale della \"juche\" introdotta da Kim Il-sung. \nNel 1997, su un articolo del \"Rodong Sinmun\", il giornale ufficiale del Partito del Lavoro di Corea, appare il seguente stralcio: \"Mai prima lo \"status\" e il ruolo dell'Esercito Popolare sono stati cos\u00ec straordinariamente rilevanti come adesso che esso \u00e8 energicamente guidato dal Rispettato e Amato Camerata il Comandante Supremo [Kim Jong-il].\" A questo punto, l'esercito viene considerato \"complementare al popolo, allo stato e al partito\". Il 5 settembre 1998, Kim Jong-il annunci\u00f2 il Songun Fu annunciata da Kim Jong-il il 5 settembre 1998 durante la prima sessione della X Assemblea popolare suprema, e nello stesso anno l'ideologia cominci\u00f2 ad essere descritta come \"l'idea rivoluzionaria del \"Military First\"\" e la \"politica del \"Military First\" e anche insieme a slogan come \"la leadership della rivoluzione basata sul \"Military First\"\" dimostrando cos\u00ec la sua centralit\u00e0 nella politica nordcoreana.\nIl 1 gennaio 1999, Kim Jong-il ripresent\u00f2 il Songun davanti al comitato centrale del PLC con il discorso \"Rendiamo questo anno come quello in cui verr\u00e0 fatto un importante progresso nella costruzione di un grande, prospero e potente Paese\". Il Songun accrebbe la sua importanza al gennaio del 1999, apparendo sul bollettino di capodanno pubblicato da tutti i maggiori media nordcoreani. Il giornale sosteneva che il Songun era stata un'idea di Kim Jong-il e che esso era \"[un'ideologia] in cui l'Esercito Popolare \u00e8 la componente principale della rivoluzione e in cui l'unit\u00e0 dell'esercito e del popolo aiuta alla salvaguardia nazionale e alla creazione del socialismo\". Nelle pubblicazioni straniere al riguardo, la traduzione \"Prima l'Esercito\" \u00e8 stata via via sostituita con il termine originario Songun, fino a scomparire del tutto verso il 2006. Nel dicembre 2003, venne pubblicato l'articolo \"Attributi essenziali di una politica \"Military-First\"\", che vedeva nel Songun una nuova forza motrice per la rivoluzione nella Corea del Nord. All'esercito spettava il ruolo di guida della societ\u00e0 che generalmente, nei paesi comunisti, \u00e8 riservato al proletariato o ai contadini. Secondo l'ideologia nordcoreana invece \"solo l'esercito risponde ai criteri di lealt\u00e0, spirito rivoluzionario, coesione e \"esprit de corps\"\". A gennaio 2004, nel bollettino di capodanno, \"Songun\" \u00e8 stata la parola pi\u00f9 usata ed \u00e8 stata adoperata per riferirsi \"in toto\" alla politica nordcoreana e alla Corea stessa.\nIl Songun \u00e8 visto dal governo nordcoreano come un modo per arrivare a riunificare la penisola. Nel \"Rodong Simnun\" si legge che \"La politica del Songun \u00e8 la garanzia che assicurer\u00e0 la riunificazione della Patria.\" La Corea del Nord legittima il Songun come l'unica salvaguardia della pace nella regione e come metodo di difesa nazionale, sostenendo che \u00e8 l'unica cosa che impedisce agli Stati Uniti di attaccarla. Il Songun \u00e8 divenuto cos\u00ec il principio guida della politica interna ed estera del paese, prendendo posto, insieme alla \"juche\" nei principi guida del regime.\nCaratteristiche.\nIl professor K. P. Chon, uno dei principali ideologi del Songun, ha spiegato in un'intervista al ricercatore coreano Han Park i tre principi alla base dell'ideologia:\nArmata popolare.\nSecondo il Songun, una rivoluzione inizia e viene completata attraverso la forza delle armi, ovvero il mezzo pi\u00f9 potente a disposizione delle masse per contrastare (o annichilire) il nemico imperialista e difendere la rivoluzione. Kim Jong-il considerava quindi l'Armata Popolare Coreana come \"il gruppo pi\u00f9 rivoluzionario, militante e potente\" della societ\u00e0 nordcoreana.\nLe politiche del Songun, oltre a dare priorit\u00e0 alle questioni militari, pongono l'Armata Popolare Coreana come il \"contrafforte\" e la forza principale della rivoluzione nordcoreana. Tale concezione si discosta dalla teoria marxista che pone la classe lavoratrice come la locomotiva della rivoluzione proletaria: Kim Jong-il riteneva infatti che le idee di Karl Marx non erano abbastanza sufficienti per descrivere la societ\u00e0 del XXI secolo ed in particolare quella nordcoreana modellata sotto i dettami del Juche.\nL'importanza data alle forze armate non implica il fatto che le autorit\u00e0 militari possano prendere il controllo del Paese, poich\u00e9 il compito di governare spetta sempre al Partito del Lavoro di Corea mentre i soldati sono subordinati ad esso e servono la causa del partito.\nLo scopo del Songun non \u00e8 soltanto quello di difendere il socialismo nordcoreano, ma anche di trasformare il Paese in uno Stato potente e rilevante a livello internazionale nonch\u00e9 rafforzare il governo e l'ideologia. Il personale militare infatti deve contribuire attivamente nello sviluppo economico tramite il proprio \"spirito combattivo\" e la rigida disciplina, partecipando ad esempio alla costruzione o ristrutturazione di infrastrutture e impianti industriali oppure lavorando all'interno di fabbriche e fattorie. \nRuolo delle forze armate nella societ\u00e0.\nL'apparato militare non \u00e8 pi\u00f9 soltanto l'organo che difende la Corea del Nord dai possibili attacchi stranieri ma \u00e8 anche quello che legittima tutte le altre istituzioni e il governo stesso, poich\u00e9 l'armata costituisce la forza trainante della rivoluzione ed affronta tutte le questioni riguardanti la costruzione del socialismo nella RPDC secondo i dettami del Juche. Tutti gli obiettivi politici sono affidati dall'esercito alle altre organizzazioni statali, e i militari guidano e valutano l'attuazione delle direttive. I soldati devono essere in grado anche di affrontare ogni progetto complicato e su vasta scala al massimo della velocit\u00e0 e della qualit\u00e0. \nPer i Coreani del Nord, l'esercito \u00e8 un'autorit\u00e0 concreta che risponde direttamente e con efficacia alle necessit\u00e0 della popolazione, offrendo servizi, beni, sicurezza ma soprattutto cibo, quasi sempre disponibile per i soldati grazie al differente sistema di distribuzione a loro riservato. Nella societ\u00e0 dipinta dal Songun, i cittadini dovrebbero fidarsi dell'esercito in quanto disponibile ad aiutare le persone nella vita quotidiana con le conoscenze specifiche e le ampie risorse messe a disposizione, rendendo infine il popolo completamente dipendente dall'esercito e quindi subordinato ad esso.\nI soldati sono tenuti ad avere la miglior preparazione ideologica e di diffondere gli ideali del regime tra la popolazione, rendendola in grado di portare avanti la rivoluzione con la stessa efficacia dei militari. All'esercito viene quindi affidato il compito di plasmare la societ\u00e0 secondo i dettami Juche e Songun in maniera pi\u00f9 capillare e diretta.\nUomo ideale e spirito rivoluzionario del soldato.\nLa filosofia del Songun prevede la completa realizzazione dell'uomo attraverso lo sviluppo del corpo, della mente e dello spirito: l'educazione nei settori civili e militari prevede quindi l'insegnamento delle arti marziali (corpo), delle arti e delle scienze (mente), e l'instillazione di un devoto senso di missione per la vita (spirito). La figura del soldato rappresenta inoltre la miglior rappresentazione delle tre componenti dell'esistenza umana nonch\u00e9 un esempio da seguire per il coraggio e la fedelt\u00e0 alla nazione.\nIl soldato ideale possiede inoltre uno \"spirito rivoluzionario\" caratterizzato principalmente dal rischiare la propria vita per il leader e per lo Stato, dal concludere una missione a qualunque costo e da un eroico spirito di sacrificio. Secondo Kim Jong-il, lo spirito rivoluzionario del soldato rappresenta l'arma ideologica e morale pi\u00f9 importante, di conseguenza la classe lavoratrice deve possederlo per essere in grado di svolgere il proprio dovere nella rivoluzione socialista.\nMotivazioni.\nIl Songun \u00e8 derivato dall'alta considerazione che il maoismo aveva dell'esercito. La Corea del Nord si rif\u00e0 cos\u00ec a concetti sviluppatisi nella Cina comunista degli anni sessanta come l'unit\u00e0 del popolo e dell'esercito e a slogan come \"il potere politico nasce dalla canna del fucile\". Anche l'affidamento sul nucleare, utilizzato dalla Corea del Nord per appoggiare la sua politica aggressiva, \u00e8 una reminiscenza delle strategie maoiste.\nIl passaggio della Corea del Nord al Songun come ideologia dominante negli anni novanta potrebbe essere dovuto al fatto che, con il crollo dell'Unione Sovietica, alleato di lunga data, il paese si sia trovato ad affrontare una serie di gravi crisi e che il governo abbia visto il Songun come una mossa politica per aumentare la forza e il prestigio internazionale dello Stato. Infatti, dopo la dissoluzione dell'URSS e la morte di Kim Il-sung, la perdita di uno dei maggiori partner commerciali port\u00f2 a una profonda crisi economica e ad una grave carestia, aggravate da una serie di disastri naturali, che potrebbero aver spinto all'adozione di questa ideologia.\nUn'altra ragione della creazione del Songun potrebbe essere la politica interna della Corea del Nord. Quando, alla morte del padre, Kim Jong-il prese il potere, egli faceva parte dell'esercito, come vice comandante in capo generale. Il Songun sarebbe dunque servito a garantire la lealt\u00e0 dell'esercito nei confronti del nuovo leader e, dandogli una posizione di primo piano in rispetto alle altre forze politiche, a rafforzare ulteriormente il potere di Kim Jong-il. A supportare questa tesi c'\u00e8 l'abolizione di diversi organi politici che potevano ostacolare l'esercito come il Comitato Centrale o la presidenza, affidata \"in eterno\" al defunto padre.\nConseguenze.\nIn Corea del Nord \u00e8 presente la leva militare obbligatoria di 10 anni ed in ogni famiglia vi \u00e8 almeno un membro che ha preso parte all'esercito. Inoltre, la leva ha portato ad una omogenizzazione culturale nella societ\u00e0 nordcoreana e non \u00e8 presente un marcato gap generazionale.\nImplicazioni politiche.\nLa presa del potere dell'esercito in Corea del Nord preoccupa il vicino meridionale e ha fatto vacillare la \"Sunshine policy\", una politica di apertura condotta dalla Corea del Sud dal 1998 fino al 2007. La Corea del Nord considera il Songun come un mezzo per garantire stabilit\u00e0 e facilitare la riunificazione, mentre il governo sudcoreano \u00e8 fortemente ostile a tale ideologia, fino al punto da dichiarare fuori legge i siti web che supportassero le tesi militariste nordcoreane.\nInoltre con il Songun, il governo nordcoreano ha dato il via alla costruzione di armi nucleari. Ovviamente, tale mossa \u00e8 stata vista con estrema preoccupazione dagli Stati Uniti, che si oppongono all'uso delle armi nucleari da parte dell'ostile Corea del Nord. Finch\u00e9 la Corea del Nord continuer\u00e0 a seguire il Songun, \u00e8 difficile che rinunci al proprio programma nucleare, giacch\u00e9 questo indebolirebbe la posizione dell'esercito nella societ\u00e0 nordcoreana. C'\u00e8 il timore che pi\u00f9 a lungo la Corea del Nord manterr\u00e0 in vigore questa politica, meno gli altri paesi riusciranno a convincerla ad abbandonare il suo programma nucleare e che i tentativi degli Stati Uniti di persuaderla alla denuclearizzazione possano essere visti come una minaccia per l'esercito e dunque rigettati.\nImplicazioni economiche.\nIl Songun nasce anche come risposta alla crisi che la RPDC ha passato negli anni novanta e come modo per raggiungere l'obiettivo del governo di far divenire la Corea del Nord una \"nazione potente e prospera\". Inoltre l'ideologia \u00e8 nata dal desiderio di riprendersi dalle gravissime difficolt\u00e0 economiche e dalla carestia che avevano afflitto il paese negli anni novanta. Sergej Kurbanov, capo dell'Istituto di Studi Coreani dell'Universit\u00e0 di San Pietroburgo, ha reso noto in un'intervista del suo \"Daily NK\" come la classe dei nuovi ricchi della Corea del Nord appoggi il Songun vedendo in esso un modo per difendere le proprie ricchezze."}
{"id": "3230531", "revid": "767487", "url": "https://it.wikipedia.org/wiki?curid=3230531", "title": "Counterstrike", "text": "i Counterstrike sono un gruppo drum and bass nato nel 1999 a Citt\u00e0 del Capo, Sudafrica, formato da Justin Scholtemeyer e Eaton Crous. Sono tra i pochissimi musicisti di musica elettronica del proprio paese. Rispetto ad altri artisti del genere, la loro musica si distingue nettamente dalla canonica drum and bass, proponendo un sound dalle ritmiche veloci, dure, pesanti e aggressive, e dalle atmosfere oscure e claustrofobiche.\nInizialmente conosciuti sotto il nome di Animal Chin e 500 Mills Metalgear, hanno cambiato nome in Counterstrike nel 2004 quando hanno stipulato un contratto sotto la Algorythm Recordings. Da l\u00ec la band ha iniziato a collaborare con numerosissimi artisti e produttori del genere, e ha intrapreso svariati tour in diversi paesi del mondo, suonando dal vivo ad eventi come le Therapy Sessions dove ogni anno a Mosca, in Russia, si esibiscono i nomi di punta della scena drum and bass internazionale."}
{"id": "3230533", "revid": "484362", "url": "https://it.wikipedia.org/wiki?curid=3230533", "title": "Francesco Adriano Ceva", "text": "Era un membro della casata dei marchesi di Ceva. Figlio del marchese Garzilasco Ceva, venne battezzato come \"Hadriano\", o pi\u00f9 semplicemente \"Adriano\". Il nome \"Francesco\" \u00e8 stato aggiunto successivamente oppure non \u00e8 stato riportato a causa di un errore nei registri dell'epoca.\nBiografia.\nDa giovane si rec\u00f2 a Roma dove divenne prelato al servizio del cardinale Maffeo Barberini, il quale venne successivamente eletto papa col nome di Urbano VIII. Prest\u00f2 servizio come segretario nella legazione di Barberini in Francia. Sembra che sia stato anche uno dei fautori dell'ascesa dello stesso Barberini al soglio pontificio.\nSuccessivamente alla sua elezione, Urbano VIII continu\u00f2 a servirsi di Ceva come prelato, fino alla sua nomina di nunzio apostolico straordinario per la Francia.\nCeva venne elevato cardinale nel 1643, con il titolo cardinalizio di Santa Prisca. Con la morte del pontefice, avvenuta l'anno successivo, Ceva partecip\u00f2 al conclave del 1644 che elesse papa Innocenzo X ed ancora a quello del 1655 che elesse papa Alessandro VII.\nMor\u00ec pochi mesi dopo il conclave, il 12 ottobre 1655, per una forma di gotta. \u00c8 sepolto nel battistero della Basilica di San Giovanni in Laterano, a Roma."}
{"id": "3230534", "revid": "834", "url": "https://it.wikipedia.org/wiki?curid=3230534", "title": "La fiammiferaia (film)", "text": ""}
{"id": "3230535", "revid": "834", "url": "https://it.wikipedia.org/wiki?curid=3230535", "title": "La fornace (romanzo)", "text": ""}
{"id": "3230537", "revid": "834", "url": "https://it.wikipedia.org/wiki?curid=3230537", "title": "Das Kalkwerk", "text": ""}
{"id": "3230539", "revid": "834", "url": "https://it.wikipedia.org/wiki?curid=3230539", "title": "La grande riserva (dipinto)", "text": ""}
{"id": "3230544", "revid": "1566286", "url": "https://it.wikipedia.org/wiki?curid=3230544", "title": "Mark Harelik", "text": "Carriera.\nAl cinema, Harelik \u00e8 apparso nel 1999 nel film \"Election\" e pi\u00f9 tardi, nel 2006, in una commedia intitolata \"For Your Consideration\".&lt;br&gt;Altro impiego di minore importanza \u00e8 stato quello come doppiatore, quando ha prestato la voce a Rogers nel film d'animazione del 1994 \"L'incantesimo del lago\".&lt;br&gt; La maggior parte delle sue apparizioni, tuttavia, sono avvenute in televisione, grazie alla partecipazione a serie quali \"Seinfeld\", \"Wings\", \"Grace Under Fire\", \"Will &amp; Grace\", \"Crescere, che fatica!\" e \"The Big Bang Theory\". I due camei pi\u00f9 importanti sono stati nell'episodio finale di \"Cin cin\" ed in \", un episodio della quinta stagione di \", nel quale ha interpretato l'ispettore Devore Kashyk.&lt;br&gt;\nIl teatro lo vede partecipare invece sia con la veste di attore sia come commediografo. Nel 2005 ha recitato nel musical di Broadway \"The Light in the Piazza\", e sempre nello stesso anno egli stesso ha scritto una commedia, \"The Immigrant\", che \u00e8 stata ben ricevuta da pubblico e critica ed \u00e8 stata successivamente adattata in un musical dallo stesso titolo."}
{"id": "3230553", "revid": "123440932", "url": "https://it.wikipedia.org/wiki?curid=3230553", "title": "Marcin Matkowski", "text": ""}
{"id": "3230554", "revid": "47767", "url": "https://it.wikipedia.org/wiki?curid=3230554", "title": "Dustwallow Marsh", "text": ""}
{"id": "3230555", "revid": "287204", "url": "https://it.wikipedia.org/wiki?curid=3230555", "title": "Pirazina", "text": "La pirazina \u00e8 un composto organico aromatico eterociclico. La loro formazione pu\u00f2 aver luogo in alcune reazioni comprendenti da un lato, la presenza di un amminoacido libero e dall'altro, composti derivanti dalla degradazione (ad opera di alte temperature ad esempio) dei monosaccaridi come ad esempio i deossiosoni; in questo caso denominata reazione di Strecker in cui, prima di arrivare alla formazione di pirazine si passa per intermedi come gli amminochetoni. \nLa loro formazione, durante processi di cottura in matrici alimentari costituite sia da una frazione zuccherina, sia da una frazione proteica/amminoacidica, caratterizza le tipiche note di tostato che si percepiscono dall\u2019alimento."}
{"id": "3230556", "revid": "287204", "url": "https://it.wikipedia.org/wiki?curid=3230556", "title": "Peninsula", "text": ""}
{"id": "3230557", "revid": "15756", "url": "https://it.wikipedia.org/wiki?curid=3230557", "title": "Istituto superiore per le industrie artistiche (Faenza)", "text": "L'Istituto superiore per le industrie artistiche di Faenza \u00e8 un istituto statale di alta formazione nel campo del design. \n\u00c8 uno dei quattro ISIA che in Italia da pi\u00f9 di trent'anni si occupano di ricerca e sperimentazione nel settore del design, e che costituiscono una nicchia di eccellenza nel sistema universitario.\nGli ISIA fanno parte del comparto AFAM, sotto l'egida del Ministero dell'istruzione, dell'universit\u00e0 e della ricerca.\nCome gli altri tre, l'ISIA di Faenza ha sperimentato una via italiana alla didattica del design, praticando un originale modello formativo con una organizzazione di tipo stellare, in cui, attorno ai due tracciati storici degli istituti di design (product design e visual design) si sviluppano delle opzioni didattiche di complemento, che vanno dal packaging design al fashion design, all'automotive design, al video-making.\nTitoli di studio.\nL'ISIA di Faenza rilascia un diploma accademico di i livello alla fine del corso triennale e un diploma accademico di ii livello dopo il corso biennale.\nI titoli sono equipollenti rispettivamente alla laurea di i livello e alla laurea magistrale.\nConoscenze teoriche e attivit\u00e0 pratiche.\nCome nella migliore tradizione delle scuole di design, teoria e prassi sono strettamente legate.\nIl laureato ISIA avr\u00e0 una forte conoscenza teorica della chimica e della fisica dei materiali, e co-noscer\u00e0 la storia dell'arte, del design, della comunicazione. E sintetizzer\u00e0 in una sua personale maturazione creativa le capacit\u00e0 che gli consentiranno di affrontare praticamente problemi operativi, esperienze di progettazione, metodi di ingegnerizzazione, simulazioni di commessa.\nTrasformer\u00e0 quindi le proprie idee in progetti esecutivi, modelli e prototipi, lavorando all'interno dell'Istituto dove sono attivi laboratori di formatura e modellazione (con lavorazione dei metalli e del legno), laboratori di ceramica, di computer grafica, di video-making.\nRelazioni con l'industria.\nFondamentale, in un progetto didattico come questo, risulta essere il rapporto con il mondo industriale. L'ISIA ha rapporti continuativi con molte decine di imprese di produzione, in ogni settori industriale. \nNel II anno di studi del II livello, prima della tesi finale, ogni studente \u00e8 tenuto a lavorare in stage presso un'impresa per un periodo di diverse settimane.\nProgramma LLP-Erasmus.\nUna percentuale significativa di studenti ISIA si misura con l'esperienza di studio all'estero. \u00c8 possibile per gli studenti passare da 3 a 9 mesi presso istituzioni europee per la formazione nel campo del design. Allo stesso tempo molti studenti europei studiano a Faenza."}
{"id": "3230559", "revid": "1305772", "url": "https://it.wikipedia.org/wiki?curid=3230559", "title": "Penitents", "text": ""}
{"id": "3230562", "revid": "695564", "url": "https://it.wikipedia.org/wiki?curid=3230562", "title": "7th Symphony", "text": "7th Symphony \u00e8 un album del gruppo musicale metal finlandese Apocalyptica, pubblicato il 20 agosto 2010 dalle etichette Jive e Sony.\nDal disco sono stati estratti i singoli \"End of Me\", \"Broken Pieces\" e \"Not Strong Enough\"."}
{"id": "3230563", "revid": "1305772", "url": "https://it.wikipedia.org/wiki?curid=3230563", "title": "Penrith", "text": ""}
{"id": "3230565", "revid": "767487", "url": "https://it.wikipedia.org/wiki?curid=3230565", "title": "Io, Don Giovanni", "text": "Io, Don Giovanni \u00e8 un film del 2009 diretto da Carlos Saura. Interpretato da Lorenzo Balducci, Lino Guanciale e Tobias Moretti, racconta la vita di Lorenzo Da Ponte, librettista del \"Don Giovanni\" di Mozart.\nDopo la prima al Toronto International Film Festival, il film \u00e8 stato presentato fuori concorso alla Festa del Cinema di Roma nel 2009.\nTrama.\nVenezia, 1763: Lorenzo Da Ponte, giovane sacerdote e letterato di origine ebraica, viene condannato dall'Inquisizione veneziana ad un esilio di quindici anni a causa della sua spregiudicata condotta libertina.Giunto nella pi\u00f9 liberale Vienna, Lorenzo viene raccomandato dal suo amico Giacomo Casanova presso il compositore Antonio Salieri, per il suo talento letterario. Nella capitale austriaca l'imperatore Giuseppe, suo grande estimatore, gli propone di occuparsi del libretto de \"Le nozze di Figaro\" del celebre Mozart.L'opera \u00e8 un successo. Inizia cos\u00ec una lunga collaborazione con il maestro, per il quale viene successivamente incaricato di redigere il libretto di una nuova opera, il \"Don Giovanni\". Il rapporto tra i due artisti si fa sempre pi\u00f9 stretto, diventando l'uno la spalla dell'altro.Nel corso della nuova stesura, Lorenzo incontra nuovamente Annetta, sua ex amante italiana. Per lei decide di lasciare la moglie (la cantante Adriana Ferrarese), nonostante Annetta sia gi\u00e0 promessa sposa. Da questo momento l'immagine del Don Giovanni cambia: da libertino simile al Casanova, diventa pi\u00f9 simile a Da Ponte stesso, un uomo che dopo una vita di vizi trova il vero amore.\nPre-Produzione.\nLa realizzazione del film fu annunciata per la prima volta nel febbraio del 2006, durante l'European Film Market del Festival di Berlino.\nLa sceneggiatura del film, \u00abliberamente ispirata agli eventi storici\u00bb fu scritta da Saura assieme al giornalista e scrittore Raffaello Uboldi e ad Alessandro Vallini.\nOriginariamente il film avrebbe dovuto essere una co-produzione tra Spagna, Italia e Austria, con la maggior parte delle riprese da effettuare a Vienna. Nel dicembre del 2006, il film venne riconosciuto di interesse culturale e la produzione del film ottenne un finanziamento di 1.800.000 euro da parte del MiBAC. Successivamente, Rai Cinema si associ\u00f2 alla produzione con un apporto di 1.200.000 euro.\nCasting.\nPer il ruolo principale di Lorenzo Da Ponte venne scelto il ventiquattrenne romano Lorenzo Balducci, che si present\u00f2 al provino con l'intero copione a memoria e con diverse settimane di lezioni di spagnolo alle spalle, per non sentirsi \u00abin difetto con Carlos Saura\u00bb.\nL'austriaco Tobias Moretti fu scelto per la parte del veneziano Giacomo Casanova mentre per la parte di Mozart la scelta ricadde sull'austriaco ventisettenne Florian Teichmeister. Per la parte di Annetta, la giovane amante di Da Ponte, venne inizialmente annunciata l'attrice spagnola Mar\u00eda Valverde.\nPoco prima dell'inizio della lavorazione, tuttavia, la Valverde fu sostituita dall'italiana debuttante Emilia Verginelli.\nPer le parti del film in cui vengono messe in scena le opere di Mozart, Saura non volle nessuna controfigura e quindi fu necessario trovare dei cantanti disposti anche a recitare. In particolar modo, il personaggio di Adriana Ferrarese richiedeva un'interprete non solo lirica ma anche in grado di recitare il ruolo in diverse scene con Lorenzo Balducci (nel film, suo marito).\nCon l'aiuto della cantante e attrice Cristiana Arcari, Saura e il compositore Nicola Tescari iniziarono le audizioni di canto e recitazione, alla ricerca di cantanti in grado di recitare in maniera convincente davanti alla macchina da presa. Il ruolo di Adriana Ferrarese (che nel \"Don Giovanni\" interpreta Donna Elvira) venne affidato al mezzosoprano Ketevan Kemoklidze mentre per Don Giovanni fu scelto Borja Quiza.\nRiprese.\nLe riprese della parte veneziana iniziano il 20 novembre del 2006 presso i teatri di posa Ciudad de la Luz di Alicante, Spagna e si conclusero a dicembre, con un budget complessivo di 10 milioni di euro.\nL'idea di base per questa parte del film fu quella di non rappresentare la vera Venezia ma piuttosto una citt\u00e0 libera e astratta, \u00ablegata alle regioni dell'inconscio\u00bb e basata su \u00abquello che Lorenzo vede nella sua memoria da esule\u00bb&lt;br&gt;\nPer ottenere questo effetto, Saura si rec\u00f2 inizialmente a Venezia assieme al direttore della fotografia, Vittorio Storaro, per realizzare fotografie della citt\u00e0 ad alta definizione. Successivamente, sotto la supervisione del figlio di Storaro, Fabrizio, responsabile degli effetti speciali visivi del film, le fotografie furono stampate su pannelli e tele di grandi dimensioni attraverso la tecnica di stampa digitale \"translite\".&lt;br&gt;\nOgni ambiente ricostruito in studio fu realizzato attraverso l'uso di pannelli di misura variabile tra i 10 e i 100 metri quadrati, tutti stampati su materiale plastico, elettrosaldati e occhiellati per poter essere montati nei teatri di posa. Per la sola ricostruzione di Canal Grande, furono necessari oltre trenta teli di oltre 12 metri di altezza.\nAnche per quanto riguarda le acconciature e il trucco (curati da Aldo Signoretti e Vittorio Sodano), Saura volle uno stile che si allontanasse dalla verit\u00e0, ricercando piuttosto una \u00abnuova interpretazione dello stile settecentesco attraverso un gusto moderno e originale\u00bb\nTerminate le riprese ad Alicante, la troupe avrebbe dovuto trasferirsi a Vienna per il resto della lavorazione. Tuttavia, a causa dei problemi finanziari della societ\u00e0 produttrice spagnola di Andr\u00e9s Vicente G\u00f3mez, la produzione dovette sospendere la lavorazione a data da destinarsi. La pausa forzata venne pubblicamente giustificata come attesa di \u00absblocco di alcuni fondi\u00bb.&lt;br&gt;\nDurante la pausa, lo stesso Carlos Saura trov\u00f2 il tempo di dirigere la \"Carmen\" al Teatro comunale di Firenze, nel maggio del 2008.&lt;br&gt;Il protagonista del film Lorenzo Balducci, invece, interpret\u00f2 il documentario di Rai Educational \"Vito ballava con le streghe\" e il film TV \"Cos\u00ec vanno le cose\", entrambi usciti nel 2008.&lt;br&gt;L\u2019attrice Emilia Verginelli sfrutt\u00f2 la pausa per continuare a imparare a suonare il violoncello e perfezionare la tecnica, in vista delle riprese.\nNell\u2019aprile del 2008 venne annunciato il riavvio della lavorazione, grazie all\u2019intervento della Lucky Red di Andrea Occhipinti, che si assicur\u00f2 cos\u00ec anche i diritti di distribuzione italiana del film.\nLe riprese ambientate a Vienna vennero quindi spostate a Roma, presso gli Studi Dinocitt\u00e0 di Dino De Laurentiis e il cast austriaco sostituito da attori italiani. Entrarono cos\u00ec nel cast Lino Guanciale (che sostitu\u00ec Florian Teichmeister nel ruolo di Mozart) e Francesca Inaudi, nei panni di Costanza.\nLa lavorazione italiana inizi\u00f2 nel luglio del 2008, oltre un anno e mezzo dopo le riprese ad Alicante. L\u2019idea di una Vienna realista venne abbandonata e la citt\u00e0 fu ricreata in studio utilizzando nuovamente la tecnica \"translite\". In totale, per il film vennero stampati oltre 5000 mq di materiale scenografico.\nPromozione.\nAlcune scene del film vennero mostrate in anteprima allo Spazio Italia della Mostra internazionale d'arte cinematografica di Venezia nel settembre del 2008. \nLa prima internazionale del film avvenne al Toronto International Film Festival l\u201911 settembre 2009, all\u2019interno del ciclo \"Gala Presentations\".\nIn Italia la prima nazionale avvenne, fuori concorso, il 20 ottobre 2009 durante la Festa del Cinema di Roma.\nSuccessivamente il film viene presentato al Tallinn Black Nights Film Festival, al Kinomania di Sofia, al Miami International Film Festival, all\u2019Istanbul Film Festival.\nDistribuzione.\nIl film venne distribuito nelle sale italiane a partire dal 23 ottobre 2009."}
{"id": "3230567", "revid": "1776082", "url": "https://it.wikipedia.org/wiki?curid=3230567", "title": "Lobet Gott in seinen Reichen", "text": "Lobet Gott in seinen Reichen (in tedesco, \"Lodate Dio nei suoi regni\") BWV 11, conosciuta anche come Oratorio dell'Ascensione, \u00e8 una cantata di Johann Sebastian Bach.\nStoria.\nNota anche con il nome di \"Oratorium in Festo Ascensionis\", la cantata venne composta nel 1735 ed eseguita per la prima volta il 19 maggio dello stesso anno. Esistono quattro composizioni di Bach per la festa dell'Ascensione: le altre tre sono cantate appartenenti ai cicli liturgici scritti nel 1723-1724 (la BWV 37), 1724-1725 (BWV 128) e 1725-1726 (BWV 43). Anche se viene considerata una cantata, la \"Lobet Gott in seinen Reichen\" \u00e8 pi\u00f9 esattamente un oratorio, nel quale l'evangelista svolge il ruolo narrativo.\nIl testo comprende brani biblici e corali, questi ultimi probabilmente scritti da Christian Friedrich Henrici. Strutturata in undici movimenti, la cantata viene eseguita con i movimenti da uno a sei prima del sermone e da sette ad undici dopo il sermone.\nStruttura.\nLa cantata \u00e8 composta per soprano solista, tenore solista, basso solista, coro, tromba I, II e III, timpani, oboe I e II, flauto I e II, archi e basso continuo ed \u00e8 suddivisa in undici movimenti:\nIl coro di apertura \u00e8 basato sulla cantata \"Froher Tag, verlangte Stunden\" BWV Anh 18. I recitativi per basso e contralto sono accompagnati dai flauti e dal basso continuo. Le arie per contralto e per soprano sono entrambe basate sulla cantata nuziale \"Auf, s\u00fc\u00df entz\u00fcckende Gewalt\" BWV Anh 196, scritta nel 1725 su testo di Johann Christoph Gottsched. Bach utilizz\u00f2 l'aria del contralto anche nell\"'Agnus dei\" della sua \"Messa in Si minore\" BWV 232.\nL'aria del soprano \u00e8 uno dei rari pezzi senza l'accompagnamento del basso continuo, ma solo con i due flauti in unisono, l'oboe e gli archi, probabilmente con l'intenzione di dare all'ascoltatore un'idea \"celestiale\" senza il peso della materialit\u00e0 terrena."}
{"id": "3230569", "revid": "88740", "url": "https://it.wikipedia.org/wiki?curid=3230569", "title": "Pep Ventura", "text": ""}
{"id": "3230570", "revid": "486946", "url": "https://it.wikipedia.org/wiki?curid=3230570", "title": "Peppino Di Capri e i suoi Rockers", "text": ""}
{"id": "3230572", "revid": "109376765", "url": "https://it.wikipedia.org/wiki?curid=3230572", "title": "Persia (disambigua)", "text": ""}
{"id": "3230573", "revid": "834", "url": "https://it.wikipedia.org/wiki?curid=3230573", "title": "Petersfield (Hampshire)", "text": ""}
{"id": "3230575", "revid": "287204", "url": "https://it.wikipedia.org/wiki?curid=3230575", "title": "Pfaffing", "text": ""}
{"id": "3230576", "revid": "1305772", "url": "https://it.wikipedia.org/wiki?curid=3230576", "title": "Phelps", "text": ""}
{"id": "3230577", "revid": "1305772", "url": "https://it.wikipedia.org/wiki?curid=3230577", "title": "Philipsburg", "text": ""}
{"id": "3230578", "revid": "228587", "url": "https://it.wikipedia.org/wiki?curid=3230578", "title": "Phulpur", "text": ""}
{"id": "3230579", "revid": "47767", "url": "https://it.wikipedia.org/wiki?curid=3230579", "title": "Tundra Boreana", "text": ""}
{"id": "3230580", "revid": "88740", "url": "https://it.wikipedia.org/wiki?curid=3230580", "title": "Pickering", "text": ""}
{"id": "3230582", "revid": "834", "url": "https://it.wikipedia.org/wiki?curid=3230582", "title": "Pickering (Ontario)", "text": ""}
{"id": "3230584", "revid": "834", "url": "https://it.wikipedia.org/wiki?curid=3230584", "title": "Pickering, Ontario", "text": ""}
{"id": "3230585", "revid": "115751", "url": "https://it.wikipedia.org/wiki?curid=3230585", "title": "Fellow of the Royal Society", "text": ""}
{"id": "3230586", "revid": "767487", "url": "https://it.wikipedia.org/wiki?curid=3230586", "title": "Nicolas Pr\u00e9vost", "text": "Biografia.\nDiscepolo di Simon Vouet, Nicolas Pr\u00e9vost fu particolarmente attivo alla corte di Luigi XIV; nel 1640 il cardinale Richelieu commission\u00f2 al Pr\u00e9vost un dipinto per ricordare la vittoria di Privas contro gli ugonotti."}
{"id": "3230587", "revid": "287204", "url": "https://it.wikipedia.org/wiki?curid=3230587", "title": "Gerry Weber Open 1993 - Singolare", "text": "Il singolare del torneo di tennis Gerry Weber Open 1993, facente parte dell'ATP Tour, ha avuto come vincitore Henri Leconte che ha battuto in finale Andrij Medvedev 6-2, 6-3."}
{"id": "3230588", "revid": "149587", "url": "https://it.wikipedia.org/wiki?curid=3230588", "title": "Coppa di Lega francese", "text": ""}
{"id": "3230589", "revid": "287204", "url": "https://it.wikipedia.org/wiki?curid=3230589", "title": "Pietro Calvi", "text": ""}
{"id": "3230590", "revid": "4252", "url": "https://it.wikipedia.org/wiki?curid=3230590", "title": "Pietro IV", "text": ""}
{"id": "3230591", "revid": "149587", "url": "https://it.wikipedia.org/wiki?curid=3230591", "title": "Coppa di Lega francese 2005-2006", "text": ""}
{"id": "3230593", "revid": "287204", "url": "https://it.wikipedia.org/wiki?curid=3230593", "title": "Tomas Behrend", "text": "Diventato professionista a 20 anni nel 1994, in carriera ha raggiunto la 74\u00aa posizione del ranking di singolare, nell'ottobre 2005, e la quarantesima di quella di doppio, nell'ottobre 2007, conquistando solo tornei minori come Challenger e Futures. In doppio non ha mai avuto un compagno fisso, ma i risultati di maggiore rilievo sono arrivati giocando in coppia con il connazionale Christopher Kas. Pur sentendosi brasiliano, ha preso passaporto tedesco per il maggior sostegno che la federazione tedesca era in grado di offrirgli. Per lungo tempo ha aspettato la convocazione in Coppa Davis per il Brasile ma, nonostante avesse davanti solo Kuerten, Meligeni e Saretta, come quarto giocatore veniva solitamente convocato un tennista che lo seguiva in classifica. A 28 anni ha quindi accettato la convocazione da parte della Germania per cogliere l'opportunit\u00e0 di giocare nel Gruppo Mondiale. Si \u00e8 ritirato nel 2007."}
{"id": "3230595", "revid": "552422", "url": "https://it.wikipedia.org/wiki?curid=3230595", "title": "La-9", "text": ""}
{"id": "3230596", "revid": "1305772", "url": "https://it.wikipedia.org/wiki?curid=3230596", "title": "Pieve della Santissima Annunziata", "text": ""}
{"id": "3230597", "revid": "1305772", "url": "https://it.wikipedia.org/wiki?curid=3230597", "title": "Pinar de Chamart\u00edn", "text": ""}
{"id": "3230598", "revid": "1305772", "url": "https://it.wikipedia.org/wiki?curid=3230598", "title": "Pinckney", "text": ""}
{"id": "3230599", "revid": "117683879", "url": "https://it.wikipedia.org/wiki?curid=3230599", "title": "Robert Filmer", "text": "Biografia.\nFiglio di Sir Edward Filmer studi\u00f2 al Trinity College di Cambridge dove si immatricol\u00f2 nel 1604. Carlo I lo nomin\u00f2 baronetto all'inizio del suo regno, ed egli difese ardentemente la causa monarchica allo scoppio della guerra civile inglese nel \"Patriarca o il potere naturale dei re\", opera che fu pubblicata postuma ma che circol\u00f2 sotto forma di manoscritto e che costituisce una giustificazione dell'assolutismo in senso biblico; essa deve la sua notoriet\u00e0 alla critica che ne fece John Locke nei suoi \"Trattati sul governo\".\nLa teoria di Filmer si basa sull'affermazione che il governo di una famiglia da parte del padre \u00e8 la vera origine e il modello di ogni governo. All'inizio Dio diede autorit\u00e0 ad Adamo, che aveva il controllo completo sulla sua discendenza, persino il diritto di vita o di morte su di essa. Da Adamo questa autorit\u00e0 \u00e8 stata ereditata da No\u00e8. Dopo il Diluvio No\u00e8 assegn\u00f2 i tre continenti del Vecchio Mondo ai suoi tre figli. Da Sem, Cam e Jafet i patriarchi ereditarono il potere assoluto che esercitavano sulle loro famiglie e sui loro servi, e da questi patriarchi tutti i re e governatori (sia un singolo monarca sia un'assemblea di governo) trassero la loro autorit\u00e0, che \u00e8 quindi assoluta e fondata sul diritto divino.\nOpere.\nCi sono due edizioni moderne dell'Opera omnia di Filmer:"}
{"id": "3230600", "revid": "1305772", "url": "https://it.wikipedia.org/wiki?curid=3230600", "title": "Pipariya", "text": ""}
{"id": "3230601", "revid": "1305772", "url": "https://it.wikipedia.org/wiki?curid=3230601", "title": "Pipestone", "text": ""}
{"id": "3230603", "revid": "486946", "url": "https://it.wikipedia.org/wiki?curid=3230603", "title": "Stemma coreano", "text": ""}
{"id": "3230605", "revid": "228587", "url": "https://it.wikipedia.org/wiki?curid=3230605", "title": "Pittsford", "text": ""}
{"id": "3230607", "revid": "47767", "url": "https://it.wikipedia.org/wiki?curid=3230607", "title": "Alterac Mountains", "text": ""}
{"id": "3230610", "revid": "88740", "url": "https://it.wikipedia.org/wiki?curid=3230610", "title": "Plain City", "text": ""}
{"id": "3230611", "revid": "228587", "url": "https://it.wikipedia.org/wiki?curid=3230611", "title": "Plantation", "text": ""}
{"id": "3230614", "revid": "648716", "url": "https://it.wikipedia.org/wiki?curid=3230614", "title": "Trattato Cuba-Giamaica sulle acque territoriali", "text": "Il trattato Cuba-Giamaica sulle acque territoriali \u00e8 un trattato internazionale del 1994 siglato da Cuba e Giamaica, che definisce le acque territoriali tra i due Stati.\nIl trattato \u00e8 stato firmato a Kingston, la capitale della Giamaica, il 18 febbraio del 1994.\nIl testo stabilisce i confini sopra le acque della depressione delle Isole Cayman, particolarmente lunghi (175 miglia nautiche) e complessi; infatti il confine \u00e8 stato individuato sulla base di ben 105 segmenti marittimi, individuati grazie a 106 posizioni in mare. Questo perch\u00e9 si \u00e8 voluto definire il confine osservando meticolosamente il principio della linea equidistante tra i due territori.\nIl confine occidentale pi\u00f9 remoto \u00e8 in realt\u00e0 una triplice frontiera, ancora da confermare, con le Isole Cayman.\nIl trattato \u00e8 entrato in vigore il 18 luglio del 1995, dopo esser stato ratificato da entrambi gli stati."}
{"id": "3230617", "revid": "6923", "url": "https://it.wikipedia.org/wiki?curid=3230617", "title": "Campionato del mondo turismo 2010", "text": ""}
{"id": "3230618", "revid": "6923", "url": "https://it.wikipedia.org/wiki?curid=3230618", "title": "Campionato del mondo turismo 2009", "text": ""}
{"id": "3230619", "revid": "6923", "url": "https://it.wikipedia.org/wiki?curid=3230619", "title": "Campionato del mondo turismo 2008", "text": ""}
{"id": "3230621", "revid": "6923", "url": "https://it.wikipedia.org/wiki?curid=3230621", "title": "Campionato del mondo turismo 2007", "text": ""}
{"id": "3230622", "revid": "6923", "url": "https://it.wikipedia.org/wiki?curid=3230622", "title": "Campionato del mondo turismo 2006", "text": ""}
{"id": "3230624", "revid": "767487", "url": "https://it.wikipedia.org/wiki?curid=3230624", "title": "Dipartimento di M\u00e9fou e Afamba", "text": " \nIl dipartimento di Mefou e Afamba \u00e8 un dipartimento del Camerun nella regione del Centro.\nComuni.\nIl dipartimento \u00e8 suddiviso in 8 comuni:"}
{"id": "3230627", "revid": "1265762", "url": "https://it.wikipedia.org/wiki?curid=3230627", "title": "Froher Tag, verlangte Stunden", "text": "Froher Tag, verlangte Stunden (in tedesco, \"Giorno felice, ore desiderate\") BWV Anh 18 \u00e8 una cantata di Johann Sebastian Bach.\nStoria.\nBach compose la cantata \"Froher Tag, verlangte Stunden\" per l'inaugurazione della rinnovata Thomasschule di Lipsia e la prima esecuzione avvenne il 5 giugno 1732. Il testo, in dieci movimenti, \u00e8 di Johann Heinrich Winckler. La musica \u00e8 andata perduta, ma il coro di apertura venne utilizzato da Bach come modello per l'inizio della cantata \"Lobet Gott in seinen Reichen\" BWV 11.\nStruttura.\nLa cantata \u00e8 suddivisa in dieci movimenti:"}
{"id": "3230629", "revid": "767487", "url": "https://it.wikipedia.org/wiki?curid=3230629", "title": "Haddington", "text": "Haddington (in gaelico scozzese \"Baile Adainn\" e in scots \"Hadentoun\") \u00e8 una citt\u00e0 della Scozia di 8.844 abitanti, secondo il censimento del 2001. Essa \u00e8 un'antica citt\u00e0 reale della regione East Lothian, fondata sotto il regno di Davide I di Scozia (1124-1153) e situata a circa 30 km a sud-est di Edimburgo. Un tempo fu una delle quattro citt\u00e0 pi\u00f9 importanti di Scozia dopo Edimburgo, Aberdeen e Roxburgh."}
{"id": "3230630", "revid": "767487", "url": "https://it.wikipedia.org/wiki?curid=3230630", "title": "Dipartimento di M\u00e9fou e Akono", "text": " \nIl dipartimento di M\u00e9fou e Akono \u00e8 un dipartimento del Camerun nella regione del Centro.\nComuni.\nIl dipartimento \u00e8 suddiviso in 4 comuni:"}
{"id": "3230644", "revid": "767487", "url": "https://it.wikipedia.org/wiki?curid=3230644", "title": "Pterina", "text": "La pterina \u00e8 un composto organico aromatico eterociclico."}
{"id": "3230645", "revid": "466539", "url": "https://it.wikipedia.org/wiki?curid=3230645", "title": "Kristalina Georgieva", "text": "Durante la presidenza Barroso \u00e8 stata Commissario europeo per la cooperazione internazionale, gli aiuti umanitari e la risposta alle crisi dal 2010 al 2014; dal 1\u00ba novembre 2014 al 31 dicembre 2016 ha ricoperto l'incarico di vicepresidente della Commissione europea e Commissario europeo per il bilancio e le risorse umane nella Commissione Juncker.\nBiografia.\nFormazione e carriera professionale.\nFiglia di un ingegnere civile che era pronipote del rivoluzionario Ivan Karshowski, avvocato e giornalista che contribu\u00ec alla nascita dello stato bulgaro dopo l'indipendenza dall'Impero ottomano, Kristalina Georgieva ha ottenuto un dottorato in economia e un master in economia politica e sociologia all'Universit\u00e0 di economia nazionale e mondiale a Sofia. Ha svolto lavoro di ricerca e studi sulle politiche ambientali e l'economia delle risorse naturali alla London School of Economics e al Massachusetts Institute of Technology. Ha svolto vari incarichi accademici e di consulenza in Bulgaria e negli Stati Uniti e ha insegnato in molte universit\u00e0 del mondo, tra cui il Massachusetts Institute of Technology, l'universit\u00e0 Yale, l'universit\u00e0 di Harvard e la London School of Economics.\nNel 1993 Georgieva ha iniziato a lavorare per la Banca Mondiale, dove ha ricoperto vari incarichi: economista ambientale per l'Europa e l'Asia centrale, direttrice del Dipartimento per l'ambiente, rappresentante permanente della Banca Mondiale in Russia (dal 2004 al 2007) e infine vicepresidente e direttrice delle strategie e delle azioni per lo sviluppo sostenibile.\nCommissario europeo.\nKristalina Georgieva \u00e8 stata indicata dal governo bulgaro per la Commissione europea solo dopo che il Parlamento europeo aveva bocciato l'indicazione di Rumiana Jeleva, ritenuta insufficientemente competente e trasparente. L'audizione di Georgieva davanti al Parlamento europeo \u00e8 stata invece positiva.\nNon appena nominata commissario europeo, Georgieva si \u00e8 occupata del coordinamento della risposta europea alla crisi umanitaria seguita al terremoto di Haiti. In seguito Georgieva ha assicurato la visibilit\u00e0 e l'efficacia degli aiuti europei al Cile dopo il terremoto, al Pakistan dopo le alluvioni, ai Paesi del Sahel durante la crisi alimentare, al Darfur e al Kirghizistan. Ha anche seguito le crisi e le catastrofi naturali avvenute all'interno dell'Unione europea. Tra le priorit\u00e0 del suo mandato, Georgieva ha indicato il rafforzamento della capacit\u00e0 europea di rispondere alle catastrofi, la creazione dei corpi volontari europei di aiuto umanitario e la revisione del piano di azione dell'Unione europea per gli aiuti umanitari.\nNel 2010 Georgieva \u00e8 stata eletta \"Commissario dell'anno\" dal settimanale \"European Voice\", mentre nel 2014 \u00e8 stata confermata dal suo governo nel posto di Commissario europeo della Bulgaria; il 10 settembre il presidente eletto della Commissione Jean-Claude Juncker ha annunciato gli incarichi nel nuovo collegio, affidando a Georgieva il ruolo di vicepresidente e il portafoglio del bilancio e delle risorse umane. Ha assunto il suo nuovo incarico il 1\u00ba novembre, dopo l'audizione e l'approvazione del Parlamento europeo della nuova commissione.\nIl 2 gennaio 2017 Kristalina Georgieva ha assunto l'incarico di Direttore generale della Banca internazionale per la ricostruzione e lo sviluppo e della Agenzia internazionale per lo sviluppo. Per assumere questo nuovo incarico ha rinunciato alla vicepresidenza della Commissione europea il 31 dicembre 2016. Il suo portafoglio \u00e8 stato trasferito al commissario tedesco G\u00fcnther Oettinger.\nDirettrice del FMI.\nIl 1\u00ba agosto 2019 \u00e8 stata indicata dalla UE come candidata europea alla presidenza del Fondo Monetario Internazionale, battendo l'olandese Jeroen Dijsselbloem. \u00c8 entrata in carica il 1\u00ba ottobre 2019 dopo che il FMI ha cambiato lo statuto che prevedeva un limite di et\u00e0 di 65 anni.\nAlla fine di settembre 2021 \u00e8 stata coinvolta in un grave scandalo che ha portato il settimanale britannico \"The Economist\", tra gli altri, a chiedere le sue dimissioni. Georgieva \u00e8 accusata di aver contribuito a falsificare alcuni dati per migliorare la posizione della Cina in un'importante classifica economica quando, tra il 2017 e il 2019, era direttrice generale della Banca mondiale.\nVita privata.\nKristalina Georgieva \u00e8 sposata ed ha una figlia. Oltre al bulgaro, parla l'inglese, il russo e il francese."}
{"id": "3230653", "revid": "400694", "url": "https://it.wikipedia.org/wiki?curid=3230653", "title": "Val\u00e9rie Claisse", "text": "Biografia.\n\u00c8 stata eletta quarantasettesima Miss Francia all'et\u00e0 di ventidue anni, dopo essere stata incoronata Miss Loira 1993. In seguito ha rappresentato la Francia a Miss Universo 1994\nDopo l'elezione ha intrapreso la carriera di modella, per poi passare nel corso degli anni a diventare modella per taglie forti."}
{"id": "3230654", "revid": "287204", "url": "https://it.wikipedia.org/wiki?curid=3230654", "title": "Melody Vilbert", "text": ""}
{"id": "3230656", "revid": "433605", "url": "https://it.wikipedia.org/wiki?curid=3230656", "title": "Pino Ghisi", "text": "Era fratello minore di Ernesto Ghisi, anch'egli giocatore del Napoli, e pertanto era conosciuto anche come Ghisi II.\nCarriera.\nMediano, gioc\u00f2 per quattro anni in Prima Divisione con l'Internaples, arrivando nel 1925-1926 alla finale della Lega Sud persa contro l'Alba Roma; in seguito gioc\u00f2 per un anno in Divisione Nazionale con la Fortitudo Roma e per altre tre stagioni in massima divisione con la maglia del Napoli."}
{"id": "3230657", "revid": "1097011", "url": "https://it.wikipedia.org/wiki?curid=3230657", "title": "Bol'\u0161aja Ussurka", "text": "La Bol'\u0161aja Ussurka (; precedentemente conosciuta come \"Iman\") \u00e8 un fiume dell'estremo oriente russo (Territorio del Litorale), affluente di destra dell'Ussuri (bacino idrografico dell'Amur)."}
{"id": "3230661", "revid": "287204", "url": "https://it.wikipedia.org/wiki?curid=3230661", "title": "Fast Flux Test Facility", "text": "La Fast Flux Test Facility \u00e8 un prototipo di reattore nucleare autofertilizzante al sodio, con una potenza elettrica di 400 MWe, propriet\u00e0 del DoE degli Stati Uniti d'America.\nSi trova nella \"400 Area\" del Hanford Site, nella porzione sud del bacino idrico del fiume Columbia, in un freddo pianoro steppico ad est della Catena delle Cascate che si trova nello Stato di Washington.\nStoria.\nLa costruzione della FFTF venne completata nel 1978, e la prima reazione ebbe luogo nel 1980. Dall'aprile del (????) fino all'aprile del 1992, il reattore operava come un centro di ricerca nazionale per testare vari aspetti del disegno di nuovi futuri reattori commerciali, la loro operativit\u00e0, specialmente in relazione al reattore nucleare autofertilizzante. La FFTF non \u00e8 di per s\u00e9 un reattore autofertilizzante, ma piuttosto un reattore a neutroni veloci, come dichiarato dal nome.\nNel sito ufficiale della FFTF, si dichiara che ha eseguito test su \"combustibili nucleari avanzati, materiali, componenti, operativit\u00e0 generale del reattore nucleare per futuri impianti, protocolli di mantenimento, e disegni di aumentata sicurezza per il reattore.\"\nNel 1993, il numero di utilizzi possibili per il reattore diminuiva, dunque nel dicembre di quell'anno venne decisa la sua disattivazione. Progressivamente, nei successivi tre anni, le parti attive della struttura vennero gradualmente fermate, le barre di combustibile estratte e poste in contenitori per lo stoccaggio secco.\nNel gennaio del 1997, il DOE decise di mantenere il reattore in una condizione di standby, aspettando una decisione riguardo alla possibilit\u00e0 di incorporare l'impianto nel progetto governativo USA di produzione del trizio, destinato alla ricerca sia in medicina nucleare che di fusione nucleare.\nDa allora, per opposte vicende legali lo smantellamento \u00e8 stato avviato, fermato e riavviato a intervalli. Nel dicembre del 2001, lo smantellamento venne ripreso, dopo che il DOE stabil\u00ec che il FFTF non era necessario per la produzione di trizio. I lavori vennero fermati nel 2002 quando cominciarono le sedute della corte. Nel 2003, la deattivazione era ancora in atto, e il reattore si trova nello stato di \"cold standby\" (stadio previo al Safstore).\nNel maggio del 2005 il cesto di supporto al core venne trapanato per far scolare il sodio rimanente, fatto che in effetti rese il reattore non utilizzabile. Comunque, vennero iniziati studi tecnici per esaminare la possibilit\u00e0 di riparare il reattore. Dopo aver fatto scolare il sodio, il sistema venne riempito con argon in pressione ad alta purezza per prevenire la corrosione. Si pensa che sia possibile riparalo, dal momento che questo cesto di supporto \u00e8 un'area non sottoposta ad alta pressione, e che il core del reattore non \u00e8 stato brecciato (nel giugno del 2006).\nLa principale ragione per il rinnovato interesse nei FFTF \u00e8 che l'atteggiamento mondiale rispetto all'energia nucleare \u00e8 cambiato a causa del mutamento climatico indotto dall'effetto serra; a causa degli elevati prezzi del petrolio (all'inizio della decade del 2010); e dal momento che gli USA hanno deciso di riprendere la strada sia della ricerca che della produzione di energia nucleare. Costruire un impianto simile nel 2010 verrebbe a costare tra i 2-5 miliardi di dollari (stimati).\nRiconoscimenti.\nNell'aprile del 2006, lo FFTF venne dichiarato \"National Nuclear Historic Landmark\" da parte della American Nuclear Society. Alcuni tra i traguardi che raggiunse includono:"}
{"id": "3230663", "revid": "1343733", "url": "https://it.wikipedia.org/wiki?curid=3230663", "title": "V\u00e9ronique de la Cruz", "text": " \n\u00c8 stata eletta quarantaseiesima Miss Francia all'et\u00e0 di ventuno anni, dopo essere stata incoronata Miss Guadalupa 1992. \nIn seguito si classific\u00f2 sesta a Miss Mondo 1993 e partecip\u00f2 a Miss Universo 1993. Nel 2010 ha fatto parte della giuria di Miss Francia."}
{"id": "3230666", "revid": "1543377", "url": "https://it.wikipedia.org/wiki?curid=3230666", "title": "S 2 (sommergibile Italia 1915)", "text": "L\u2019S 2 \u00e8 stato un sommergibile della Regia Marina, in precedenza appartenuto alla Royal Navy.\nStoria.\nL\u2019\"S 2\" prest\u00f2 servizio per brevissimo tempo nella Marina britannica. Nello stesso mese della sua entrata in servizio la Regia Marina, entrata nel frattempo in guerra a fianco delle potenze della Triplice Intesa, chiese ed ottenne la sua cessione (insieme ai suoi due gemelli) da parte degli inglesi: i tre sommergibili erano infatti stati costruiti su progetto italiano ed erano molto simili a quelli in servizio nella Regia Marina).\nTra la met\u00e0 di settembre e l'inizio di novembre 1915 ebbe luogo il trasferimento dal Regno Unito alla base di La Spezia.\nNel dicembre dello stesso anno fu assegnato alla III Squadriglia Sommergibili di Brindisi ma fu effettivamente dislocato a Bari, al comando del tenente di vascello Alessandro Giaccone. Fu impiegato al largo di Cattaro.\nNel 1916 ebbe temporanea dislocazione a Venezia.\nNel maggio-giugno 1916 svolse una missione offensiva al largo di Durazzo.\nIl 15 giugno fu inviato nelle acque prospicienti Capo Pali (Dalmazia), a supporto di un'azione di MAS contro i mercantili austroungarici ormeggiati a San Giovanni di Medua.\nNel novembre 1916 l\u2019\"S 2\" fu trasferito a La Spezia e fu immesso nel locale Arsenale, restandovi per il resto dell'anno e per tutto l'anno successivo, in quanto i motori erano afflitti da continui guasti (grave problema che affliggeva anche i gemelli).\nNel gennaio 1918 fece ritorno a Bari e fu impiegato in funzione protettiva nell'avamporto della base, svolgendo 21 missioni di tale tipo.\nDisarmato a fine guerra, fu radiato nel 1919 e quindi demolito."}
{"id": "3230667", "revid": "124558126", "url": "https://it.wikipedia.org/wiki?curid=3230667", "title": "Ferruccio Ghidini", "text": "Carriera.\nMediano, gioc\u00f2 in Serie A con Bologna ed Ambrosiana-Inter. Ghidini giocava nella squadra milanese del IV Novembre. Durante il servizio militare a Bologna entr\u00f2 nelle riserve della squadra rossoblu. Il 23 aprile 1933, per un infortunio al titolare Montesanto, fu schierato nella gara di campionato contro l\u2019Ambrosiana giocando una ottima gara. Tornato poi al IV Novembre fu acquistato dai nerazzurri per la modica cifra di 20.000 lire.\nUna presenza nell\u2019Italia B il 5 aprile 1936 contro la Svizzera B."}
{"id": "3230670", "revid": "767487", "url": "https://it.wikipedia.org/wiki?curid=3230670", "title": "Bruno Giraldi", "text": "Carriera.\nGioc\u00f2 per quasi tutta la carriera nel Livorno, con il quale prese parte a diversi campionati di massima divisione ed ai primi due campionati della nascente Serie A a girone unico. Milit\u00f2 anche nel Pontedera."}
{"id": "3230671", "revid": "767487", "url": "https://it.wikipedia.org/wiki?curid=3230671", "title": "San Francisco Dues", "text": "San Francisco Dues \u00e8 un album discografico di Chuck Berry pubblicato nel 1971 dalla Chess Records.\nOrigine e storia.\nSecondo album registrato da Berry dopo il ritorno alla sua storica casa discografica Chess Records dopo la breve parentesi con la Mercury, viene inciso negli studi Lansing Sound Studio di Okemos, Michigan, dove per cinque giorni Berry scrive, prova e registra insieme al gruppo The Woolies di Bob Baldori. Alle nuove composizioni approntate in studio vengono poi aggiunte due canzoni scritte cinque anni prima, \"Viva Rock And Roll\" e \"Lonely School Days\".\nTracce.\nTutti i brani sono opera di Chuck Berry."}
{"id": "3230673", "revid": "767487", "url": "https://it.wikipedia.org/wiki?curid=3230673", "title": "Dipartimento di Meme", "text": "Il dipartimento di Meme \u00e8 un dipartimento del Camerun nella Regione del Sudovest.\nComuni.\nIl dipartimento \u00e8 suddiviso in 3 comuni:"}
{"id": "3230674", "revid": "270833", "url": "https://it.wikipedia.org/wiki?curid=3230674", "title": "Castel Tournou", "text": ""}
{"id": "3230681", "revid": "228587", "url": "https://it.wikipedia.org/wiki?curid=3230681", "title": "Dipartimento di Menchum", "text": "Il dipartimento di Menchum \u00e8 un dipartimento del Camerun nella Regione del Nordovest.\nComuni.\nIl dipartimento \u00e8 suddiviso in 4 comuni:"}
{"id": "3230682", "revid": "599013", "url": "https://it.wikipedia.org/wiki?curid=3230682", "title": "Enrico Loranzi", "text": "Carriera.\nFiglio d'arte (il padre Giulio aveva militato nel negli anni Trenta), inizia la carriera nella squadra della sua citt\u00e0, disputando tre stagioni di Serie C e totalizzando 37 partite e 13 reti.\nNel 1951 passa al Legnano, in Serie A. Esordisce nella massima serie il 18 novembre 1951, nella sconfitta per 2-0 sul campo della , e realizza il suo primo ed unico gol in Serie A l'8 giugno 1952 contro il , quando la formazione lilla \u00e8 ormai da tempo retrocessa in Serie B. Riconfermato nella serie cadetta, mette a segno 9 reti in 21 partite, e a fine stagione passa in prestito al Cagliari, sempre in Serie B. Con i sardi contribuisce al raggiungimento del secondo posto, a pari merito con la Pro Patria, mettendo a segno 6 reti in 31 partite; la promozione, per\u00f2, sfuma allo spareggio.\nDopo una stagione da comprimario all'Hellas Verona, si trasferisce al , in Serie C: la formazione laniera, allenata da Ferruccio Valcareggi, vince il campionato di Serie C 1955-1956 e Loranzi mette a segno 11 reti, secondo miglior marcatore della squadra dopo Natale Colla. Nella stagione successiva segna 8 reti e contribuisce al decimo posto del Prato. Chiude la carriera militando per una stagione nella e, dal novembre 1959, nella Pro Vercelli, entrambe in Serie C.\nTerminata la carriera agonistica, torna a Piacenza affiancando e poi sostituendo il padre Giulio nella profumeria fondata dalla famiglia."}
{"id": "3230685", "revid": "174925", "url": "https://it.wikipedia.org/wiki?curid=3230685", "title": "Pianta a scacchiera", "text": "Una pianta a scacchiera, detta anche a griglia o a schema ippodameo (dal nome dell'urbanista del V secolo a.C. Ippodamo di Mileto), \u00e8 un tipo di pianta architettonica in cui le strade sono disposte in modo tale da formare angoli retti alla loro intersezione e una serie di isolati quadrangolari.\nStoria.\nPrimi insediamenti a scacchiera.\nTra i primi abbozzi di disposizione a griglia delle strade urbane, con formazioni di isolati pi\u00f9 o meno regolari, vi sono quelli di Rehman Dheri, probabilmente gi\u00e0 attorno al 3300 a.C., Mohenjo-daro e Harappa, dal III al II millennio a.C., tutti importanti centri della civilt\u00e0 della valle dell'Indo. Presentavano strade dritte orientate secondo gli assi nord-sud e est-ovest. Nel XVII secolo a.C., il re Hammurabi di Babilonia espanse i territori del regno conquistando la bassa Mesopotamia e ristruttur\u00f2 la capitale. Tra i grandi lavori che furono eseguiti in citt\u00e0 vi furono grandi strade pavimentate che si intersecavano a scacchiera.\nTale disposizione urbanistica fu utilizzata anche nelle citt\u00e0 cinesi a partire dal XV secolo a.C. L'opera tecnico-scientifica \"Kaogongji\", scritta verso la fine del periodo delle primavere e degli autunni (dal 771 al 476 a.C.), riporta che una capitale dovrebbe avere pianta quadrata, tre portali di ingresso per ogni lato delle mura e le strade che si incrocino a scacchiera. Sono a pianta a scacchiera le strade che attraversano le rovine dell'antica Teotihuacan, vicino a Citt\u00e0 del Messico, che si estendono su un'area di oltre 20\u00a0km\u00b2. Popolatasi attorno al 300 a.C., fu la pi\u00f9 antica tra le citt\u00e0 delle Americhe venute alla luce a dotarsi di tale soluzione urbanistica.\nAntico Egitto.\nLe citt\u00e0 dell'Antico Egitto si svilupparono attorno alle vie principali, particolarmente larghe da permettere processioni religiose, trionfi militari e incoronazioni. Erano orientate lungo gli assi nord-sud e est-ovest e formavano angoli retti secondo un piano a scacchiera. L'orientamento urbanistico sugli assi sud-nord e est-ovest fu dettato principalmente da criteri religiosi, come il posizionamento delle piramidi e dei principali edifici cittadini e fu realizzato mediante calcoli matematici. Una di queste citt\u00e0 fu Ekhut-Aton, l'odierna Amarna, costruita da Amenofi IV nel XIV sexolo a.C., le cui lunghe e dritte \"vie processionali\" si incrociavano ortogonalmente anche con molte vie di larghezza notevolmente minore che avevano invece una linea discontinua. La cittadella riservata alle maestranze provenienti da altre citt\u00e0 si svilupp\u00f2 invece in modo pi\u00f9 regolare, con stradine che formavano una griglia ortogonale.\nAl XX secolo a.C. risale Kahun, nei pressi dell'odierna el-Lahun, nella zona del Fayyum. Fu una delle pi\u00f9 antiche tra le citt\u00e0 delle piramidi ed \u00e8 associata con la piramide del faraone Sesostri II. Era formata da un rettangolo di 280 metri di larghezza per 360 metri di lunghezza orientato verso nord, con la strada principale che da est a ovest portava all'acropoli ed era attraversata perpendicolarmente da strade secondarie nord-sud. Ad est si trovava il villaggio cintato da mura riservato agli operai, la cui via principale era lungo l'asse nord-sud intersecata da stradine secondarie residenziali.\nAntica Grecia.\nLa conformazione fu utilizzata nell'urbanistica greca fin dal VII secolo a.C., ma non per l'intero centro abitato. Tra le citt\u00e0 antiche dove fu adottata vi sono Smirne (VII secolo a.C.), Metaponto e Megara Iblea (VI secolo a.C.), che si differenziarono da altre colonie greche per la regolarit\u00e0 degli isolati e per l'ortogonalit\u00e0 di alcuni assi viari. Gli isolati avevano tutti un'importanza equivalente, ma il centro simbolico e funzionale della citt\u00e0 era spesso in posizione decentrata, tradizionalmente posizionato su alture (acropoli) e con una struttura urbanistica propria.\nSecondo quanto riportano gli scritti di Aristotele, fu probabilmente nel V secolo a.C. l'urbanista Ippodamo di Mileto a teorizzare e rendere sistematica la pianificazione di nuove citt\u00e0 con l'applicazione dello schema ortogonale, che prese quindi il nome di schema ippodameo. In tale schema le strade si intersecano ad angolo retto, formano isolati regolari quadrangolari creando l'ordine urbanistico e sociale di una sorta di citt\u00e0 ideale, che avrebbe dovuto ospitare al massimo 10.000 abitanti, divisi nelle tre classi di artigiani, agricoltori e militari. Tale schema fu probabilmente applicato per la prima volta nella ricostruzione di Mileto, la citt\u00e0 di Ippodamo distrutta dai Persiani. Un altro esempio \u00e8 il Pireo, fatto costruire per volere di Temistocle. La prima realizzazione esemplare della scacchiera con modulo quadrato progettata da Ippodamo potrebbe essere la citt\u00e0 della Magna Grecia Thurii, presso Sibari, nata nel 444 a.C. su iniziativa di Pericle, dove traspare l'intento di tradurre un progetto politico in architettura urbana..\nAntica Roma.\nLo schema ippodameo fu adottato dagli antichi Romani nella centuriazione, sistema usato nella suddivisione del territorio e per la realizzazione dei \"castrum\", i loro accampamenti militari. I Romani svilupparono inoltre le acquisizioni che gi\u00e0 gli Etruschi avevano assorbito dai Greci. La citt\u00e0 etrusca di Marzabotto, fondata alla fine del VI secolo a.C., fu la prima nella penisola italiana dove fu adottato il sistema a griglia che avrebbero perfezionato i Romani.\nIn particolare, nell'urbanistica romana le due strade principali che si intersecavano perpendicolarmente al centro dell'abitato erano il decumano, che correva in direzione est-ovest, ed il cardine, in direzione sud-nord. Citt\u00e0, accampamenti militari e territor\u00ee centuriati si sviluppavano con l'incrocio di strade parallele ai decumani e ai cardini, formando un reticolato. Nella costruzione di nuovi insediamenti, la linea dei due assi era tracciata dall'augure, il sacerdote che in tal modo definiva il sacro spazio del \"templum\" celeste, lo spazio del cielo in cui venivano osservati i presagi. Questo sacro rito divinatorio, detto \"inauguratio\", disciplinava le norme per l'orientamento del nuovo centro abitato.\nEsempi di citt\u00e0 con pianta a scacchiera.\nLe citt\u00e0 con pianta a scacchiera hanno strade dritte e isolati squadrati che formano una pianta semplice, adatta alla difesa militare. In Italia la pianta a scacchiera \u00e8 presente, ad esempio, nelle citt\u00e0 di Napoli, Belpasso, Aosta, Torino, Cuneo, Como, Pavia, Messina, Verona, Viareggio, Pescara e Bari. Nel mondo caratterizza citt\u00e0 quali Vienna (la Vindobona romana), Londra (Londinium), New York e le citt\u00e0 inglesi i cui nomi terminano in \"caster\" o \"chester\" come Manchester o la City of Lancaster."}
{"id": "3230690", "revid": "767487", "url": "https://it.wikipedia.org/wiki?curid=3230690", "title": "Amelio Gambini", "text": "Carriera.\nAla, con la maglia del Siena gioc\u00f2 quattro campionati di Serie B ed il campionato misto A/B del 1945-1946."}
{"id": "3230691", "revid": "767487", "url": "https://it.wikipedia.org/wiki?curid=3230691", "title": "Dipartimento di Menoua", "text": "Il dipartimento di Menoua \u00e8 un dipartimento del Camerun nella Regione dell'Ovest.\nComuni.\nIl dipartimento \u00e8 suddiviso in 5 comuni;"}
{"id": "3230696", "revid": "1160255", "url": "https://it.wikipedia.org/wiki?curid=3230696", "title": "Coupe de la Ligue 2006-2007", "text": "La Coupe de la Ligue 2006-2007 fu la 13\u00aa edizione della manifestazione. Inizi\u00f2 il 15 agosto 2006 e si concluse il 31 marzo 2007 con la finale allo Stade de France, vinta dal Bordeaux per uno a zero contro l'Olympique Lione. La squadra campione in carica fu il Nancy."}
{"id": "3230697", "revid": "124627141", "url": "https://it.wikipedia.org/wiki?curid=3230697", "title": "Dacian Ciolo\u0219", "text": "Dal 2010 al 2014 \u00e8 stato commissario europeo per l'agricoltura e lo sviluppo rurale nella commissione Barroso II. A seguito delle dimissioni di Victor Ponta, il 10 novembre 2015 \u00e8 stato nominato primo ministro della Romania dal presidente della Repubblica Klaus Iohannis, entrando in carica il 17 novembre successivo. Ha guidato il governo rumeno sino alle elezioni legislative in Romania del 2016. Il 4 gennaio 2017 gli \u00e8 subentrato Sorin Grindeanu.\nEstrazione, formazione e carriera professionale.\nCiolo\u0219 \u00e8 nato e cresciuto in un villaggio rurale della Transilvania. I suoi nonni erano contadini.\nCiolo\u0219 si \u00e8 laureato all'Universit\u00e0 di agraria di Cluj-Napoca nel 1994. Successivamente ha ottenuto delle borse di studio dallo stato francese, grazie a cui ha potuto studiare economia dello sviluppo rurale all'\u00c9cole nationale sup\u00e9rieure agronomique di Rennes e all'Universit\u00e0 di Montpellier 1, dove ha conseguito un master nel 1997 e un dottorato nel 2006.\nTra il 1991 e il 1996 Ciolo\u0219 ha svolto degli stages in fattorie biologiche, ha preparato progetti di sviluppo rurale e ha lavorato in una camera di commercio per l'agricoltura in varie zone della Francia. Nel 1997 ha fatto uno stage come economista rurale presso la Commissione europea e nel 2002-2003 ha lavorato presso la delegazione della Commissione europea in Romania, seguendo la realizzazione di un programma di sviluppo rurale e le politiche per la preparazione dell'ingresso del paese nell'Unione europea. Dal 2005 al 2007 Ciolo\u0219 \u00e8 stato consigliere del ministero dell'agricoltura della Romania e membro della commissione speciale del Consiglio europeo sull'agricoltura.\nCarriera politica.\nDopo l'ingresso della Romania nell'Unione europea nel 2007, Ciolo\u0219 \u00e8 stato sottosegretario di stato per gli affari europei dal maggio all'ottobre 2007 e nell'ottobre 2007 \u00e8 stato nominato ministro dell'agricoltura della Romania nel governo Popescu T\u0103riceanu II. Ha lasciato l'incarico di ministro dopo la sconfitta della coalizione di governo nelle elezioni politiche del 2008.\nAll'inizio del 2009 Ciolo\u0219 ha ripreso a lavorare per la Direzione generale per l'agricoltura e lo sviluppo rurale della Commissione europea e nel luglio di quell'anno il presidente rumeno Traian B\u0103sescu lo ha nominato capo di una commissione annuale incaricata di analizzare politiche per lo sviluppo rurale.\nCommissario europeo.\nNell'ottobre 2009 il governo guidato da Emil Boc ha indicato Ciolo\u0219 come commissario europeo della Romania. Anche se la nomina era sostenuta dal presidente della repubblica Traian B\u0103sescu, Ciolo\u0219 ha mantenuto un'autonomia significativa e ha goduto di una reputazione particolarmente buona. Nella scena politica rumena Ciolo\u0219 era indipendente, anche se a livello europeo era affiliato al Partito Popolare Europeo.\nIl presidente della commissione Jos\u00e9 Manuel Barroso ha assegnato a Ciolo\u0219 il portafoglio dell'agricoltura e dello sviluppo rurale, in virt\u00f9 delle sue competenze e della sua visione dello sviluppo rurale. Le competenze di Ciolo\u0219 sono state riconosciute da vari osservatori. La sua nomina, tuttavia, ha sollevato anche delle critiche. Alcuni osservatori temevano infatti che i suoi forti legami con la Francia (rivendicati dallo stesso presidente francese Sarkozy) avrebbero offerto a quest'ultima un'influenza eccessiva sulle politiche agricole dell'Unione europea, mentre altri erano preoccupati per i problemi nella gestione dei fondi comunitari per lo sviluppo rurale verificatisi in Romania.\nCiolo\u0219 ha indicato come obiettivi per il suo mandato: la tutela del settore agricolo europeo per assicurare sicurezza alimentare, protezione dell'ambiente e conservazione delle campagne, l'aiuto alla lotta contro il surriscaldamento globale e il mantenimento di un livello di vita dignitoso per i contadini. Ciolo\u0219 ha inoltre promesso un adattamento e delle riforme della politica agricola comune. Il 12 ottobre 2011 ha pubblicato le sue proposte per la revisione della politica agricola europea, in cui sostiene che l'Unione europea dovrebbe raddoppiare la propria produzione agricola entro il 2050.\nPrimo ministro della Romania.\nNel novembre 2015, dopo le manifestazioni di piazza seguite all'incendio alla discoteca Colectiv di Bucarest che portarono alle dimissioni del premier Victor Ponta, Ciolo\u0219 fu incaricato dal presidente della repubblica Klaus Iohannis di formare un governo tecnico, che godette dell'appoggio parlamentare trasversale da parte di tutte le forze politiche e traghett\u00f2 il paese fino alle elezioni legislative del dicembre 2016.\nNell'ottobre 2016 pubblic\u00f2 la \"Piattaforma Romania 100\", petizione di adesione ad un documento programmatico basato sui valori di onest\u00e0, correttezza ed integrit\u00e0, riguardante l'agenda politica del futuro governo che sarebbe uscito vincitore alle elezioni di dicembre. Contestualmente Ciolo\u0219 conferm\u00f2 che non avrebbe partecipato alla corsa elettorale, ma si augurava che il suo programma fosse accolto da altri partiti politici. Tra i firmatari della petizione vi furono i partiti di centro e centro-destra Unione Salva Romania (USR) e Partito Nazionale Liberale (PNL) che, in dicembre, ricevettero l'appoggio dichiarato da parte del premier uscente, che invit\u00f2 l'elettorato a votare per l'uno o per l'altro. Alle elezioni, tuttavia, si registr\u00f2 il successo della coalizione di centro-sinistra del Partito Social Democratico (PSD) con la nomina del nuovo primo ministro Sorin Grindeanu, che abbandon\u00f2 le proposte di Ciolo\u0219.\nRitorno in politica.\nNel dicembre 2017 annunci\u00f2 che, per rispondere alle necessit\u00e0 del paese, la piattaforma civica \"Romania 100\" non era pi\u00f9 sufficiente e che da questa si sarebbe sviluppato un partito politico. Il 30 marzo 2018, quindi, nel corso di una conferenza stampa dichiar\u00f2 di aver trasmesso al tribunale di Bucarest i documenti per la registrazione del Movimento Romania Insieme (\"Mi\u0219carea Rom\u00e2nia \u00cempreun\u0103\", MRI). Nel corso del 2018 il partito crebbe costantemente nei sondaggi (8% al mese di giugno).\nLa formazione, per\u00f2, non fu ufficialmente registrata presso le autorit\u00e0 per via di ritardi dovuti a motivi burocratici. Continui reclami e rinvii delle udienze presso il tribunale di Bucarest, infatti, nel dicembre 2018 spinsero l'ex premier a rinunciare al MRI e ad appoggiarsi ad un'altra formazione fondata da suoi sostenitori, il Partito della Libert\u00e0, dell'Unit\u00e0 e della Solidariet\u00e0 (PLUS).\nIl 26 gennaio 2019 nel corso della prima convention nazionale del PLUS Ciolo\u0219, unico candidato alla funzione, fu ufficialmente eletto presidente con i voti di 1.544 dei 1.557 delegati del partito (pari al 99,17% di voti favorevoli, a fronte di 7 voti contrari e 6 astenuti). Nel febbraio 2019 sigl\u00f2 con l'Unione Salva Romania un'alleanza, che impegnava le due formazioni a concorrere su liste comuni alle elezioni europee del 2019. Eletto al Parlamento europeo, \u00e8 stato nominato capogruppo del nuovo gruppo liberale Renew Europe.\nVita personale.\nCiolo\u0219 \u00e8 sposato con un'agronoma francese."}
{"id": "3230700", "revid": "1472776", "url": "https://it.wikipedia.org/wiki?curid=3230700", "title": "Fedele Greco", "text": "Carriera.\nGiocatore.\nHa disputato un campionato in Serie A con la maglia della (in prestito dal Legnano) e cinque con quella del per complessive 175 presenze e 4 reti in massima serie. Giocatore di affidamento, form\u00f2 insieme a Ivan Jensen e Axel Pilmark una mediana di prim'ordine nel Bologna, squadra nella quale fu a lungo capitano.\nHa totalizzato inoltre 100 presenze in Serie B, tutte nelle file del Legnano, con cui ha centrato la promozione in massima serie nella stagione 1950-1951.\nAllenatore.\nIntraprende la carriera di allenatore nella stagione 1962-1963 all', subentrando all'esonerato Vincenzo Pulcinella alla tredicesima giornata."}
{"id": "3230707", "revid": "1543377", "url": "https://it.wikipedia.org/wiki?curid=3230707", "title": "Campionati europei di nuoto in vasca corta 2010 - Staffetta 4x50 metri misti maschile", "text": "Le qualifiche per la finale si sono svolte la mattina del 25 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3230713", "revid": "767487", "url": "https://it.wikipedia.org/wiki?curid=3230713", "title": "Giorgio Bartolini", "text": "Carriera.\nGioc\u00f2 in Serie A con la maglia della Juventus.\nChiusa la carriera nel , "}
{"id": "3230714", "revid": "228587", "url": "https://it.wikipedia.org/wiki?curid=3230714", "title": "Dipartimento di Mezam", "text": "Il dipartimento di Mezam \u00e8 un dipartimento del Camerun nella Regione del Nordovest.\nComuni.\nIl dipartimento \u00e8 suddiviso in 5 comuni:"}
{"id": "3230715", "revid": "124123", "url": "https://it.wikipedia.org/wiki?curid=3230715", "title": "Luca Toledano", "text": "Esperto di Bembidiini, una trib\u00f9 di coleotteri carabidi.\nCollabora con musei ed universit\u00e0 italiane e straniere. Ha pubblicato articoli scientifici e descritto nuovi taxa: un nuovo genere (\"Andinodontis\" Erwin, Toledano &amp; Maddison, 2010), 8 sottogeneri, 182 tra specie e sottospecie, quasi tutti \"Bembidion\", come ad esempio \"Bembidion (Trepanes) sengleti\" assieme a Werner Margi. \nAlcune specie che gli sono state dedicate:"}
{"id": "3230720", "revid": "6923", "url": "https://it.wikipedia.org/wiki?curid=3230720", "title": "Ferrari 500", "text": ""}
{"id": "3230723", "revid": "1543377", "url": "https://it.wikipedia.org/wiki?curid=3230723", "title": "Dipartimento di Mifi", "text": "Il dipartimento di Mifi \u00e8 un dipartimento del Camerun nella Regione dell'Ovest.\nComuni.\nIl dipartimento \u00e8 suddiviso in 3 comuni:"}
{"id": "3230724", "revid": "2014155", "url": "https://it.wikipedia.org/wiki?curid=3230724", "title": "Maria di Bohun", "text": "Biografia.\nMaria era figlia di Humphrey di Bohun, VII conte di Hereford e Joan FitzAlan (1347/1348-1419), figlia di Richard FitzAlan, X conte di Arundel ed Eleanor of Lancaster. Per linea materna, Maria discendeva da Llywelyn the Great.\nMaria e la sua sorella maggiore Eleanor de Bohun erano le uniche eredi dei possedimenti paterni. Eleanor spos\u00f2 Thomas Woodstock, I duca di Gloucester, il figlio minore di Edoardo III. Nel tentativo di mantenere l'eredit\u00e0 per s\u00e9 e per sua moglie, Tommaso di Woodstock fece pressioni sulla giovane Maria affinch\u00e9 divenisse suora, ma suo fratello Giovanni di Gaunt e futuro suocero di Maria, la fece rapire dal convento per farle sposare suo figlio, il futuro Enrico IV. Questo non aiut\u00f2 a rendere buono il rapporto tra i due fratelli.\nGiovanni di Gaunt aveva progettato che il matrimonio fra Maria ed Enrico rimanesse non consumato fino a quando la ragazza non avesse compiuto sedici anni. Il suo progetto non and\u00f2 in porto e Maria rimase incinta all'et\u00e0 di quattordici anni ma, sfortunatamente, mise al mondo un bambino che visse soltanto alcuni giorni.\nMaria spos\u00f2 Enrico, allora noto come Bolingbroke e non in linea diretta di successione al trono, il 27 luglio 1380 al Castello di Arundel, quando aveva poco pi\u00f9 di dodici anni.\nPartor\u00ec i suoi primi due figli al Castello di Monmouth, uno dei possedimenti del padre. Mise al mondo quello che sarebbe divenuto Enrico V d'Inghilterra all'et\u00e0 di sedici anni. Egli divenne prima Principe di Galles e successivamente re d'Inghilterra, con il nome di Enrico V, alla morte del padre. Dopo di lui nacquero ancora tre figli e due figlie fino al 1394.\nI suoi figli furono:\nMorte.\nMaria di Bohun mor\u00ec nel Castello di Peterborough, dando alla luce la sua ultima figlia, Filippa di Lancaster. Venne tumulata nella \"Church of St Mary de Castro\" a Leicester."}
{"id": "3230725", "revid": "599013", "url": "https://it.wikipedia.org/wiki?curid=3230725", "title": "Guido Boldi", "text": "Carriera.\nGioc\u00f2 un campionato di Serie A con la Fiorentina, poi tre campionati di B con Siena, Savona e Udinese ed infine prese parte al campionato misto A/B del 1945-1946 con la maglia del Siena."}
{"id": "3230729", "revid": "196159", "url": "https://it.wikipedia.org/wiki?curid=3230729", "title": "Rusina", "text": ""}
{"id": "3230738", "revid": "122505227", "url": "https://it.wikipedia.org/wiki?curid=3230738", "title": "Sergio Lussu", "text": "Carriera.\nFu uno dei giovani che scesero in campo nelle ultime partite della stagione 1948-1949 per sostituire i giocatori del Grande Torino periti nella tragedia di Superga. Continu\u00f2 poi la sua carriera in Serie C."}
{"id": "3230739", "revid": "124276587", "url": "https://it.wikipedia.org/wiki?curid=3230739", "title": "Funzioni biologiche del rame", "text": "Il rame \u00e8 un elemento necessario per la salute di ogni forma di vita (eucariotica e procarioti) a eccezione degli archea. Nel corpo umano \u00e8 essenziale per il corretto funzionamento degli organi e dei processi metabolici; un complesso sistema di omeostasi regola la presenza di questo metallo, eliminando le eventuali quantit\u00e0 in eccesso. In ogni caso l'assunzione di troppo o troppo poco rame, come nel caso di ogni nutriente ed elemento essenziale, porta a un corrispondente stato di eccesso o carenza di organismo con i relativi effetti sulla salute.\nIl fabbisogno giornaliero di rame \u00e8 stato stabilito da diverse Istituzioni sanitarie in tutto il mondo; questo fabbisogno pu\u00f2 essere diverso per gli adulti, le donne incinte, i bambini e i neonati. Per esempio, la National Academy of Science ha stabilito per gli USA un fabbisogno giornaliero raccomandato (RDA, Recommended Dietary Allowance) di rame di 0,9\u00a0mg per gli adulti, di 1,0\u00a0mg per le donne incinte e di 1,3\u00a0mg per le donne in allattamento.\nElemento essenziale.\nIl rame \u00e8 un micro-nutriente necessario per la salute di piante e animali. \u00c8 richiesto anche per le funzioni vitali dei microrganismi aerobi.\nIl rame \u00e8 parte di proteine e metallo-enzimi che assolvono varie funzioni metaboliche: entra in gioco nello sviluppo e mantenimento delle ossa, dei tessuti connettivi, del cervello, del cuore e di altri organi. Il rame \u00e8 coinvolto anche nella formazione dei globuli rossi, nell\u2019assorbimento e trasporto del ferro, nel metabolismo del colesterolo e del glucosio e nella sintesi e rilascio di proteine ed enzimi. Il rame stimola il sistema immunitario a combattere le infezioni e a riparare i tessuti; combatte anche i radicali liberi che possono creare seri danni alle cellule.\nL'essenzialit\u00e0 del rame \u00e8 stata scoperta nel 1928: fu dimostrato che dei ratti, se venivano alimentati con un latte povero di rame, non erano in grado di produrre abbastanza globuli rossi; questa loro anemia fu curata con l'aggiunta di polveri contenenti rame di fonte vegetale o animale.\nRame per il feto, i neonati e i bambini.\nIl rame \u00e8 necessario per la crescita e lo sviluppo del feto, del neonato e del bambino. Il feto accumula rame nel fegato durante il terzo trimestre di gravidanza. Alla nascita un bambino sano ha quattro volte la concentrazione di rame rispetto a un adulto: il latte materno \u00e8 relativamente povero di rame e le scorte nel fegato del neonato scendono rapidamente dopo la nascita per fornire un adeguato apporto di rame durante il periodo dell'allattamento. Questi apporti sono necessari per funzioni metaboliche come la respirazione cellulare, la sintesi dei tessuti connettivi e del pigmento della melanina, il metabolismo del ferro, la difesa dai radicali liberi, l'espressione genica, e il normale funzionamento del cuore e del sistema immunitario dei neonati. I neonati hanno dei meccanismi biochimici speciali per la regolazione del rame nel loro organismo in attesa che i meccanismi definitivi, che funzioneranno nel resto della vita, si sviluppino e maturino.\nUna grave carenza di rame nelle donne incinte aumenta il rischio di problemi alla salute dei loro feti e neonati, tra cui il basso peso alla nascita, debolezza muscolare e problemi neurologici. Comunque questa carenza di rame pu\u00f2 essere evitata attraverso una dieta bilanciata. Dal momento che la disponibilit\u00e0 di rame nel corpo pu\u00f2 essere ostacolata da un eccesso di ferro e di zinco, bisogna assicurarsi che la prescrizione di integratori alimentari contenenti ferro e zinco in gravidanza sia accompagnata da una significativa quantit\u00e0 di rame. I neonati allattati al seno hanno una sufficiente quantit\u00e0 di rame, quello contenuto nel loro fegato e quello presente nel latte, per i primi 4-6 mesi di vita; nello svezzamento la dieta deve prevedere adeguate fonti di rame.\nIl latte di mucca e qualche vecchio tipo di latte artificiale sono poveri in rame; per questo motivo la maggior parte dei latti artificiali sono ora addizionati con rame. I bambini ben alimentati ricevono un'adeguata quantit\u00e0 di rame. In caso contrario, quando c'\u00e8 una sospetta carenza di rame la diagnosi \u00e8 evidente e affidabile e una somministrazione di integratori sotto controllo medico in genere favorisce un pieno ristabilimento delle condizioni di salute.\nL'omeostasi.\nIl rame \u00e8 assorbito, trasportato, distribuito, immagazzinato ed escreto nel corpo secondo complessi meccanismi di omeostasi che assicurano un costante e sufficiente apporto di rame, evitandone contemporaneamente concentrazioni in eccesso.\nSe per un certo periodo l'assunzione di rame \u00e8 insufficiente, il corpo fa ricorso alle scorte nel fegato. Dovesse continuare questa situazione, si sviluppano i sintomi della carenza di rame. Anche l'eccesso di rame pu\u00f2 comportare danni alla salute. In ogni caso grazie alla regolazione omeostatica, il corpo umano \u00e8 capace di bilanciare l'apporto di rame necessario per la salute. Molti aspetti dell'omeostasi del rame sono conosciuti a livello molecolare. Il rame \u00e8 essenziale per la sua capacit\u00e0 di comportarsi come donatore o accettore di elettroni a seconda che il suo stato di ossidazione sia Cu+1 o Cu+2.Perci\u00f2 il rame \u00e8 coinvolto in reazioni di ossidoriduzione che avvengono nei processi metabolici, come la respirazione mitocondriale, la sintesi della melanina e la reticolazione (cross-linking) del collagene. Il rame fa parte di enzimi antiossidanti come il rame-zinco superossido dismutasi (Cu/Zn-SOD) e ha un ruolo nell'omeostasi del ferro come cofattore nella ceruloplasmina.\nUna lista di enzimi chiave contenenti rame \u00e8 esposta di seguito insieme alla loro funzione:\nIl trasporto e il metabolismo del rame negli organismi viventi sono attualmente oggetto di numerose ricerche. A livello cellulare il rame viene portato attraverso la parete cellulare e dentro la cellula da trasportatori selettivi. Nel flusso sanguigno la maggior parte del rame \u00e8 trasportato dalla ceruloplasmina; la percentuale del rame legato alla ceruloplasmina pu\u00f2 variare da 70 a 95%, mentre il rimanente si lega alla albumina e ad altre proteine. Il rame intracellulare viene diretto ai luoghi dove vengono sintetizzati gli enzimi contenenti rame e agli organuli grazie a proteine specializzate chiamate metallochaperoni. Un altro gruppo di questi trasportatori porta il rame nei compartimenti cellulari. Esistono altri meccanismi per rilasciare il rame dalla cellula; trasportatori specializzati fanno ritornare il rame in eccesso al fegato, per un ulteriore immagazzinamento o per l'escrezione attraverso la bile. Grazie a questi meccanismi \u00e8 improbabile l'esistenza di ioni rame non legati nella maggioranza della popolazione, ovvero da chi non \u00e8 affetto da difetti del metabolismo di origine genetica.\nIl rame viene portato nella cellula attraverso la parete cellulare da una proteina conosciuta come Copper Transporter 1, o Ctr1; questa si lega rapidamente a una proteina chaperone intracellulare. La proteina Atox1 consegna il rame alle vie secretorie e interagisce o con l'ATP7B (una proteina ATPasi che trasporta il rame) nel fegato o con l'ATP7A nelle altre cellule. L'ATP7B dirige il rame verso la ceruloplasmina contenuta nel plasma o alla bile in concerto con un chaperone da poco scoperto, il Murr1.L'ATP7A dirige il rame nell'apparato del Golgi alle proteine dopamina-beta-monoossigenasi, peptidilglicina-alfa-amilante monoossigenasi, lisil-ossidasi e tirosinasi, a seconda del tipo di cellula. CCS \u00e8 il chaperone del rame per la Cu/Zn superossido dismutasi che protegge le cellule contro le specie di ossigeno reattivo; porta il rame nel citoplasma e nello spazio intermitocondriale. La proteina Cox17 porta il rame ai mitocondri al Citocromo-c-ossidasi attraverso i chaperoni Cox11, Sco1 e Sco2. Altri chaperoni del rame possono esistere e potrebbero includere metallotioneine e proteine precursori della beta-amiloide (APP).\nL'assorbimento del rame.\nNei mammiferi l'assorbimento del rame avviene nello stomaco e nell'intestino tenue, sebbene appaiano differenze tra le specie riguardo al tratto di massimo assorbimento; per gli umani si ritiene che siano lo stomaco e il duodeno. Il tasso di assorbimento del rame varia da 15 a 97%, a seconda della quantit\u00e0 di rame, della forma sotto cui si trova e del contenuto della dieta. Tra i vari fattori che influenzano l'assorbimento c'\u00e8 per esempio l'ingestione di proteine animali, citrato e fosfato che ne accrescono l'assorbimento. Sali di rame tra cui il gluconato, l'acetato e il solfato, sono assorbiti meglio rispetto agli ossidi.\nElevati livelli di zinco e di cadmio contenuti nella dieta possono inibire l'assorbimento del rame, cos\u00ec come grandi quantit\u00e0 di acido fitico, e zuccheri semplici (fruttosio, saccarosio). Alcune forme del rame non sono solubili nei succhi gastrici e non possono essere assorbite nello stomaco o nell'intestino tenue e alcuni cibi contengono fibre non digeribili che si legano al rame. Elevati apporti di vitamina C o di ferro influenzano l'assorbimento del rame, a riprova che i micronutrienti devono essere consumati in maniera equilibrata. Individui con problemi digestivi cronici possono non assorbire sufficienti quantit\u00e0 di rame anche in presenza di una dieta ricca di questo metallo.\nL'eccesso di rame, cos\u00ec come quello di altri ioni metallici, come zinco e di cadmio, viene rimosso dalla metallotioneina degli enterociti, le cellule predominanti nella mucosa dell'intestino tenue.\nDistribuzione del rame.\nIl rame rilasciato dalle cellule intestinali si muove verso i capillari presenti sulla membrana sierosa, dove si lega all'albumina, al glutatione e ad aminoacidi nel circolo portale venoso. Ci sono prove che una piccola proteina, la trans cupreina, abbia un ruolo specifico per il trasporto del rame nel plasma. Molte o tutte di queste proteine che legano il rame possono partecipare nel trasporto del rame nel siero sanguigno.\nIl rame proveniente dalla circolazione portale \u00e8 principalmente raccolto dal fegato, dove viene incorporato nelle proteine che richiedono questo metallo. Il rame viene trasportato nei tessuti non-epatici attraverso l'albumina e da aminoacidi, o escreto nella bile. Attraverso il rilascio del rame, il fegato ne esercita il controllo omeostatico.\nL'escrezione del rame.\nLa bile \u00e8 il percorso privilegiato per l'escrezione del rame ed \u00e8 di vitale importanza nel controllo dei livelli di rame nel fegato. La maggior parte del rame contenuto nelle feci deriva da escrezione biliare, il resto arriva da rame non assorbito o proveniente dalla desquamazione di cellule della mucosa.\nDieta.\nIl rame \u00e8 un microelemento essenziale che deve essere assunto attraverso il cibo.\nDal cibo pu\u00f2 virtualmente arrivare tutto il rame consumato dagli esseri umani. Le fonti migliori sono i frutti di mare, specialmente i crostacei e la carne (il fegato), i cereali, i legumi (fagioli e lenticchie) e il cioccolato. La frutta secca \u00e8 molto ricca in rame e lo stesso si pu\u00f2 dire del frumento (grano e segale) e di alcuni frutti tra cui limoni e uvette. Altre fonti di rame sono cereali, patate, piselli, carne rossa, funghi, alcuni vegetali a foglia (il cavolo), alcuni frutti come le noci di cocco, la papaia e le mele. T\u00e8, riso e pollo sono relativamente poveri in rame, ma possono fornirne una dose sufficiente se consumati in grande quantit\u00e0.\nUn'altra fonte di rame \u00e8 l'acqua, che pu\u00f2 fornire il 20-25% del fabbisogno. Il rame \u00e8 un elemento che si trova naturalmente nella crosta terrestre e quindi esiste nelle acque sotterranee e di superficie, anche se la sua concentrazione varia a seconda della zona geografica. Una dieta bilanciata con una ampia variet\u00e0 di cibi differenti \u00e8 la miglior modo per evitare la carenza di rame.\nIntegrazioni alimentari.\nGli integratori alimentari possono evitare la carenza di rame, ma devono essere assunti solo sotto controllo medico. L'integrazione alimentare pu\u00f2 rendersi necessaria nel caso di neonati prematuri o con basso peso alla nascita, o nutriti con latte artificiale povero di rame o latte di mucca nel primo anno di vita. Integrazioni di rame vengono talvolta prescritte anche nei seguenti casi: \nCarenza ed eccesso di rame: condizioni non genetiche.\nSe l'apporto di rame \u00e8 insufficiente, le riserve presenti nel fegato vengono impoverite e la carenza di questo metallo pu\u00f2 portare a malattie o a danni ai tessuti (in casi estremi, la morte). La tossicit\u00e0 dovuta alla carenza di rame pu\u00f2 essere curata con una dieta appropriata o un'integrazione sotto controllo medico. All'opposto, anche un eccesso di rame (ben oltre i limiti fissati dall'Organizzazione Mondiale della Sanit\u00e0) cos\u00ec come per ogni altra sostanza, pu\u00f2 recare tossicit\u00e0. La tossicit\u00e0 acuta \u00e8 generalmente associata all'ingestione accidentale; i sintomi si placano quando non vengono pi\u00f9 mangiati cibi ricchi in rame.Nel 1996, l'International Program on Chemical Safety, un Istituto associato all'OMS, dichiar\u00f2 che \u201cci sono rischi maggiori per la salute derivati da carenza di rame piuttosto che per una sua eccessiva assunzione\u201d. Le condizioni di salute associate a carenza ed eccesso (di origine non genetica) di rame sono descritte di seguito.\nCarenza di rame.\nNegli esseri umani e negli animali, la carenza di rame colpisce maggiormente il sangue e il sistema emopoietico, il sistema cardiovascolare, i tessuti connettivi e le ossa, il sistema nervoso e immunitario.\nI sintomi della carenza di rame includono osteoporosi, osteoartrite, artrite reumatoide, disturbi cardiovascolari, cancro al colon problemi cronici che coinvolgono le ossa, i tessuti connettivi, il cuore e i vasi sanguigni.\nInoltre una carenza di rame acquisita \u00e8 stata recentemente implicata in una mieloneuropatia progressiva sorta in et\u00e0 adulta e nello sviluppo di seri disordini del sangue tra cui la sindrome mielodisplasica.\nUna lieve carenza di rame, che si ritiene pi\u00f9 diffusa di quanto precedentemente pensato, pu\u00f2 colpire la salute umana in maniera pi\u00f9 sottile: minore resistenza alle infezioni, affaticamento generale, funzioni neurologiche ridotte, elevato rischio di malattie coronariche e osteoporosi. La carenza di rame altera il ruolo di altri costituenti cellulari coinvolti in attivit\u00e0 antiossidanti, come il ferro, il selenio, il glutatione e di conseguenza gioca un ruolo importante nelle malattie in cui lo stress ossidativo \u00e8 elevato.\nFortunatamente, la carenza di rame pu\u00f2 essere confermata da concentrazioni molto basse di metallo nel siero sanguigno e di ceruloplasmina nel sangue.\nNella popolazione, la carenza di rame pu\u00f2 interessare gli individui con la sindrome di Menkes, bambini con basso peso alla nascita, neonati nutriti con latte di mucca invece che con latte materno, donne incinte e in allattamento, pazienti riceventi una nutrizione parenterale totale (cio\u00e8 con nutrienti somministrati per via venosa), diabetici, individui con disordini alimentari e alcolisti.\nGli anziani e gli atleti possono essere a rischio per via di speciali bisogni che aumentano il fabbisogno giornaliero richiesto. I vegetariani possono avere un'assunzione di rame diminuita dovuta al consumo di cibi vegetali con una bassa biodisponibilit\u00e0 di rame. Feti e neonati da madri con soggette a grave carenza di rame hanno un maggiore rischio di basso peso alla nascita, debolezza muscolare e problemi neurologici. Carenze di rame per queste categorie di persone possono manifestarsi come anemia, anomalie ossee, problemi di crescita, infezioni frequenti (influenza, raffreddore, polmonite), scarsa coordinazione nei movimenti e poca energia.\nEccesso di rame.\nL'eccesso di rame, tuttora oggetto di molte ricerche in corso, pu\u00f2 provocare mal di stomaco, nausea e diarrea e pu\u00f2 arrecare danni e malattie ai tessuti. Elevate quantit\u00e0 di rame sono state indirettamente associate ad alcuni disordini neurologici, sebbene i dati non siano univoci: sembra che il rame abbia un ruolo positivo in malattie neurologiche, come la malattia di Alzheimer. Le capacit\u00e0 ossidative del rame, a seguito della sua ingestione in eccessive quantit\u00e0, possono essere le responsabili della perossidazione dei lipidi o altre macromolecole.\nNegli esseri umani, il fegato \u00e8 il principale organo che subisce le conseguenze dell'eccesso di rame. Altri organi bersaglio sono le ossa, il sistema nervoso centrale e il sistema immunitario. Un'eccessiva assunzione di rame colpisce l'organismo anche indirettamente interagendo con altre sostanze nutrienti: per esempio causa anemia, in quanto interferisce con il trasporto e/o il metabolismo del ferro.\nEsposizione acuta.\nNei casi riportati di ingestione di alte concentrazioni di sali di rame in dosi generalmente non conosciute, ma riportate essere di 20-70 grammi di rame, \u00e8 stata osservata una progressione di sintomi che includono dolori addominali, mal di testa, nausea, giramento di testa, vomito e diarrea, tachicardia, difficolt\u00e0 respiratorie, anemia emolitica, ematuria, massiccio sanguinamento gastrointestinale, insufficienza epatica e renale, e morte. Episodi di disordini gastrointestinali acuti a seguito di singole o ripetute ingestioni di acqua potabile con elevatissime concentrazioni di rame (sopra i 3\u20136\u00a0mg/L) sono caratterizzate da vomito e irritazione allo stomaco. I sintomi scompaiono quando il rame nell'acqua viene ridotto.\nSono stati condotti tre studi che dimostrano che la soglia per disordini gastrointestinali acuti \u00e8 di circa 4\u20135\u00a0mg/L per adulti sani, sebbene non sia chiaro se i sintomi siano dovuti al rame e/o sapore metallico, amaro e salato dell'acqua.\nEsposizione cronica.\nLa tossicit\u00e0 nel lungo termine non \u00e8 stata ben studiata sull'uomo, ma \u00e8 rara nella popolazione normale che non presenta difetti ereditari nell'omeostasi del rame. Ci sono alcune indicazioni che l'esposizione cronica possa manifestarsi in effetti sistemici oltre ai danni al fegato.. Non sono stati osservati effetti sugli enzimi del siero del fegato, bioindicatori (bio-marker) dello stress ossidativo, e altri indicatori biochimici su volontari giovani e in salute, a cui sono state somministrate dosi di 6\u201310\u00a0mg/giorno di rame fino a 12 settimane. Neonati di 3-12 mesi, che consumavano acqua contenenti 2\u00a0mg/L per 9 mesi non differivano rispetto a un gruppo di controllo nei sintomi nel tratto gastrointestinale, tasso di crescita, predisposizione alle malattie, enzimi del siero del fegato, livelli di bilirubina e altri indicatori biochimici. La ceruloplasmina nel siero era momentaneamente elevata nei neonati di 9 mesi e simile ai controlli a 12 mesi, suggerendo l'adattamento dell'omeostasi e/o la maturazione della risposta omeostatica.\nBioindicatori del rame.\nSebbene un numero di indicatori sono utili per diagnosticare la carenza di rame, non c'\u00e8 un affidabile bio-marker per l'eccesso di rame da dieta, se non la sua concentrazione nel fegato; si tratta per\u00f2 di una misura di tipo intrusivo, che generalmente viene effettuata solo in casi di sospetto avvelenamento da rame. Livelli accresciuti di rame nel siero o di ceruloplasmina non danno certezza, poich\u00e9 possono derivare anche da infiammazioni, malattie, gravidanze e altri stressor biologici. Livelli di enzimi contenenti rame, come la citocromo-c-ossidasi, la superossidodismutasi, e la diaminasi ossidasi, variano non solo in relazione al livello di rame, ma anche a una variet\u00e0 di altri fattori psicologici e biochimici e quindi non sono degli indicatori inequivocabili dell'eccesso di rame.\nUn nuovo \u201ccandidato\u201d per rilevare sia la carenza che l'eccesso di rame \u00e8 una proteina chaperone, che consegna il rame all'antiossidante SOD1 (Cu-Zn superossidodismutasi). \u00c8 chiamato CCS (Copper Chaperone for SOD1) e i dati sugli animali ne supportano l'uso come marker in cellule accessibili, come gli eterociti, mentre sono in corso studi sugli esseri umani.\nMalattie ereditarie.\nRare malattie genetiche (malattia di Wilson, malattia di Menkes, cirrosi infantile indiana e tossicosi idiopatica da rame) sono dovute alla mutazione di geni responsabili della produzione di proteine coinvolte nell'assorbimento e nella distribuzione di rame. Si assiste cos\u00ec o all'accumulo di rame nel fegato o al suo mancato assorbimento da parte dell'organismo.\nQueste malattie sono ereditarie e non possono essere acquisite; la regolazione di livelli di rame nella dieta o nell'acqua potabile non curano le cause, sebbene terapie possono agire sui sintomi.\nLe malattie derivano da difetti in due \u201cpompe\u201d di rame simili: la CuATPasi di Menkes e la CuATPasi di Wilson. La CuATPasi di Menkes viene espressa nei tessuti come i fibroblasti che danno origine alla pelle, i reni, la placenta, il cervello le viscere e il sistema vascolare; mentre la CuATPasi di Wilson viene espressa principalmente nel fegato, ma anche nelle ghiandole mammarie e in altri tessuti specializzati.\nMalattia di Menkes.\nLa malattia di Menkes \u00e8 una condizione genetica che porta alla carenza di rame: \u00c8 stata descritta per prima dal dott. John Menkes nel 1962. \u00c8 un difetto raro (1 su circa 200.000 nascite) che interessa soprattutto i maschi.\nCon la malattia di Menkes il fegato non \u00e8 in grado di assorbire il rame necessario per la sopravvivenza. La morte avviene prima dei 10 anni di et\u00e0, sebbene molti pazienti hanno raggiunto l'adolescenza e i 20 anni.\nLa proteina prodotta dal gene di Menkes \u00e8 responsabile del trasporto del rame attraverso la mucosa del tratto gastrointestinale e della barriera emato-encefalica. Difetti nel gene che codifica la rame ATPasi fanno s\u00ec che il rame rimanga intrappolato nelle pareti dell'intestino tenue. Quindi il rame non pu\u00f2 essere pompato fuori dalle cellule intestinali verso il sangue che lo porter\u00e0 al fegato e successivamente al resto del corpo. La malattia causa dunque una grave carenza di rame nonostante una sua adeguata assunzione.\nI sintomi della malattia includono capelli e peluria depigmentata, ruvida e fragile, problemi neonatali, come l'incapacit\u00e0 di controllare la temperatura corporea, ritardo mentale, difetti allo scheletro e una crescita abnorme dei tessuti connettivi.\nI pazienti con la malattia di Menkes mostrano anomalie neurologiche, in apparenza dovute alla mancanza di enzimi dipendenti dal rame richiesti per lo sviluppo del cervello, come la ridotta attivit\u00e0 della citocromo-c-ossidasi. L'aspetto dei capelli (depigmentati, ruvidi e fragili) \u00e8 dovuto alla carenza di un cuproenzima non identificato. La ridotta attivit\u00e0 della lisil-ossidasi crea una polimerizzazione difettosa del collagene e dell'elastina, con le corrispondenti anomalie dei tessuti connettivi, tra cui l'aneurisma all'aorta, cute lassa e fragilit\u00e0 ossea.\nEsiste anche una variante di Malattia di Menkes denominata Malattia del Corno Occipitale, questa variante causa sintomi pi\u00f9 lievi e da generalmente una aspettativa di vita maggiore.\nLa malattia di Wilson.\nLa malattia di Wilson \u00e8 un raro disordine genetico (cromosoma 13) trasmesso in modo autosomico recessivo che causa un accumulo di rame nel fegato. La malattia \u00e8 ora trattabile.\nLa malattia di Wilson \u00e8 dovuto a una mutazione di una proteina che trasporta il rame dal fegato alla bile per l'escrezione: pertanto avviene una scarsa incorporazione del rame nella ceruloplasmina e una sua difettosa escrezione biliare. La mutazione danneggia le funzioni della CuATPasi di Wilson e produce un'accumulazione del metallo non solo nel fegato, ma anche nel cervello e in misura minore, nei reni, occhi e altri organi. La malattia interessa circa 1 neonato/a su 30.000 e pu\u00f2 presentare un quadro clinico evidente in ogni momento dall'infanzia all'et\u00e0 adulta: la manifestazione della malattia varia dai 3 ai 50 anni di et\u00e0.\nI primi sintomi includono disordini epatici, neurologici o psichiatrici e, pi\u00f9 raramente, problemi renali, scheletrici o endocrini. La malattia progredisce con una crescente itterizia e lo sviluppo di encefalopatie, gravi anomalie nella coagulazione del sangue, occasionalmente intravascolari, e insufficienza renale. Un peculiare tipo di tremore alle estremit\u00e0 superiori, lentezza nei movimenti e cambiamenti comportamentali diventano manifesti; gli anelli di Kayser-Fleitscher (un anello marrone al bordo esterno dell'iride notato nel 90% dei pazienti), diventano evidenti non appena il rame comincia ad accumularsi nel fegato e a influenzare il sistema nervoso.\nQuasi sempre la morte arriva se la malattia non \u00e8 curata; fortunatamente, l'identificazione della mutazione nel gene ATPasi di Wilson (alla base della maggior parte dei casi della malattia di Wilson) ha reso possibile una diagnosi attraverso un test sul DNA. Se diagnosticata e trattata in tempo, i pazienti con la malattia di Wilson possono vivere a lungo.\nAltre sindromi ereditarie.\nAltre malattie che sembrano legate ad alterazioni del metabolismo del rame includono la cirrosi infantile indiana (Indian, childhood cyrrhosis, ICC), l'Endemic Tyrolean copper toxicosis (ETIC) e la tossicosi idiopatica da rame (ICT, idiopathic copper cirrosi), nota anche come cirrosi infantile non-indiana. L'ICT \u00e8 un disordine genetico riconosciuto agli inizi del ventesimo secolo nelle regioni del Tirolo (Austria) e nella regione di Pune (India ) ICC, ITC, ETIC sono malattie dell'infanzia che sono simili in eziologia e aspetto. Sembrano avere una componente genetica e un contributo da un'elevata assunzione di rame. L'ipotesi prevalente \u00e8 che l'ICT sia dovuta a un difetto genetico (che causa un difettoso metabolismo del rame) associato a una elevata assunzione di rame, dovuta al riscaldamento e conservazione di latte in recipienti di ottone o da alte concentrazioni di rame nell'acqua. Questa ipotesi \u00e8 supportata dalla frequenza di consanguineit\u00e0 nella maggior parte dei casi, assente in aree con elevate quantit\u00e0 di rame nell'acqua potabile e dove queste sindromi non accadono.\nSalute di piante e animali.\nOltre a essere un nutriente essenziale per l'uomo, il rame \u00e8 vitale per la salute di piante e animali e gioca un ruolo importante in agricoltura.\nPiante.\nLa concentrazione di rame nei suoli non \u00e8 uniforme. In molte aree, i terreni hanno una concentrazione insufficiente di rame e spesso richiedono integrazioni di rame prima che la coltura, come i cereali, venga fatta crescere.\nLa carenza di rame nel suolo \u00e8 un problema per la produzione di cibo, poich\u00e9 porta a una diminuzione delle rese e della qualit\u00e0 del raccolto. Fertilizzanti azotati possono peggiorare la carenza di rame nei suoli. Il riso e il grano, i due pi\u00f9 importanti cibi da raccolto del mondo, sono molto sensibili alla carenza di rame: lo stesso vale per altri importanti cibi tra cui agrumi, l'avena, gli spinaci e carote. Altri cibi come le noci di cocco, la soia e gli asparagi non sono particolarmente sensibili alla carenza di rame.\nLa strategia pi\u00f9 efficace per contrastare la carenza di rame \u00e8 fornire rame sotto forma di sali, spesso come solfato. Fanghi sono spesso usati in qualche area per arricchire terreni agricoli con materiale organico e metalli in tracce, tra cui il rame.\nAnimali.\nBovini e ovini presentano segnali di una carenza di rame nel loro organismo. La lordosi \u00e8 una malattia delle pecore associata alla carenza di rame e causa costi enormi per gli allevatori, soprattutto in Europa, Nord America e Paesi tropicali.\nNei maiali, il rame ha dimostrato essere un notevole promotore della crescita.\nEffetti sull'uomo e sull'ambiente: il VRA.\nIl rame esiste da sempre in natura, ma nel corso degli ultimi secoli si sono aggiunte emissioni \u201cantropogeniche\u201d, cio\u00e8 dovute all'opera dell'uomo: basta pensare all'usura dei freni delle automobili e ai sali utilizzati in agricoltura. \u00c8 stato necessario valutare se questi apporti possono comportare pericoli per l'uomo e l'ambiente: per questo nel 2000 l'industria europea del rame ha iniziato una procedura volontaria di valutazione del rischio (Voluntary Risk Assessment, V.R.A.) legata alla produzione e all'utilizzo del rame metallico, delle polveri di rame e di quattro suoi composti.\nL'intero processo di valutazione \u00e8 stato concordato con l'Istituto Superiore di Sanit\u00e0, essendo l'Italia il paese incaricato della revisione per conto della Commissione europea e degli Stati Membri dell'Unione. Nel 2008 il dossier VRA \u00e8 stato infatti approvato dal Technical Committee for New and Existing Substances (TCNES) della Commissione Europea; lo Scientific Committee on Health and Environmental Risk (SCHER) della Commissione Europea ha svolto una valutazione finale e ha ulteriormente approvato le conclusioni sulla caratterizzazioni dei rischi per l'ambiente e la salute umana.\nLa VRA copre gli aspetti della produzione, utilizzo e fine vita del rame e mostra che il quadro legislativo vigente garantisce in generale l'ambiente, la salute degli addetti all'industria e la popolazione europea.\nLe principali conclusioni raggiunte dalla Commissione Europea e dagli esperti degli Stati Membri sono le seguenti:\nCollegamenti esterni.\n "}
{"id": "3230740", "revid": "1543377", "url": "https://it.wikipedia.org/wiki?curid=3230740", "title": "S 3 (sommergibile Italia 1915)", "text": "L\u2019S 3 \u00e8 stato un sommergibile della Regia Marina, in precedenza appartenuto alla Royal Navy.\nStoria.\nL\u2019\"S 3\" non prest\u00f2 mai servizio effettivo nella Marina britannica: quando, nel giugno 1915, la Regia Marina, essendo l'Italia entrata nel frattempo in guerra a fianco delle potenze della Triplice Intesa, chiese ed ottenne la sua cessione (insieme ai suoi due gemelli) da parte degli inglesi, si trovava ancora alle prove in cantiere: fu infatti ceduto all'Italia il giorno seguente alla sua entrata in servizio per la Royal Navy.\nTra la met\u00e0 di settembre e l'inizio di novembre 1915 ebbe luogo il trasferimento dal Regno Unito alla base di La Spezia.\nPrese base a Brindisi, in seno alla III Squadriglia Sommergibili, ma, prima ancora di poter svolgere anche una sola missione, fu colto da gravi guasti ai motori diesel (problema che affliggeva anche i gemelli) e fu disarmato.\nSi port\u00f2 poi a La Spezia, venendo destinato alla Scuola Sommergibili per la quale oper\u00f2 per il resto della guerra.\nRadiato nel 1919, fu avviato alla demolizione."}
{"id": "3230750", "revid": "767487", "url": "https://it.wikipedia.org/wiki?curid=3230750", "title": "Dipartimento di Mfoundi", "text": "Il dipartimento di Mfoundi \u00e8 un dipartimento del Camerun nella regione del Centro.\nIl dipartimento \u00e8 costituito dalla sola Yaound\u00e9, che \u00e8 anche capitale dello Stato, suddivisa in 6 \"arrondissement\"."}
{"id": "3230757", "revid": "767487", "url": "https://it.wikipedia.org/wiki?curid=3230757", "title": "Mario Renosto", "text": "Era noto anche come Renosto II per distinguerlo dal fratello Giacinto.\nCarriera.\nAla, nella stagione 1950-1951 vinse scudetto e Coppa Latina con la maglia del .\nCome allenatore cominci\u00f2 con la Sangiovannese; fu promosso in serie C con la Vis Pesaro e allen\u00f2 la nel 1964-65.\nMor\u00ec all'et\u00e0 di 59 anni per emorragia cerebrale, dopo aver battuto la testa in seguito a un malore."}
{"id": "3230772", "revid": "1573940", "url": "https://it.wikipedia.org/wiki?curid=3230772", "title": "Bembidion", "text": "Bembidion , \u00e8 un genere di coleotteri appartenente alla famiglia Carabidae. e rappresenta uno dei pi\u00f9 estesi con almeno 1200 specie descritte.\nQuesti animali sono lunghi generalmente sotto i 10 millimetri e si muovono velocemente, perch\u00e9 predatori, in zone dove l'acqua \u00e8 facilmente reperibile.\nLuca Toledano \u00e8 un entomologo italiano che ha classificato molti nuovi sottogeneri e specie di \"Bembidion\"."}
{"id": "3230776", "revid": "1851848", "url": "https://it.wikipedia.org/wiki?curid=3230776", "title": "Renzo Amadesi", "text": "Carriera.\nEsord\u00ec in maglia granata il 4 marzo 1934 in Torino-Casale (5-2)."}
{"id": "3230787", "revid": "1929943", "url": "https://it.wikipedia.org/wiki?curid=3230787", "title": "Paolo Amadesi", "text": ""}
{"id": "3230800", "revid": "92723", "url": "https://it.wikipedia.org/wiki?curid=3230800", "title": "Andrej Szeptytzkyj", "text": ""}
{"id": "3230802", "revid": "124897448", "url": "https://it.wikipedia.org/wiki?curid=3230802", "title": "Giuseppe Romano", "text": "Carriera.\nGiocatore.\nEsordisce in Serie B con il Brescia, il 22 maggio 1938 nella partita Brescia-Vigevano (3-1). Rimane in forza alle \"Rondinelle\" fino al 1942, quando si trasferisce al Vicenza, con cui debutta in Serie A il 4 ottobre 1942 nella sconfitta per 6-1 sul campo del Genova 1893.\nDurante la sospensione bellica dei campionati, si trasferisce al , con cui prende parte al Torneo Benefico Lombardo: la formazione lariana conclude al primo posto, e Romano risulta il portiere meno battuto del torneo con 18 reti subite. Terminata la guerra, riprende l'attivit\u00e0 giocando ancora due campionati con il Vicenza (il secondo in Serie A), prima di ritornare al Brescia per due stagioni da titolare nella serie cadetta.\nNel 1949 torna a militare nella massima serie con il ; con i lariani, tuttavia, viene impiegato come rincalzo, e colleziona 2 presenze in due stagioni. Ormai trentatreenne, passa al , sempre in Serie A, ed esordisce in maglia granata il 18 novembre 1951, nella vittoria per 1-0 a Trieste, conquistando la maglia da titolare e giocando 29 partite nel campionato 1951-1952. Nelle due stagioni successive lo spazio si riduce progressivamente, e nel 1954, a 36 anni, scende in Serie C, con la maglia del : gioca 10 partite come riserva del titolare Maffeis, e a fine stagione viene lasciato libero.\nNell'aprile 1956, dopo diversi mesi di inattivit\u00e0, viene ingaggiato dal , risultando il quarto portiere impiegato dagli emiliani nel campionato di Serie C 1955-1956. Disputa le ultime 9 partite del campionato, contribuendo alla salvezza della squadra allenata da Ercole Bodini (poi vanificata dalle vicende del Caso Piacenza).\nLa carriera di Romano prosegue con la sua ultima stagione in Serie A, nelle file della Juventus, come terzo portiere dietro Giovanni Viola e Giuseppe Vavassori. Gioca 6 partite concludendo la sua carriera il 2 giugno 1957, sul campo del ; con i suoi 38 anni risulta il giocatore pi\u00f9 anziano ad aver vestito la maglia bianconera al debutto.\nAllenatore.\nTerminata la carriera agonistica diventa allenatore del Pordenone, nel campionato 1962-1963, e nel 1965 viene ingaggiato dal Tempio. Nel novembre dello stesso anno, mentre dirigeva un allenamento della squadra, muore colpito da infarto."}
{"id": "3230819", "revid": "125526654", "url": "https://it.wikipedia.org/wiki?curid=3230819", "title": "Angolagate", "text": "Angolagate designa il traffico di armi, arrivate dall'Europa dell'est, che negli anni novanta ha consentito al presidente dell'Angola Jos\u00e9 Eduardo dos Santos di vincere contro i suoi avversari dell'Unione Nazionale per l'Indipendenza Totale dell'Angola (UNITA), nel corso della guerra civile angolana (1992-2002). Un processo conclusosi a ottobre 2009 ha visto tra i condannati l'ex ministro degli interni francese Charles Pasqua. La vendita, per un valore di quasi 800 milioni di dollari, avvenne nonostante l'embargo dell'ONU.\nLa storia.\nLa guerra civile angolana, che opponeva il presidente Jos\u00e9 Eduardo dos Santos ai ribelli dell'Unita, si \u00e8 conclusa nell'aprile del 2002 con la sconfitta dei ribelli. \nIl totale delle transazioni dell\"'Angolagate\" ammonta a 793 milioni di dollari: i soldi sono serviti per acquistare carri armati, obici, elicotteri e navi da guerra. I protagonisti del traffico sono Pierre Falcone, uomo d'affari di nazionalit\u00e0 francese, angolana e brasiliana, e il suo socio Arcadi Gaydamak, miliardario israeliano di origine russa, che si sarebbero divisi met\u00e0 di questa cifra. Nonostante le armi non siano transitate dalla Francia, i contratti sono stati siglati nel paese europeo e il traffico \u00e8 stato finanziato dall'istituto Bnp Paribas. \nI due principali accusati negano che il materiale venduto comprendesse 170\u00a0000 mine antiuomo, che hanno causato nel paese 70\u00a0000 vittime costrette all'amputazione degli arti.\nIl processo.\nIl giudice che ha istruito il processo ha valutato che la giustizia francese fosse competente in ragione dell'implicazione di un cittadino francese, Pierre Falcone, e della sua impresa, la Brenco. Inoltre, queste consegne di armi sono avvenute senza l'autorizzazione del ministero della difesa, come esige la legislazione francese. Su questa base il 25 gennaio del 2001 il ministro della Difesa dell'epoca, Alain Richard, aveva depositato una denuncia per violazione della legge francese sul commercio delle armi. Falcone e il suo socio Arcadi Gaydamak sono stati condannati anche per aver nascosto al fisco francese le entrate ottenute dalla vendita delle armi. E l'accusa ha rimarcato che queste vendite sono state effettuate in violazione dell'embargo delle Nazioni Unite, che \u00e8 rimasto in vigore dal 1993 al 1998. Complessivamente, in questo processo le persone sotto accusa erano 42: alcune per aver beneficiato delle tangenti del tandem Falcone-Gaydamak, altre per aver partecipato all'organizzazione del traffico d'armi.\nMarted\u00ec 27 ottobre 2009 il tribunale di Parigi ha concluso il processo: sei anni di carcere a Pierre Falcone, la figura principale del caso. Il tribunale ha ignorato l'immunit\u00e0 reclamata dall'accusato in quanto in possesso di passaporto diplomatico come rappresentante dell'Angola presso l'UNESCO, l'organizzazione delle Nazioni Unite per l'educazione, la scienza e la cultura. Anche il socio di Falcone, Arcadi Gaydamak, \u00e8 stato condannato alla stessa pena, ma \u00e8 latitante, a differenza dell'amico, che \u00e8 stato arrestato al termine dell'udienza.\nL'ex ministro degli interni, Charles Pasqua, 82 anni, \u00e8 stato condannato a un anno di carcere, pi\u00f9 due anni con il beneficio della condizionale. Al suo amico politico Jean-Charles Marchiani, ex prefetto del dipartimento del Var, \u00e8 stata comminata una pena di tre anni di prigione, di cui 21 mesi con la condizionale. Il figlio del defunto presidente Fran\u00e7ois Mitterrand, Jean-Christophe, che ha ricevuto 2,6 milioni di dollari di commissioni, si \u00e8 visto infliggere una pena di due anni, con la condizionale, e un'ammenda di 375\u00a0000 euro. Infine, lo scrittore Paul-Loup Sullitzer \u00e8 stato condannato a 15 mesi, con la condizionale, per un coinvolgimento nella vicenda. Jacques Attali, gi\u00e0 consigliere di Mitterrand e oggi di Nicolas Sarkozy, \u00e8 stato assolto.\nControversie.\nQueste condanne non chiudono necessariamente l'affaire: Charles Pasqua ha affermato che altre personalit\u00e0 dovevano assumersi le loro responsabilit\u00e0. Il giorno della condanna, mentre annunciava che sarebbe ricorso in appello, Pasqua ha spiegato che erano al corrente del traffico d'armi gli ex presidenti Fran\u00e7ois Mitterrand e Jacques Chirac, l'ex primo ministro Edouard Balladur e l'ex ministro degli esteri Alain Jupp\u00e9. Da parte sua, Jean-Christophe Mitterrand ha dichiarato che non avrebbe fatto appello, apparentemente sollevato dal fatto che il tribunale lo abbia condannato per ricettazione di beni sociali (ha incassato denaro per aver indirizzato gli intermediari in favore di Pierre Falcone) e non per traffico d'armi.\nNel corso dei mesi che hanno preceduto il processo, il presidente Sarkozy e il suo ministro della Difesa, Herv\u00e9 Morin, hanno tentato di convincere la giustizia a mantenere sotto traccia l'intera vicenda. Nel luglio 2008, Herv\u00e9 Morin ha dichiarato che, dal suo punto di vista, l'esistenza di un traffico non era reale sul piano giuridico, poich\u00e9 le armi in questione non erano transitate sul territorio francese. La societ\u00e0 d'intermediazione, la Zts Osos, ha la sua sede in Slovacchia. Anche lo Stato angolano difende questo punto di vista.\nCharles Pasqua reclama a sua volta che all'intera vicenda sia tolto il segreto, introdotto per ragioni di difesa e di sicurezza nazionale. In questa sua richiesta \u00e8 sostenuto dall'opposizione socialista e dal leader centrista Fran\u00e7ois Bayrou. Nella sua logica, Pasqua ritiene di aver servito lo Stato francese. Quando, all'epoca dei fatti, il presidente angolano, Jos\u00e9 Eduardo dos Santos, aveva chiesto a Parigi di aiutarlo ad acquistare armi, la Francia avrebbe ufficialmente rifiutato, ma, in pratica, avrebbe lasciato fare.. Ma togliere il segreto darebbe l'avallo a un percorso che potrebbe dimostrare l'implicazione dei vertici dello Stato nella violazione dell'embargo ONU.\nIl governo angolano, in una dichiarazione ufficiale, si \u00e8 detto \u00abstupefatto\u00bb dalla sentenza del tribunale le di Parigi, che condanna \u00abdei cittadini francesi che, opportunamente, aiutarono il paese a garantire la difesa dello stato e del processo democratico di fronte a una sovversione armata, condannata dalla comunit\u00e0 internazionale\u00bb. Inoltre, Luanda smentisce di essere stata oggetto di un embargo internazionale che vietava al \u00abgoverno legittimo\u00bb di acquistare armi. D'altra parte, i firmatari del contratto non sono stati perseguiti. La dichiarazione parla anche di un processo \u00absquilibrato e ingiusto\u00bb, che \u00e8 sembrato quasi un regolamento di conti, perch\u00e9 \u00abcerti angolani, che furono appoggiati dai servizi speciali francesi, avevano fallito nel loro desiderio di conquistare il potere con le armi\u00bb. Il processo - secondo l'avvocato Fran\u00e7is Teitgen, che difende gli interessi di Luanda - avrebbe quindi compiuto un'ingerenza in questioni rilevanti della \u00absovranit\u00e0 nazionale angolana\u00bb.\nI contratti dell\"'Angolagate\" potrebbero essere all'origine di 54 milioni di dollari di transazioni di cui avrebbero beneficiato numerose alte personalit\u00e0 angolane.\nIl quotidiano portoghese \"Publico\", in un articolo dell'ottobre 2008, afferma di essere in possesso di una lista di bonifici bancari in favore del capo dello Stato Eduardo Dos Santos, dell'ambasciatore dell'Angola a Parigi, Elisio de Figueiredo, e di numerosi responsabili militari, tra cui l'ex capo dell'informazione, il generale Fernando Miala, oggi in disgrazia, uno di quei \u00abcerti angolani\u00bb indicati nel comunicato. Secondo lo stesso quotidiano, ci sarebbero banche portoghesi implicate in 50 dei 70 bonifici dell'Angolagate. Il giornale cita il Banco Comercial Portugu\u00eas, la Caixa Geral de Dep\u00f3sitos e anche le filiali portoghesi dello spagnolo Banco Bilbao Vizcaya e della britannica Barclays."}
{"id": "3230825", "revid": "484362", "url": "https://it.wikipedia.org/wiki?curid=3230825", "title": "Ilemi", "text": ""}
{"id": "3230833", "revid": "1543377", "url": "https://it.wikipedia.org/wiki?curid=3230833", "title": "Sesquisolfuro di fosforo", "text": "Sesquisolfuro di fosforo \u00e8 il nome pi\u00f9 comune del composto inorganico di formula P4S3. Il nome pi\u00f9 corretto \u00e8 trisolfuro di tetrafosforo. \u00c8 uno dei due solfuri di fosforo di importanza commerciale. \u00c8 un solido giallo, ma quando non \u00e8 puro il colore del composto pu\u00f2 essere verdino o grigio. Il composto fu descritto nel 1864 dal chimico francese Cl\u00e9ment Georges Lemoine, e fu prodotto per la prima volta industrialmente nel 1898 dalla ditta Albright and Wilson. Viene usato per la produzione dei fiammiferi accendibili ovunque.\nStruttura molecolare.\nP4S3 \u00e8 un composto molecolare; la molecola ha simmetria C3\"v\" e deriva dall'inserzione dello zolfo nella struttura tetraedrica di P4, lasciando intatto uno dei cicli P3. Le distanze P\u2212S e P\u2212P sono rispettivamente 209,0 e 223,5 pm. P4S3 e P4Se3 hanno la medesima struttura.\nSintesi.\nP4S3 viene prodotto riscaldando a pi\u00f9 di 180 \u00b0C una opportuna miscela di zolfo e fosforo rosso. In presenza di un eccesso di zolfo si forma invece P4S10. Il P4S3 grezzo viene quindi purificato per distillazione o per ricristallizzazione da toluene. Si stima che nel 1989 ne siano state prodotte 150 tonnellate.\nReattivit\u00e0.\nP4S3 \u00e8 il pi\u00f9 stabile dei solfuri di fosforo, \u00e8 un solido insolubile in acqua fredda, ma molto solubile in disolfuro di carbonio (100g in 100mL a 17 \u00b0C) e benzene (11,1 g in 100 mL a 30 \u00b0C). A temperatura ambiente non reagisce con l'acqua, a differenza degli altri solfuri di fosforo che vengono idrolizzati. Ad alta temperatura reagisce con acqua e vapore formando ossidi di fosforo e solfuro di idrogeno, H2S; quest'ultimo \u00e8 particolarmente pericoloso in quanto tossico e infiammabile.\nP4S3 \u00e8 facilmente infiammabile per riscaldamento e per frizione. Per combustione in aria produce fumi tossici di diossido di zolfo, SO2.\nUsi.\nUna miscela 1:2 di P4S3 e clorato di potassio, KClO3, insieme ad altri materiali, \u00e8 usata nella testa dei fiammiferi accendibili ovunque."}
{"id": "3230841", "revid": "122871", "url": "https://it.wikipedia.org/wiki?curid=3230841", "title": "RAMdisk", "text": ""}
{"id": "3230843", "revid": "48344", "url": "https://it.wikipedia.org/wiki?curid=3230843", "title": "Guerra di Liberazione", "text": ""}
{"id": "3230853", "revid": "191257", "url": "https://it.wikipedia.org/wiki?curid=3230853", "title": "Mamma ha un appuntamento col vampiro", "text": ""}
{"id": "3230861", "revid": "44876", "url": "https://it.wikipedia.org/wiki?curid=3230861", "title": "Gy\u00f6rgy K\u0151szegy", "text": "Carriera.\nAllenatore.\nNella stagione 1926-1927 allena la Pistoiese, successivamente il Taranto, la Catanzarese e nell'annata 1939-1940 guida il Padova in Serie B.\nDebutta nella gara Padova-Pisa (4-2) del 17 settembre 1939. Siede per l'ultima volta sulla panchina padovana nella partita -Padova (2-3) del 16 giugno 1940. Con i \"biancorossi\" arriva all'ottavo posto finale."}
{"id": "3230865", "revid": "191257", "url": "https://it.wikipedia.org/wiki?curid=3230865", "title": "Motocrossed", "text": ""}
{"id": "3230872", "revid": "2138421", "url": "https://it.wikipedia.org/wiki?curid=3230872", "title": "Guglielmo di Modena", "text": "Biografia.\nAnche se non sono noti i genitori, Guglielmo nacque molto probabilmente in Piemonte nel 1184-1185; non hanno trovato riscontro le ipotesi di alcuni storici di una sua nascita in Savoia o in Francia.\nLa sua attivit\u00e0 diplomatica fu frequente sotto i pontificati di Onorio III (1216-1227) e Gregorio IX (1227-1241), con missioni in Livonia negli anni 1220 (creando la diocesi di \u00d6sel-Wiek parte della Confederazione della Livonia nel 1228), in Prussia negli anni 1240 (creazione delle diocesi di Culm, di Pomesania, di Varmia e di Sambia nel 1243), in Norvegia dove incoron\u00f2 il re Haakon IV (1247) e in Svezia dove partecip\u00f2 al sinodo di Sk\u00e4nninge nel 1248 (temi: organizzazione dei primi capitoli delle cattedrali, celibato dei preti).\nNei primi mesi del 1230 rientr\u00f2 in Italia e si insedi\u00f2 nuovamente nella diocesi di Modena, esercitando il ministero episcopale fino a tutto il 1233. Nella sua funzione di vescovo il 24 maggio 1233, affiancato da numerosi prelati, dal Maestro generale dei Frati domenicani e dagli altri frati convenuti per il capitolo generale dell'Ordine, offici\u00f2 a Bologna la cerimonia solenne della traslazione delle reliquie di Domenico di Guzm\u00e1n, morto nel 1221. Il frate aveva stretto amichevoli rapporti di stima con Guglielmo durante gli anni del vicecancellierato presso la Curia romana, tanto che Guglielmo fu uno dei principali fautori della sua canonizzazione, proclamata da papa Gregorio IX poco pi\u00f9 di un anno dopo."}
{"id": "3230873", "revid": "36606099", "url": "https://it.wikipedia.org/wiki?curid=3230873", "title": "Guglielmo di Sabina", "text": ""}
{"id": "3230877", "revid": "1543377", "url": "https://it.wikipedia.org/wiki?curid=3230877", "title": "Photo-Secession", "text": "Photo-Secession fu un movimento che si svilupp\u00f2 nei primi anni del XX secolo, il cui intento era di promuovere la fotografia come arte. All'inizio del '900 un gruppo di fotografi, capitanati da Alfred Stieglitz e Fred Holland Day, sostennero la controversa tesi che il senso di una fotografia non era da ricercare in ci\u00f2 che appariva di fronte alla fotocamera, bens\u00ec nella manipolazione dell'immagine, da parte dell'artista/fotografo, per realizzare la sua visione soggettiva. Il movimento ha contribuito ad elevare gli standard e la consapevolezza della fotografia d'arte, costituendo il corrispettivo americano del Linked Ring, un altro gruppo esclusivamente britannico separatosi dalla Royal Photographic Society.\nContesto storico.\nIl gruppo si costitu\u00ec nel 1902, quando il National Arts Club chiese a Stietgliz di mettere insieme il meglio della fotografia Americana contemporanea, per organizzare un'esposizione. Durante l'organizzazione della mostra, Stieglitz ebbe un dissenso con alcuni dei membri pi\u00f9 conservatori del Club sui fotografi che avrebbero dovuto essere coinvolti. Per sostenere le sue ragioni, Stieglitz form\u00f2 un gruppo, con accesso esclusivo, che chiam\u00f2 Photo Secession, per dare l'impressione che le sue posizioni fossero sostenute anche da molti altri fotografi affermati. In seguito Stiegliz stesso afferm\u00f2: \u00abdi aver richiesto sostegno per la nuova esclusiva e costituita Photo-Secession\u00bb ma della quale, in realt\u00e0, ancora non esisteva alcun organico definitivo fino al 17 febbraio 1902, appena due settimane prima dell'apertura dell'esposizione del National Arts Club.\nPer quanto riguarda il nome del gruppo, si pensa che Stieglitz sia stato influenzato dall'esposizione della Secessione di Monaco di Baviera del 1898 (Verglag des Vereines Bildender Kunstler Muchnes Sezession). Stieglitz ebbe infatti frequenti corrispondenze con Fritz Matthies-Masuren, che scrisse il catalogo per l'esposizione di Monaco, ed era affascinato dall'idea che i fotografi stessero ideando una loro, nuova, personale forma artistica. Nel 1899 scrisse:\nPi\u00f9 tardi nella sua vita, Stieglitz raccont\u00f2 sulle origini della Photo-Secession:\nJoy Bochner, lo storico dell'arte, sottolinea come sia importante considerare la Photo-Secession su pi\u00f9 aspetti, anzich\u00e9 quello esclusivamente estetico.\nQuindi da cosa scatur\u00ec questa secessione? Non solo da una forma d'arte divenuta ormai stantia, attraverso la copia dello stile Vittoriano, degli stili tradizionali, ma principalmente dalla dittatura delle istituzioni consolidate, delle gallerie, delle scuole d'arte e professionali che corroboravano e autorizzavano l'imitazione e la copia.\nI fautori del pittorialismo, che fu l'elemento fondamentale (il valore intrinseco) della Photo-Secession, sostenevano che la fotografia necessitava di emulare la pittura e l'incisione (acqua forte) dei tempi. I pittorialisti credevano che, proprio come la pittura \u00e8 caratterizzata dall'artista attraverso la manipolazione dei materiali per raggiungere l'effetto desiderato, cos\u00ec pure il fotografo dovrebbe alterare o manipolare l'immagine fotografica. Fra le tecniche usate c'erano il soft focus, i filtri speciali, i rivestimenti delle lenti; la bruciatura, la mascheratura e/o il taglio in camera oscura, per modificare il contenuto dell'immagine, ed inoltre i processi di stampa alternativa come l'intonazione seppia, la stampa al carbone, la stampa al platino e la gomma bicromata.\nFrequentemente i contenuti delle immagini si ispiravano a lavori eseguiti da altri artisti, in genere dell'arte greca e romana, utilizzando elementi stilistici come le drammatizzazione dell'illuminazione, della prospettiva, della geometria, l'uso della monocromia e dell'alto contrasto.\nFondando la Photo Secession, Stietglitz afferm\u00f2 che fu una \"ribellione contro l'atteggiamento ipocrita del non credente, del filisteo e della maggioranza delle autorit\u00e0 culturali.\" Mentre questo era vero in parte, le sue azioni dimostravano che la creazione della Photo-Secession fu anche per affermarsi nel mondo della fotografia e dell'arte.\nIl ruolo di Stieglitz nella formazione e nel rigido controllo della Photo-Secession fu chiaro in due battute che ebbero luogo all'apertura della mostra del National Arts Club. All'inizio Stieglitz disse che l'affiliazione alla Photo-Secession era piuttosto libera. \nTuttavia, quando Charles Berg chiese a Stieglitz se anche lui era un foto-secessionista, Steglitz bruscamente gli rispose che non lo era.\nStieglitz conferm\u00f2 questa opinione, anche se era lui stesso il responsabile dell'inclusione delle tre foto di Berg alla mostra.\n\"L'appartenenza\" alla Photo-Secession variava a seconda del temperamento e degli interessi di Stieglitz, ma era incentrata attorno al gruppo principale, formato da Stieglitz, Edward Steichen, Clearence H. White, K\u00e4sebier, Frank Eugene, F. Holland Day e pi\u00f9 tardi anche da Alvin Langdon Coburn.\nI fotografi inclusi nella prima esposizione furono C. Yarnell Abbott, Prescott Adamson, Arthur E. Becher, Charles I. Berg, Alice Boughton, John G. Bullock, Rose Clark and Elizabeth Flint Wade, F. Colburn Clarke, F. Holland Day, Mary M. Devens, William B. Dyer, Thomas M. Edmiston, Frank Eugene, Dallett Fuguet, Tom Harris, Gertrude K\u00e4sebier, Joseph T. Keily, Mary Morgan Keipp, Oscar Maurer, William B. Post, Robert S. Redfield, W. W. Renwick, Eva Watson-Sch\u00fctze, T. O'Conor Sloane, Jr., Ema Spencer, Edward Steichen, Alfred Stieglitz, Edmund Stirling, Henry Troth, Mathilde Weil and Clarence H. White.\nNel 1905 Stieglitz istitu\u00ec la Piccola Galleria della Photo-Secession, una ristretta, ma influente, galleria ove egli continuava ad esibire alcuni dei pi\u00f9 conosciuti membri del movimento. Il gruppo continu\u00f2 ad esporre, sotto il nome di Photo-Secession, fino al 1910, quando diversi fotografi, stanchi dei modi autocratici di Stieglitz, ne uscirono.\nNel 1916 K\u00e4sebier, White, Coburn ed altri formarono un'organizzazione chiamata Pictorial Photographers of America (PPA) per continuare a promuovere lo stile pittorialista. Un anno pi\u00f9 tardi Stieglitz sciolse formalmente la Photo-Secession, anche se in quel momento ne rimaneva solo il nome.\nLo statuto di Stieglitz.\nApparso sul supplemento del numero 3 di Camera Work del luglio 1903:\nThe Photo Secession\nLista dei membri.\nLista dei membri pubblicata sul supplemento del numero 3 di Camera Work del luglio 1903.\nSoci fondatori (membri del consiglio)\nSoci esterni al consiglio"}
{"id": "3230878", "revid": "347132", "url": "https://it.wikipedia.org/wiki?curid=3230878", "title": "Nicola Riezzo", "text": "Biografia.\nTerzo di sei figli, \u00e8 avviato fin da bambino alla vita sacerdotale, anche grazie alla guida di uno zio gi\u00e0 presbitero.\nFrequenta gli studi ginnasiali e nel 1923 si trasferisce a Roma, dove frequenta il collegio Capranica e si iscrive alla Pontificia Universit\u00e0 Gregoriana, laureandosi in teologia.\nIl 21 agosto 1927 viene ordinato sacerdote da monsignor Gennaro Trama. Insegna presso i seminari di Lecce, di Assisi e Molfetta.\nIl 25 marzo 1958 \u00e8 eletto vescovo di Castellaneta e viene consacrato nel Duomo di Lecce il successivo 29 giugno da Francesco Minerva (vescovo di Lecce), coconsacranti Corrado Ursi (vescovo di Nard\u00f2) e Guglielmo Motolese (arcivescovo di Taranto).\nIn quanto vescovo, parteciper\u00e0 a tutte le sessioni del Concilio Vaticano II tra il 1962 e il 1965.\nDopo un decennio alla guida della diocesi ionica, il 28 aprile 1969 viene promosso alla sede metropolitana di Otranto. Molto presente nella realt\u00e0 diocesana idruntina, vicino ai giovani e ai poveri, viene ricordato come uomo di grande preghiera.\nDal 28 aprile 1969 al 12 ottobre 1974 \u00e8 stato anche amministratore apostolico della diocesi di Ugento-Santa Maria di Leuca.\nIn occasione del 5\u00ba centenario della strage dei Beati martiri di Otranto, accoglie il 5 ottobre 1980 papa Giovanni Paolo II, venuto in visita apostolica a Otranto per partecipare ai festeggiamenti e che, per la prima volta nel corso del suo pontificato, giunge in terra pugliese.\nIl 27 gennaio 1981, dimessosi per raggiunti limiti di et\u00e0, lascia la guida della diocesi idruntina rimanendone arcivescovo emerito.\n\u00c8 stato l'ultimo arcivescovo metropolita di Otranto in quanto il 20 ottobre 1980, in base alla bolla papale \"Conferentia episcopalis apuliae\", la sede metropolitana \u00e8 divenuta l'arcidiocesi di Lecce.\nSi ritira nella nat\u00eca Squinzano dove continua a servire la Chiesa ed il suo popolo prestando aiuto nella parrocchia di San Nicola.\nMuore nella sua citt\u00e0 natale il 20 agosto 1998, all'et\u00e0 di 93 anni.\nIl 27 giugno 2005, su parere unanime della Conferenza Episcopale Pugliese e con il nulla osta della Congregazione delle Cause dei Santi, monsignor Cosmo Francesco Ruppi ha aperto la fase diocesana del processo di canonizzazione.\nGenealogia episcopale.\nLa genealogia episcopale \u00e8:"}
{"id": "3230880", "revid": "110157", "url": "https://it.wikipedia.org/wiki?curid=3230880", "title": "Provincia di Loreto", "text": "La provincia di Loreto \u00e8 una delle otto province della regione di Loreto nel Per\u00f9. \nProvince confinanti.\nConfina a nord con l'Ecuador, ad est con la provincia di Maynas, a sud con la provincia di Requena, la provincia di Ucayali e la regione di San Mart\u00edn e ad ovest con la provincia di Datem del Mara\u00f1\u00f3n e la provincia di Alto Amazonas.\nGeografia antropica.\nSuddivisioni amministrative.\nLa provincia \u00e8 suddivisa in cinque distretti:"}
{"id": "3230882", "revid": "1543377", "url": "https://it.wikipedia.org/wiki?curid=3230882", "title": "Partite di pallacanestro tra squadre FIBA ed NBA", "text": "Le partite di pallacanestro tra squadre FIBA ed NBA si sono giocate sempre in amichevoli o comunque in manifestazioni non ufficiali, ed hanno visto prevalere le compagini del nuovo continente per la maggior parte delle volte. Molte di queste partite si sono giocate durante il McDonald's Open, dove le squadre NBA hanno sempre vinto e dal 2006 nel corso dell'NBA Europe Live Tour e dell'Euroleague American Tour.\nStoria.\nLa prima partita tra una squadra NBA ed una FIBA si \u00e8 svolta nel 1978 a Tel Aviv, Israele, dove la squadra di casa del Maccabi ha sorprendentemente battuto i Washington Bullets campioni in carica NBA per 98 a 97. Da allora, solo altre sei squadre dell'Eurolega hanno sconfitto una franchigia NBA: le spagnole FC Barcelona, CB Malaga e Real Madrid, la russa CSKA Mosca, la tedesca Alba Berlino e la turca Fenerbah\u00e7e.\nOltre a sconfiggere i Washington Bullets nel 1978, il Maccabi Tel Aviv ha battuto anche i New Jersey Nets ed i Phoenix Suns nel 1984 in Israele, ed i Toronto Raptors a Toronto nel 2005.\nIl Barcelona FC e il CSKA Mosca hanno vinto nel corso dell'NBA Europe Live Tour del 2006, dove il Barcellona ha superato i Philadelphia 76ers 104-99, e la squadra moscovita i Los Angeles Clippers 94-75, il maggior scarto inflitto da un'europea ad una formazione NBA sino ad ora.\nNel corso dell'NBA Europe Live Tour del 2007, il CB M\u00e1laga ha battuto i Memphis Grizzlies 102-99, e il Real Madrid i Toronto Raptors 104-103. Nel 2010, il FC Barcellona ed il CSKA Mosca si sono imposti di misura sui Los Angeles Lakers e sui Cleveland Cavaliers. Nel 2014, l'Alba Berlino supera i campioni dell'NBA dei San Antonio Spurs sulla sirena per 94-93.\nInoltre, la squadra nazionale dell'Unione Sovietica ha battuto 132-123 gli Atlanta Hawks a Mosca nel 1988. Il 5 ottobre 2015, il Fenerbah\u00e7e batte 101-96 i Brooklyn Nets.\nPer tre volte i campioni in carica di Eurolega ed NBA si sono affrontati, nelle prime due occasioni hanno prevalso i campioni NBA, mentre nel 2010 il Barcellona ha sconfitto i Los Angeles Lakers per 92 ad 88."}
{"id": "3230894", "revid": "599013", "url": "https://it.wikipedia.org/wiki?curid=3230894", "title": "This Is the Time", "text": ""}
{"id": "3230897", "revid": "36606354", "url": "https://it.wikipedia.org/wiki?curid=3230897", "title": "San Biagio a Petriolo", "text": ""}
{"id": "3230901", "revid": "375960", "url": "https://it.wikipedia.org/wiki?curid=3230901", "title": "\u00c9tienne-Maurice Falconet", "text": ""}
{"id": "3230904", "revid": "118922523", "url": "https://it.wikipedia.org/wiki?curid=3230904", "title": "Vorwerk (azienda)", "text": "La Vorwerk \u00e8 un'azienda tedesca fondata nel 1883 con sede a Wuppertal. La sua attivit\u00e0 principale \u00e8 costituita dalla distribuzione diretta di prodotti per la casa.\nCompresi i rappresentanti di commercio, l'impresa familiare, che \u00e8 gestita come una societ\u00e0 in accomandita, impiega quasi mezzo milione di persone in oltre 60 paesi in tutto il mondo (dati 2005). Per l'anno 2005, la societ\u00e0 ha conseguito ricavi per \u20ac 1.772.000.000, e insieme al gruppo AFK associato ha ottenuto un volume d'affari pari a \u20ac 2.181.000.000. I profitti, come da tradizione aziendale, non sono stati pubblicati.\nI prodotti pi\u00f9 rappresentativi sono l'aspirapolvere Folletto e il robot da cucina Bimby (conosciuti, al di fuori dell'Italia, rispettivamente con il nome di Kobold e Thermomix)."}
