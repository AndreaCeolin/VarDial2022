{"id": "3256698", "revid": "125300197", "url": "https://it.wikipedia.org/wiki?curid=3256698", "title": "Personaggi di Warcraft", "text": "Questa pagina riporta i personaggi secondari e minori dell'universo di \"Warcraft\".\nAegwynn.\nAegwynn \u00e8 stata la penultima Guardiana di Tirisfal e una delle maghe pi\u00f9 potenti della storia di Azeroth, oltre che la madre di Medivh. Non \u00e8 mai apparsa in alcuno dei videogiochi della saga di \"Warcraft\", ma \u00e8 nota ai fan per la sua presenza in alcuni romanzi, come \"L'ultimo Guardiano\" di Jeff Grubb, \"Il ciclo dell'odio\" di Keith R.A. DeCandido e \"Arthas - L'ascesa del Re dei Lich\" di Christie Golden. \u00c8 anche un personaggio maggiore in \"\".\nAegwynn, assai dotata come maga sin da giovane, succedette come Guardiana di Tirisfal a Magna Scavell, che era stato suo maestro, caratterizzandosi fin da subito per il suo approccio avventato (ancorch\u00e9 efficace) ai problemi. \nCinquecento anni dopo la sua nomina a Guardiana Aegwynn viaggi\u00f2 al \"tetto del mondo\", il continente ghiacciato di Nordania, nelle Cime Tempestose, per sconfiggere un gruppo di demoni che stavano cacciando draghi: dopo averli ridotti in cenere, un avatar del Titano Oscuro Sargeras stesso sorse dalla polvere e, supportata dai draghi, Aegwynn riusc\u00ec a distruggerlo. Trasport\u00f2 o sigill\u00f2 il cadavere nell'ex tempio di Elune situato sulle Isole Disperse, dopodich\u00e9 fece sprofondare tutto l'arcipelago negli abissi, pensava in questo modo che il potere della Distorsione Fatua non avrebbe mai potuto resuscitarlo. Sargeras, per\u00f2, aveva pianificato tutto e, a sua insaputa, aveva instillato parte del proprio spirito dentro di lei.\nDopo questo evento Aegwynn divenne arrogante e presuntuosa, snobbando le regole del Concilio di Tirisfal e decidendo infine che sarebbe stata lei, e non loro, a scegliere il prossimo Guardiano. Cos\u00ec, 778 anni dopo aver distrutto l'avatar di Sargeras, scelse un potente mago, Nielas Aran, con cui concepire il suo erede, che chiam\u00f2 Medivh. Aegwynn lasci\u00f2 Medivh a suo padre a Roccavento e instill\u00f2 in lui, ben nascosta in profondit\u00e0, tutta la conoscenza dei Guardiani di Tirisfal, facendo in modo che si manifestasse una volta raggiunta la maturit\u00e0 fisica. Quando quel tempo venne, il potere di Tirisfal era troppo per poterlo controllare e il risultato fu un'esplosione di energia magica dal bambino che uccise suo Nielas e gett\u00f2 Medivh in coma per vent'anni. Quando Medivh, al suo risveglio, strinse un patto con la Legione Infuocata e port\u00f2 gli orchi ad Azeroth, Aegwynn lo affront\u00f2 a Karazhan, venendo per\u00f2 sconfitta e scoprendo cos\u00ec che Sargeras l'aveva gabbata: quando aveva concepito, infatti, lo spirito del Titano Oscuro si era trasferito al bambino non ancora nato, prendendone infine il controllo. Aegwynn riusc\u00ec a fuggire e si teletrasport\u00f2 a Mulgore, dove si costru\u00ec una casetta e dove pensava di poter vivere i suoi ultimi anni in solitudine. \nQuando Medivh fu ucciso, invece, Aegwynn riusc\u00ec a riportarlo in vita sotto forma di spirito, permettendogli di unire umani, orchi ed elfi della notte durante la Terza Guerra prima di sparire definitivamente. Aiut\u00f2 poi Jaina Marefiero a sventare il piano di un demone che stava operando per mettere contro le nazioni di Durotar e Theramore, e cominci\u00f2 a servire come consigliera di Jaina, aiutando inoltre Varian Wrynn a recuperare la memoria e l'elfa del sangue Valeera Sanguinar a controllare la propria sete di magia. Successivamente Aegwynn \u00e8 stata una dei membri fondanti del Nuovo Concilio di Tirisfal, e nella battaglia contro l'ogre magi Cho'gall si \u00e8 sacrificata per conferire a Med'an (suo nipote, figlio di Medivh e Garona) i suoi poteri, permettendogli di sconfiggerlo. \u00c8 stata sepolta a Morgan's Plot, sotto Karazhan, vicino a Medivh.\nAkama.\nAkama \u00e8 un draenei Corrotto, leader della trib\u00f9 Linguamorta e di un gruppo di \u00e9lite della trib\u00f9 stessa chiamati Congiurati Linguamorta; era uno dei guardiani del Tempio di Karabor, che sarebbe poi divenuto il Tempio Nero, nella Valle di Torvaluna: quando gli orchi, controllati dalla Legione Infuocata, marciarono sul tempio, Akama s'incaric\u00f2 dell'evacuazione di quanti pi\u00f9 abitanti del tempio possibili, dandosi poi con essi alla macchia. Dapprima si nascosero a Shattrath, dove furono per\u00f2 colpiti dalle energie del caos, che mutarono molti dei sopravvissuti in Corrotti; Akama in particolare sub\u00ec l'influsso pesante di tali energie. In seguito i superstiti ripararono nelle Paludi di Zangar, dove i Corrotti vennero per\u00f2 allontanati dai draenei sani.\nDopo il cataclisma che devast\u00f2 Draenor, Akama divenne il saggio anziano dei draenei che guidava, e lui e i suoi furono costretti a lottare contro gli orchi del caos di Magtheridon, il che ridusse drasticamente il loro numero. Quando Illidan Grantempesta giunse nelle Terre Esterne, accompagnato dalle forze di Dama Vashj e Kael'thas Solealto, offr\u00ec ad Akama un'alleanza per sconfiggere Magtheridon e le sue forze. Akama accett\u00f2, e assieme ad Illidan e ai suoi servitori assedi\u00f2 infine il Tempio Nero. Quando Kil'jaeden ordin\u00f2 ad Illidan di tornare ad Azeroth per distruggere il Re dei Lich, egli port\u00f2 Vashj e Kael'thas con s\u00e9, lasciando Akama a guardia dei suoi territori nelle Terre Esterne; Illidan lo design\u00f2 inoltre come guardiano della cella di Maiev Cantombroso: Col tempo, Akama cap\u00ec che Illidan non era meno malvagio di Magtheridon, e cominci\u00f2 quindi ad elaborare un piano per portare alla sua caduta assieme ai suoi compagni pi\u00f9 leali, i Congiurati.\nDurante gli eventi di \"\", Akama segu\u00ec i progressi dei giocatori nello sforzo di sabotare i piani di Illidan, promettendo infine di aiutarli nella battaglia contro di lui. Akama \u00e8 presente durante la prima fase della battaglia contro Illidan, dopodich\u00e9 si allontana per andare a liberare Maiev, permettendo alla Guardiana di avere la sua vendetta. Dopo la morte di Illidan, Akama giura di riempire nuovamente il tempio con la Luce.\nAlamorte.\nAlamorte (\"Deathwing\"), detto il Distruttore (\"the Destroyer\"), precedentemente noto come Neltharion, il Guardiano della Terra (\"the Earth-Warder\"), era il signore dei draghi neri. Introdotto, come Alexstrasza, in \"Tides of Darkness\", compare di sfuggita in \"Wrath of the Lich King\" (durante una visione di Yogg-Saron) per poi divenire il nemico principale dell'espansione successiva, \"\"; al di fuori dei videogiochi, \u00e8 presente nella \"Trilogia della Guerra degli Antichi\", in \"Day of the Dragon\", \"Oltre il Portale Oscuro\", \"La notte del drago\", \"Thrall - il Crepuscolo degli Aspetti\" e la storia breve \"La carica degli Aspetti\".\nNelharion aveva ricevuto i suoi poteri da Khaz'goroth, e dominava sulla terra e sulle profondit\u00e0 di Azeroth. Proprio a causa della sua vicinanza ai pi\u00f9 bui recessi del mondo, Neltharion venne infine a contatto con gli Dei Antichi che i Titani avevano imprigionato nel sottosuolo; essi riuscirono a corromperlo e a farlo impazzire, convincendolo a rivoltarsi contro gli altri stormi di draghi. Per farlo, Neltharion cre\u00f2 un artefatto chiamato \"Anima dei Draghi\": aiutato dai suoi servitori goblin, forgi\u00f2 un disco dorato in cui mise parte del suo stesso sangue e l'essenza di un demone della Legione Infuocata, e vi install\u00f2 una protezione magica cos\u00ec che gli altri Aspetti non potessero vedere cosa conteneva. Dopodich\u00e9, convinse gli altri Aspetti a infondere parte del loro potere nell'Anima dei Draghi, dicendo che sarebbe stata una grande arma contro la Legione che aveva da poco dato il via alla Guerra degli Antichi: essendo l'unico che non aveva messo parte del proprio potere nel disco, Neltharion risultava ora pi\u00f9 potente degli altri.\nTutti gli stormi di draghi si diressero verso la citt\u00e0 di Zin-Azshari, dove gli elfi della notte combattevano la Legione: l\u00ec Neltharion us\u00f2 l'Anima dei Draghi per distruggere non solo i demoni, ma anche gli elfi e gli altri draghi, sterminando quasi totalmente lo stormo blu: allora la sua corruzione si manifest\u00f2 fisicamente, dando al suo corpo un aspetto pi\u00f9 demoniaco, e da quel momento divenne noto come \"Alamorte\", l'Aspetto della Morte. Dopo quella battaglia, tutti i draghi si ritirarono: i goblin forgiarono un'armatura d'Elementio per Alamorte, che rischiava di essere squarciato dalla sua stessa mutazione e dalla vicinanza all'Anima dei Demoni (come venne ribattezzata): l'artefatto gli venne per\u00f2 sottratto da Malfurion Grantempesta, e alla fine della guerra gli altri Aspetti lo sigillarono e Malfurion lo nascose cos\u00ec che Alamorte non potesse trovarlo n\u00e9 tantomeno usarlo.\nAlamorte ritorn\u00f2 alla carica circa diecimila anni dopo: avendo scoperto la locazione dell'Anima dei Demoni ma non potendo neppure toccarla, fece in modo che la ottenessero gli orchi del clan Fauci di Drago, che con essa schiavizzassero Alexstrasza e lo stormo rosso; nello stesso periodo, sotto l'identit\u00e0 di lord Daval Prestor, Alamorte cerc\u00f2 di distruggere l'Alleanza dall'interno, e port\u00f2 anche alcune delle sue uova a Draenor (che poi avrebbero dato origine ai draghi di alafatua). Poi tent\u00f2 di manipolare il mago umano Rhonin e i suoi compagni perch\u00e9 portassero Alexstrasza fuori da Grim Batol, dov'era rinchiusa, cos\u00ec da poterla rapire o uccidere e rubare le sue uova: il piano per\u00f2 and\u00f2 in fumo, perch\u00e9 Rhonin e i suoi distrussero l'Anima dei Demoni e gli altri Aspetti, ritornati ai loro pieni poteri, si lanciarono all'attacco di Alamorte che fu costretto a una disastrosa fuga nel piano elementale di Rocciafonda.\nSuccessivamente Alamorte pianific\u00f2 la creazione di un nuovo stormo di draghi, che port\u00f2 prima alla nascita dei draghi cromatici, e poi a quella dei draghi del crepuscolo. Una volta recuperate tutte le energie, Alamorte eruppe da Rocciafonda ad Azeroth passando attraverso il Maelstrom, causando il Cataclisma che devast\u00f2 molte regioni di Azeroth e dando una brusca svolta alla storia del pianeta. Alleatosi con le altre forze al servizio degli Dei Antichi, come il Martello del Crepuscolo e i signori elementali Ragnaros e Al'Akir, Alamorte cominci\u00f2 a progettare la distruzione del mondo.\nNelle Alture del Crepuscolo dove i suoi seguaci del Martello del Crepuscolo, comandati da Cho'gall, stavano affrontando lo Stormo rosso, Alamorte venne attirato da Alexstrasza e i due cominciarono un duello nel quale tutti credettero che il Distruttore fosse finalmente stato sconfitto. Tuttavia, Alamorte riemerse dal punto di impatto sotto lo stupore di tutti, ma essendo indebolito dovette ritirarsi.\nDurante lo scontro finale al Tempio della Lega dei Draghi, Alamorte port\u00f2 in battaglia tutti i suoi seguaci, sia dello Stormo del crepuscolo che servi degli Dei Antichi, tra i quali Ultraxion, creato appunto per distruggere gli Aspetti e far avverare l'Ora del Crepuscolo. Tuttavia, un gruppo di avventurieri riuscirono a fare in modo che gli Aspetti, assistiti da Thrall, riattivassero l'Anima del Drago e la usarono per colpire duramente Alamorte, il quale, constatando la gravit\u00e0 della situazione, fugg\u00ec di nuovo. Tuttavia, alcuni avventurieri salirono proprio sulla sua schiena e riuscirono a distruggere la corazza di Elementio, di modo che Thrall lo colp\u00ec di nuovo, facendo finire Alamorte dentro il Maelstrom. Tuttavia, in quel momento, Alamorte usc\u00ec dal gigantesco gorgo, orribilmente deformato in uno spietato mostro di magma e odio, con vari artigli e tentacoli. Una volta indebolito gli Aspetti infusero tutti i loro poteri nell'Anima dei Demoni, colpendo poi Alamorte e distruggendolo - per ironia della sorte proprio nel posto in cui era ritornato.\nAlexstrasza.\nAlexstrasza, detta l'Orditrice di Vita (\"the Lifebinder\") \u00e8 la regina dei draghi rossi; assieme ad Alamorte, \u00e8 fra gli Aspetti quella ad avere la storia pi\u00f9 sviluppata. Ha ricevuto i suoi poteri da Eonar, soprassiede a tutto ci\u00f2 che riguarda la vita, ed \u00e8 forse la pi\u00f9 potente fra gli Aspetti, pur essendo gentile e compassionevole. Il suo personaggio viene introdotto in \"\", e in \"World of Warcraft\" appare a partire dall'espansione \"Wrath of the Lich King\". \u00c8 inoltre presente nei romanzi \"Day of the Dragon\", \"Grantempesta\" e \"Thrall - Il crepuscolo degli Aspetti\", nella \"Trilogia della Guerra degli Antichi\" e nella storia breve \"Carica degli Aspetti\"\nDurante la Guerra degli Antichi, Alexstrasza lott\u00f2 al fianco degli elfi della notte, assistendo assieme agli altri al tradimento di Neltharion; come essi, anche Alexstrasza venne ingannata da Neltharion e si priv\u00f2 di parte del proprio potere infondendolo nell'Anima dei Demoni, dando cos\u00ec a Neltharion potere su di lei. In seguito, insieme a Ysera e Nozdormu, cre\u00f2 l'Albero del Mondo Nordrassil sulla cima del Monte Hyjal.\nVerso la fine della Prima Guerra Alexstrasza venne rapita dagli orchi del clan Fauci di Drago, grazie all'aiuto di Alamorte e con l'uso dell'Anima dei Demoni, e imprigionata a Grim Batol: con la loro regina prigioniera, tutto il resto dello stormo venne costretto a sua volta al servizio degli orchi. Alexstrasza venne costretta ad accoppiarsi, e i suoi figli usati come cavalcature dall'Orda per combattere l'Alleanza; in questo periodo trovarono la morte sia il consorte anziano di Alexstrasza, Tyranastrasz, che altri due di cui si ignora il nome. Anche dopo la sconfitta dell'Orda nella Seconda Guerra, Alexstrasza rimase imprigionata a Grim Batol. Alamorte, volendo che fosse portata all'aperto per poterla uccidere e rubare il resto delle sue uova, tent\u00f2 per questo di manipolare il mago umano Rhonin; il piano fall\u00ec, perch\u00e9 Rhonin, aiutato da Korialstrasz, Vereesa Ventolesto e Falstad Granmartello, riusc\u00ec a distruggere l'Anima dei Demoni, restituendo ad Alexstrasza i suoi poteri, liberandola e causando la sconfitta di Alamorte.\nLa regina dei draghi torn\u00f2 ad agire quando Malygos, tentando di sottrarre tutta la magia ai mortali, rischi\u00f2 di compromettere l'equilibrio del mondo. Quando l'Aspetto della Magia si rifiut\u00f2 di smettere, Alexstrasza e gli altri aspetti diedero inizio alla Guerra del Nexus, che port\u00f2 alla morte di Malygos stesso. Durante la successiva Guerra contro l'Incubo, Alexstrasza si rec\u00f2 a Frondascura, a Valtetra, salvando Broll Orsomanto, Tyrande Soffiabrezza ed Eranikus dagli attacchi di Lethon ed Emeriss; convinse anche Eranikus ad aiutare i mortali a cercare Malfurion Grantempesta nel Sogno di Smeraldo. Alla fine della guerra, assieme ad Ysera bened\u00ec Teldrassil e partecip\u00f2 al matrimonio fra Malfurion e Tyrande.\nIn seguito, con il ritorno di Alamorte dopo il Cataclisma, Alexstrasza si rec\u00f2 personalmente nelle Alture del Crepuscolo per distruggerlo: riusc\u00ec per\u00f2 solo a indebolirlo, uscendo peraltro anch'essa danneggiata dalla lotta. Di l\u00ec a poco, Alexstrasza sub\u00ec un gravissimo colpo con la morte del suo ultimo consorte, Korialstrasz, aggravata dal fatto che sembr\u00f2 inizialmente accompagnata da un tradimento: la regina dei draghi sciolse la Lega dei Draghi e fugg\u00ec a Desolanda, aspettando di morire. Solo quando Thrall le spieg\u00f2 che non si era trattato di un tradimento, Alexstrasza ritorn\u00f2 al Tempio della Lega dei Draghi con gli altri Aspetti. Partecip\u00f2 successivamente alla battaglia contro Chromatus e quindi a quella contro Alamorte dove, come gli altri, termin\u00f2 il suo ruolo di Aspetto.\nAlleria Ventolesto.\nAlleria Ventolesto (\"Alleria Windrunner\") era un importante membro dei ranger elfici di Quel'Thalas durante la Seconda Guerra. Sorella maggiore di Sylvanas, Vereesa e Lirath Ventolesto, fu una dei pochi alti elfi a capire subito il pericolo che l'Orda rappresentava e a fornire supporto alla neonata Alleanza, e in seguito convinse anche re Anasterian Solealto a fornire pieno sostegno ad essa. Durante la guerra, l'Orda fece strage dei suoi parenti, diciotto fra cui suo fratello Lirath: da quel momento Alleria si vot\u00f2 alla vendetta contro gli orchi, sterminando gran parte del clan dei Guerci Sanguinanti.\nAlleria si un\u00ec in seguito a una spedizione guidata da Khadgar, che comprendeva anche gli umani Danath Cacciatroll e Turalyon e il nano Kurdran Granmartello, per inseguire gli orchi nelle Terre Esterne. Da Turalyon ebbe un figlio, Arator, che non port\u00f2 con s\u00e9 nelle Terre Esterne. Dopo la distruzione del Portale Oscuro gli eroi rimasero bloccati a Draenor e su Azeroth vennero dati per dispersi. Con la riapertura del Portale in \"The Burning Crusade\", Danath, Khadgar e Kurdran sono stati ritrovati, mentre di Alleria e Turalyon non si \u00e8 avuta alcuna notizia.\nAnduin Lothar.\nAnduin Lothar, detto \"il Leone di Azeroth\", era l'ultimo discendente della dinastia degli Arathi, campione del Regno di Azeroth durante la Prima Guerra e supremo comandante delle forze dell'Alleanza di Lordaeron durante la Seconda. Appare nei videogiochi ' e ', e nei romanzi \"L'ultimo Guardiano\" di Jeff Grubb, \"La discesa delle tenebre\" di Aaron Rosenberg e \"Arthas - L'ascesa del Re dei Lich\" di Christie Golden. \u00c8 presente anche nel film \"Warcraft - L'inizio\", dove viene interpretato da \"Travis Fimmel\".\nLothar crebbe nella corte di Roccavento, dove divenne amico d'infanzia del futuro re Llane Wrynn e di Medivh, divenendo infine comandante dell'esercito di Roccavento e guidando gli scontri contro gli orchi quando questi invasero il regno; quando Khadgar, apprendista di Medivh, lo inform\u00f2 che era stato proprio lui a permettere agli orchi di giungere ad Azeroth, e che li aveva traditi tutti, Lothar si rec\u00f2 personalmente, assieme a Khadgar e Garona, a Karazhan, dove uccise Medivh. Ci\u00f2 non bast\u00f2 per\u00f2 a fermare l'Orda, che riusc\u00ec infine ad espugnare Roccavento; Lothar, raccolto ci\u00f2 che rimaneva dell'esercito e tutti i civili che riusc\u00ec a recuperare, salp\u00f2 attraverso il Grande Mare approdando sulle coste di Lordaeron.\nGiunto alla corte di re Terenas di Lordaeron, Lothar convinse il sovrano del pericolo rappresentato dall'Orda, portando alla formazione dell'Alleanza per contrastare il nemico comune, e Lothar fu nominato supremo comandante delle armate di Lordaeron. Guid\u00f2 l'esercito fino ai piedi del Massiccio Roccianera, dove cadde in combattimento contro Orgrim Martelfato, il Capoguerra dell'Orda. La sua morte, tuttavia, non fu vana, perch\u00e9 l'Alleanza reag\u00ec con furia alla morte del suo comandante e quindi, guidata dal luogotenente di Lothar, Turalyon, riusc\u00ec a respingere l'Orda e a distruggere il Portale Oscuro.\nIn suo onore, Varian Wrynn battezza il figlio \"Anduin Llane\".\nAnduin Wrynn.\nAnduin Llane Wrynn I \u00e8 re di Roccavento e capo dell'Alleanza. Introdotto in \"World of Warcraft\", appare anche nei romanzi \"Grantempesta\", \"La distruzione - Preludio al Cataclisma\", \"Cuore di lupo\", \"Jaina Marefiero - Venti di guerra\" e \"Crimini di guerra\" ed \u00e8 un personaggio giocabile in \"Heroes of the Storm\".\nFiglio di re Varian Wrynn e di lady Tiffin Ellerian, e battezzato col nome di \"Anduin Llane\" in onore di Anduin Lothar e di suo nonno re Llane Wrynn, \u00e8 nato quattordici anni prima del Cataclisma.\nAnduin venne incoronato re di Roccavento all'et\u00e0 di dieci anni, quando suo padre spar\u00ec durante un viaggio diplomatico verso Theramore, per evitare disordini sulla successione; il potere era comunque in mano ai suoi tutori, l'Alto Signore Bolvar Domadraghi e la consigliera lady Katrana Prestor. La sparizione di Varian venne tenuta segreta, e poco dopo egli ritorn\u00f2, facendo ritornare tutto alla normalit\u00e0: Varian per\u00f2 veniva trattato con scetticismo sia da Anduin che da altri leader, come re Magni Barbabronzea di Forgiardente. Quando la vera identit\u00e0 di Katrana, la dragonessa Onyxia, venne rivelata, si scopr\u00ec che Varian era solo una parte della personalit\u00e0 del re, che Onyxia aveva scisso. Onyxia rap\u00ec Anduin portandolo nel suo covo nelle Acquemorte, per poi essere raggiunta ed uccisa da Varian (riunificato) e altri, che salvarono anche Anduin. Il carattere pacifico e saggio del principe lo misero per\u00f2 spesso in contrasto con quello pi\u00f9 combattivo di suo padre.\nAnduin segu\u00ec suo padre ad un altro raduno diplomatico a Theramore, su invito di Jaina Marefiero, dove si incontrarono col capo dell'Orda Thrall e Garrosh Malogrido. Il meeting fu per\u00f2 rovinato dai cultisti del Martello del Crepuscolo, e Anduin partecip\u00f2 alla battaglia che ne segu\u00ec.\nNel periodo precedente il Cataclisma, Jaina Marefiero gli don\u00f2 una pietra del cuore (\"hearthstone\", lett. \"pietra del focolare\") con cui avrebbe potuto raggiungerla a Theramore in qualsiasi momento. Varian lo invi\u00f2 poco dopo a Forgiardente, per farlo addestrare come guerriero da Magni; l\u00ec strinse amicizia con la sua tutrice, la nana Aerin. Anduin si impegn\u00f2 in prima persona per soccorrere i feriti dalle prime scosse del Cataclisma, e durante un'operazione di salvataggio a Kharanos, a Dun Morogh, Aerin perse la vita, evento che addolor\u00f2 profondamente il principe. Non molto tempo dopo Magni, eseguendo un rituale con delle tavolette ritrovate ad Ulduar per cercare di fermare i terremoti, rimase pietrificato. Il trono venne reclamato da sua figlia, Moira Thaurissan, che supportata dai nani Ferroscuro instaur\u00f2 una dittatura, tenendo gli abitanti di Forgiardente prigionieri, e Anduin con essi. Il principe fugg\u00ec a Theramore con la sua pietra del cuore, dove ebbe tempo di conoscere e stringere amicizia con Baine Zoccolo Sanguinario. Venuto a sapere che suo padre, con un gruppo di assassini, stava infiltrandosi a Forgiardente per uccidere Moira, Anduin ritorn\u00f2 in citt\u00e0 per fermarlo, convincendolo che la situazione non si sarebbe risolta uccidendo la legittima erede al trono, ma guidandola ad essere un capo migliore, e portando cos\u00ec alla formazione del Concilio dei Tre Martelli per governare la citt\u00e0.\nIn \"Cataclysm\", Anduin aiuta i giocatori a smascherare un agente del Martello del Crepuscolo infiltratosi fra i collaboratori di re Varian, il maggiore Samuelson.\nAntichi Guardiani.\nGli Antichi Guardiani (\"Ancients Guardians\"), chiamati anche solamente Antichi (anche minuscolo, che per\u00f2 crea confusione con gli alberi arcani, anch'essi chiamati \"antichi\") sono una vasta schiera di semidei di Azeroth, i quali furono generati da Azeroth stesso dopo che il mondo venne plasmato dai Titani, legati in modo estremo al mondo naturale. Molti degli Antichi Guardiani sono venerati dagli elfi della notte, cos\u00ec come da diverse altre razze. Un buon numero di essi, tra cui svariati rimasti ad oggi ancora senza nome, trov\u00f2 la morte durante la Guerra degli Antichi, o in altre occasioni, e alcuni di questi vennero riportati in vita millenni dopo, come avvenne per Aviana, Cenarius, Goldrinn, Malorne e Ursol e Ursoc. Dopo il Cataclisma il Martello del Crepuscolo e le forze di Ragnaros assediarono il Monte Hyjal, e crearono alcuni \"Antichi Oscuri\", versioni corrotte degli Antichi Guardiani al loro servizio. Entrambi questi Antichi Oscuri (Lycanthoth il corruttore, versione oscura di Goldrinn, e Nemesis l'usurpatore, versione oscura di Tortolla), vennero uccisi da avventurieri.\nAviana.\nAviana \u00e8 una semidea il cui aspetto \u00e8 quello di una donna-volatile. Prima della Guerra degli Antichi, Aviana possedeva un suo reame, G'Hanir, \"Madre Albero\", collegato ad Azeroth in maniera simile al Sogno di Smeraldo; G'Hanir era un albero altissimo, situato su un altissimo picco; fungeva da oltretomba per tutte le creature alate e nei suoi frutti stavano i semi di tutti gli alberi di Azeroth.\nDurante la Guerra degli Antichi, Aviana aiut\u00f2 Malfurion Grantempesta e Korialstrasz che erano finiti nel suo reame. Aviana, gli altri Antichi e gli spiriti discussero su come affrontare la Legione, e infine presero parte alla Guerra di persona: pur combattendo valorosamente, la superiorit\u00e0 numerica schiacciante dei demoni port\u00f2 alla morte di molti di essi, fra i quali Aviana (il cui sangue, per\u00f2, corrose i demoni che l'avevano uccisa). Lo spirito della semidea and\u00f2 alla deriva, privo di forma, nel Sogno di Smeraldo. La sua morte gett\u00f2 nella follia il suo consorte, Blaithe, che venne ucciso millenni pi\u00f9 tardi sul Monte Hyjal. Anche le sue figlie, le arpie, presero ad avere comportamenti barbarici e selvaggi. Con la morte di Aviana, Madre Albero spar\u00ec; da una sua ghianda, che Alexstrasza aveva conservato, venne creato l'Albero del Mondo Nordrassil.\nIl suo corpo venne ritrovato alla fine della guerra, e sepolto sul Monte Hyjal, nei pressi dell'attuale Sacrario di Aviana; una branca di druidi elfi della notte, i \"druidi dell'artiglio\", continu\u00f2 a venerarla, ricevendo da lei i suoi poteri, come quello di trasformarsi in corvi.\nDopo il Cataclisma, quando le forze di Ragnaros e del Martello del Crepuscolo assediarono Hyjal, Aviana venne riportata nel mondo mortale per aiutare nella difesa del Monte, assistendo ad esempio degli avventurieri ad uccidere la dragonessa del crepuscolo Desperiona.\nNella \"Trilogia della Guerra degli Antichi\", Aviana viene dipinta come un personaggio vivace e allegro, ma feroce in battaglia. Nei romanzi ha la curiosa caratteristica di ripetere alcuni spezzoni delle frasi che dice, peculiarit\u00e0 non riprodotta in \"\". Ysera, che l'aveva sempre sentita vagare alla periferia dei suoi sogni, temeva che il suo spirito potesse essersi oscurato col passare del tempo - timore in effetti, apparentemente, fondato:\nCenarius.\nCenarius \u00e8 un semidio della foresta, patrono di tutti i druidi; \u00e8 figlio di Elune, dea della luna, e del semidio Malorne. Elune lo lasci\u00f2 alle cure di suo padre, poich\u00e9 Cenarius era pi\u00f9 una creatura del mondo mortale, e non poteva stare con lei; Malorne, a sua volta, lo affid\u00f2 a Ysera, che credeva pi\u00f9 adatta di lui per crescerlo, e Cenarius crebbe cos\u00ec a stretto contatto con l'Aspetto e con il suo reame, il Sogno di Smeraldo, portando cos\u00ec molti a scambiare Ysera per sua madre.\nL'aspetto di Cenarius \u00e8 quello di un custode della selva, ovvero cervo dalla vita in gi\u00f9, e simile ad un elfo della notte dalla vita in su; ha inoltre delle grandi corna da cervo, una folta chioma di capelli color verde muschio e le braccia simili a rami, di legno robusto e nodoso. A Cenarius sono legate alcune delle razze di Azeroth, nello specifico driadi, custodi della selva, centauri e magnatauri, anche se le loro origini non sono del tutto chiare: sono noti tre custodi della selva che sono figli diretti del semidio, Ordanus, Zaetar e Remulos. Anche i magnatauri sono probabilmente legati a Cenarius; inoltre il semidio stesso afferm\u00f2 una parentela con gli elfi della notte, ma senza mai spiegare in quale modo fosse possibile (soprattutto considerato che gli elfi della notte si originarono dai troll oscuri).\nCenarius incontr\u00f2 e si affezion\u00f2 agli elfi della notte quando essi cominciarono a costruire la loro civilt\u00e0 attorno al Pozzo dell'Eternit\u00e0, e cominci\u00f2 ad insegnare loro le vie della natura. Tuttavia, col progredire della loro societ\u00e0, essi mano e mano si allontanarono dalla natura, e il semidio decise di lasciarli andare per la loro strada; al tempo di Azshara, la maggioranza degli elfi della notte lo considerava solo una leggenda. Cenarius strinse anticamente legami anche con la razza dei tauren, insegnando pure a loro il druidismo, ma dopo che li ebbe lasciati anch'essi dimenticarono i suoi insegnamenti.\nSempre durante il regno di Azshara, tre elfi della notte fecero la conoscenza di Cenarius: i gemelli Illidan e Malfurion Grantempesta e Tyrande Soffiabrezza; tuttavia, dei tre, solo Malfurion divenne davvero suo discepolo, avviandosi sulla strada del druido (Tyrande era sacerdotessa di Elune, mentre Illidan utilizzava la magia arcana). Cenarius assistette Malfurion nella Guerra degli Antichi, che sarebbe scoppiata di l\u00ec a breve, partecipandovi poi di persona assieme agli altri semidei, ponendosi sotto la guida di Jarod Cantombroso; rischi\u00f2 la vita durante un combattimento contro i demoni, ma venne salvato dal padre Malorne, che per\u00ec scontrandosi contro Archimonde. Alla fine della guerra, Cenarius si spost\u00f2 a Radaluna, assistendo da vicino alla civilt\u00e0 degli elfi della notte che si stava riformando.\nCirca diecimila anni dopo, gli orchi giunsero a Kalimdor, e i membri del clan Cantaguerra guidati a Grom Malogrido cominciarono a raccogliere legna dalla foresta di Valtetra. Anche se non erano pi\u00f9 sotto il giogo dei demoni, Cenarius sent\u00ec la debole corruzione che comunque emanava dagli orchi, di conseguenza li scambi\u00f2 per avanguardie della Legione e guid\u00f2 le Sentinelle degli elfi all'attacco contro di loro. Ci\u00f2 spinse, ironicamente, i Cantaguerra ad accettare l'aiuto della Legione per difendersi; nuovamente corrotti, i Cantaguerra contrattaccarono, e Grom uccise Cenarius.\nAlla morte il suo spirito fece ritorno al Sogno di Smeraldo, da dove vide gli orchi redimersi e difendere Nordrassil assieme agli elfi della notte, mutando quindi il suo parere verso di loro. Assieme a Malfurion, a sua volta imprigionato nel Sogno, combatt\u00e9 le prime avvisaglie dell'Incubo di Smeraldo che stavano cominciando a contaminarlo. Cos\u00ec come Aviana, Goldrinn e Malorne, anche Cenarius venne riportato in vita quando il Martello del Crepuscolo e le forze di Ragnaros assediarono il Monte Hyjal, e partecip\u00f2 quindi alla sua difesa, assistendo anche degli avventurieri nella lotta contro Ragnaros stesso.\nGoldrinn.\nGoldrinn \u00e8 un Antico Guardiano noto per la sua ferocia, che impersona l'istinto animale e lo spirito del cacciatore; \u00e8 conosciuto come Lo'Gosh (\"lupo fantasma\") dai tauren e dagli orchi. Secondo una leggenda, la dea Elune, pur ammirando il nobile cuore dell'Antico, era scontenta del suo temperamento ferino e sanguinario e, nelle notti di luna piena, il lupo s'infuriava ancora di pi\u00f9, poich\u00e9 gli sembrava che Elune lo stesse giudicando. Goldrinn combatt\u00e9 al fianco degli elfi della notte nella Guerra degli Antichi dove infine - come molti altri semidei - fu sopraffatto e ucciso.\nUna branca di druidi elfi della notte, i \"druidi del branco\", traeva i propri poteri da Goldrinn: esattamente come il semidio non riusciva a controllare la propria furia, anch'essi avevano difficolt\u00e0 a controllarsi quando in forma di lupo, cos\u00ec Malfurion Grantempesta proib\u00ec loro di proseguire l'addestramento. Nel tentativo di creare un artefatto che permettesse loro di controllarsi, essi fusero un bastone consacrato di Elune con una zanna di Goldrin, creando la Falce di Elune, che per\u00f2 ebbe il solo effetto di mutarli nei primi worgen; per tale motivo, Goldrinn \u00e8 anche il patrono degli worgen.\nApparentemente, il suo spirito scelse come suo \"campione\" il re umano Varian Wrynn; ci\u00f2 potrebbe essere dovuto al fatto che Varian, pur essendo feroce, riusc\u00ec a controllare la sua ira, e scegliendolo Goldrinn avrebbe cercato di redimersi agli occhi di Elune.\nAssieme ad Aviana, Malorne e Cenarius, Goldrinn venne riportato in vita oltre diecimila anni dopo la sua caduta, quando il Martello del Crepuscolo e le forze elementali di Ragnaros assediarono il Monte Hyjal; aiut\u00f2 quindi i difensori di Hyjal, assistendo in particolare degli avventurieri nell'uccidere Azralon il Custode del Portale.\nAntonidas.\nAntonidas era uno dei pi\u00f9 potenti maghi di Dalaran, nonch\u00e9 leader del Kirin Tor, la magocrazia che governava la cittadella stessa. Il personaggio \u00e8 stato introdotto nel videogioco \"\" e ripreso di sfuggita nella sua espansione \"The Frozen Throne\". \u00c8 in seguito stato inserito fra i personaggi dei romanzi \"Of Blood and Honor\" di Chris Metzen, \"La discesa delle tenebre\" di Aaron Rosenberg, \"Oltre il Portale Oscuro\" di Rosenberg e Christie Golden e \"Arthas - L'ascesa del Re dei Lich\" di Golden.\nAntonidas divenne apprendista del Kirin Tor da ragazzo, facendo rapidamente strada per la sua bravura fino a divenire un membro, e poi il capo, del Concilio dei Sei (il gruppo dei pi\u00f9 importanti membri del Kirin Tor).\nPoco prima dell'inizio della Seconda Guerra i capi delle nazioni umane di Azeroth si incontrarono per discutere dell'invasione degli orchi, e in questa occasione Antonidas, che rappresentava Dalaran, dichiar\u00f2 la lealt\u00e0 della sua citt\u00e0 all'Alleanza che si era formata. Monitor\u00f2 anche i progressi del giovane Khadgar, che era stato l'apprendista di Medivh durante la Prima Guerra, e subito dopo la fine della Seconda Guerra lo rese arcimago, incaricandolo di guidare la missione attraverso il Portale Oscuro, nelle Terre Esterne.\nPochi mesi dopo la guerra Teron Malacarne si intrufol\u00f2 nella Cittadella Viola per rubare l'Occhio di Dalaran; Antonidas, insieme a Krasus, Kael'thas Solealto e Sathera, riusc\u00ec ad intercettarlo, ma non a fermarlo, e Sathera fu uccisa durante il combattimento. \nAntonidas fu anche uno dei pochi a comprendere le ragioni del \"letargo\" che colp\u00ec gli orchi dopo la guerra, quando furono rinchiusi in campi di contenimento: intu\u00ec infatti che si stavano riprendendo dopo essere stati per generazioni sotto l'influsso del sangue demoniaco; non riusc\u00ec comunque a trovare un antidoto, e teorizz\u00f2 che l'unica soluzione per essi fosse di intraprendere un cammino spirituale (come poi avvenne). Come re Terenas, anche Antonidas aveva ricevuto la visita di un profeta (Medivh sotto mentite spoglie) che l'aveva avvertito di lasciare Lordaeron, ma l'arcimago l'aveva giudicato un ciarlatano e non gli aveva dato ascolto. \nInvi\u00f2 successivamente la sua apprendista Jaina Marefiero insieme ad Arthas per investigare le origini della piaga della non morte che si stava spargendo per Lordaeron: Antonidas aveva consigliato a re Terenas di mettere in quarantena le aree colpite, ma il re aveva rifiutato categoricamente. Dopo il tradimento di Arthas, Antonidas organizz\u00f2 le difese di Dalaran contro l'esercito dei non morti da lui guidato, erigendo uno scudo magico che essi non potevano attraversare senza subire pesanti danni. Il cavaliere della morte per\u00f2, nonostante gli incantesimi di Antonidas e di altri suoi colleghi, riusc\u00ec a uccidere tutti gli arcimaghi, distruggendo l'incantesimo che impediva ai non morti di entrare a Dalaran, e ad appropriarsi del libro degli incantesimi di Medivh. Il suo spirito tormentato rimase a vagare tra le rovine dei sotterranei di Dalaran finch\u00e9 non venne trovato da Dama Vashj e Kael'thas Solealto, che provvidero a dargli una pace meritata.\nAnub'arak.\nAnub'arak \u00e8 un nerubiano non morto al servizio del Re dei Lich. Introdotto in ', compare poi in ' ed \u00e8 un personaggio giocabile in \"Heroes of the Storm\". \u00c8 inoltre un personaggio del romanzo \"Arthas - L'ascesa del Re dei Lich\" di Christie Golden e della storia breve \"Road to Damnation\" di Evelyn Fredericksen.\nOriginariamente, Anub'arak era uno dei sovrani del regno nerubiano di Azjol-Nerub, che come molti altri fu ucciso durante la Guerra del Ragno, e quindi resuscitato come non morto per servire il Flagello. Successivamente, il Re dei Lich lo invi\u00f2 ad incontrare e condurre a lui sia il mago Kel'Thuzad, sia il cavaliere della morte Arthas Menethil.\nNella seconda espansione di \"World of Warcraft\", \"Wrath of the Lich King\", Anub'arak \u00e8 il boss finale dell'instance di Azjol-Nerub, e viene ucciso da giocatori su richiesta del nerubiano Kilix. Resuscitato una seconda volta dal Re dei Lich, viene di nuovo sconfitto durante il raid dell'Ordalia dei Crociati.\nArchimonde.\nArchimonde \u00e8 un eredar, mano destra del Titano Oscuro Sargeras; viene introdotto in \"\", e compare poi in alcune instance di \"World of Warcraft\". Appare inoltre nei romanzi della \"Trilogia della Guerra degli Antichi\" di Richard A. Knaak e ne \"L'ascesa dell'Orda\" e \"Arthas - L'ascesa del Re dei Lich\" di Christie Golden. \nInsieme a Kil'jaeden e Velen, Archimonde era uno dei tre signori del pianeta Argus. Essi vennero contattati da Sargeras, che offr\u00ec loro immensi poteri in cambio della loro lealt\u00e0; Archimonde e Kil'jaeden accettarono, mentre Velen rifiut\u00f2 e fugg\u00ec da Argus insieme a quelli che sarebbero divenuti i draenei. \nDopo circa quindicimila anni, Archimonde guid\u00f2, insieme a Mannoroth e Hakkar, la prima invasione della Legione Infuocata ad Azeroth, nota come Guerra degli Antichi, e uccise personalmente uno degli Antichi Guardiani, Malorne. Il conflitto termin\u00f2 bruscamente quando Malfurion Grantempesta, assieme ad un piccolo manipolo di alleati, riusc\u00ec a richiudere il portale dal quale erano giunte le forze della Legione: tutti i demoni, compreso Archimonde, furono cos\u00ec rispediti nella Distorsione Fatua.\nDopo altri diecimila anni, i demoni trovarono un altro modo per giungere ad Azeroth, servendosi del Flagello. All'apice della Terza Guerra, cos\u00ec, Archimonde riusc\u00ec a rimettere piede ad Azeroth dove, come prima cosa, rase al suolo la citt\u00e0 di Dalaran. La Legione riusc\u00ec quindi a mettere sotto assedio il Monte Hyjal, e Archimonde stesso attacc\u00f2 l'Albero del Mondo Nordrassil: migliaia di fuochi fatui, per\u00f2, richiamati da Malfurion, si ammassarono intorno ad Archimonde e si fecero esplodere, distruggendolo.\nAzshara.\nAzshara () \u00e8 l'imperatrice del popolo dei naga. Menzionata per la prima volta in \"\", appare nei romanzi della Trilogia della Guerra degli Antichi e in \"World of Warcraft\" a partire da \"Cataclysm\".\nNel periodo precedente la Guerra degli Antichi, era la potente e bellissima regina dei Kaldorei, e il suo popolo l'amava tanto da aver rinominato la capitale dell'impero \"Zin-Azshari\" (\"Gloria di Azshara\"). La regina dominava dal suo palazzo costruito sulle rive del Pozzo dell'Eternit\u00e0, dove lei ed i suoi servitori, chiamati Eletti studiavano il Pozzo e le sue energie magiche. Ben presto le attivit\u00e0 arcane degli Eletti attirarono le attenzioni del Titano Oscuro, Sargeras. Azshara, impressionata dal potere di Sargeras, accett\u00f2 di aiutarlo a passare nel loro mondo, dando quindi inizio alla Guerra degli Antichi, la prima invasione di Azeroth da parte della Legione Infuocata. La regina, bramosa di potere, era indifferente allo sterminio del suo popolo da parte dei demoni; solo verso la fine della guerra divenne chiaro agli elfi che Azshara li aveva traditi: fino a quel momento avevano rigettato quest'idea inconcepibile, credendo che fosse tenuta prigioniera dai nemici.\nDurante la guerra il druido Malfurion Grantempesta tent\u00f2 di distruggere il portale da cui fuoriuscivano i demoni; avvertita dal fratello di Malfurion, Illidan, Azshara si prepar\u00f2 e si scontr\u00f2 col druido; lo sforzo che Azshara stava compiendo e gli assalti di Malfurion incrinarono l'equilibrio degli incantesimi degli Eletti, e il portale collass\u00f2. La catastrofe risultante, detta \"la Frattura\", devast\u00f2 il mondo, e sped\u00ec Azshara e i suoi seguaci sul fondo del mare. Rinchiusa con la fedelissima dama Vashj e altri lealisti nella sua sala del trono, Azshara si circond\u00f2 con una bolla magica per sopravvivere al disastro: proprio mentre le sue energie venivano meno, gli Dei Antichi mutarono lei e i suoi compagni in naga, salvandoli dalla fine certa in cambio della loro obbedienza. Ignari del fato della loro regina, i Kaldorei superstiti diedero il suo nome, come monito, alla regione costiera di Azshara.\nBaine Zoccolo Sanguinario.\nBaine Zoccolo Sanguinario (\"Baine Bloodhoof\") \u00e8 l'attuale capo delle trib\u00f9 di tauren unite e della sua trib\u00f9 Zoccolo Sanguinario, figlio di Cairne Zoccolo Sanguinario e di Tamaala. Venne catturato, assieme ad altri tauren, da un gruppo di centauri qualche tempo dopo che i tauren ebbero riconquistato Mulgore, gettando suo padre in una profonda depressione. Venne salvato in extremis, quando gli altri tauren catturati erano gi\u00e0 stati uccisi, dal campione dell'Orda Rexxar, riempiendo nuovamente di gioia Cairne.\nBaine divenne quindi il leader del Villaggio di Zoccolo Sanguinario, nel sud di Mulgore, concentrando i suoi sforzi contro la compagnia goblin S.P.R. &amp; Co. e gli gnoll Mantopallido, e tent\u00f2 di allontanare i nani dal sito di scavi di Bael'dun, luogo sacro per i tauren, avvertendoli che continuando negli scavi avrebbero fatto infuriare gli spiriti e mandando anche degli avventurieri a rompere i loro strumenti; le contromisure si rivelarono inefficaci, e i nani vennero successivamente sterminati dagli spiriti infuriati.\nDurante la guerra contro l'Incubo di Smeraldo, Baine \u00e8 uno dei tanti che rispondono alla chiamata di Malfurion Grantempesta; quando i membri dell'Orda esprimono il loro sconcerto sulla decisione di Malfurion di affidare la leadership a Varian Wrynn per la battaglia, Baine si schiera dalla sua parte, sciogliendo la tensione e spiegando che il conflitto in corso andava oltre le loro differenze, mostrando una notevole saggezza.\nBaine sostitu\u00ec brevemente suo padre come leader dei tauren durante un viaggio di Cairne a Nordania, dimostrandosi un leader capace e benvoluto. Cairne venne successivamente ucciso in duello da Garrosh Malogrido a causa del tradimento di Magatha Totem Truce, che diede quindi ordine al suo clan di prendere il controllo delle terre dei tauren e di uccidere tutti i fedeli di Cairne, Baine compreso. Egli venne per\u00f2 avvertito da uno dei Totem Truce, lo sciamano Stormsong, e riusc\u00ec a mettersi in salvo. Non certo della posizione di Garrosh nel conflitto, e sapendo che i troll erano pochi, ai Reietti non importava nulla e gli elfi del sangue erano troppo lontani, Baine scelse di chiedere aiuto a una delle persone su cui Thrall contava di pi\u00f9, Jaina Marefiero.\nA Theramore Baine incontr\u00f2 l'erede al trono di Roccavento Anduin Wrynn, con cui strinse amicizia e che gli don\u00f2 Spezzapaura, una mazza ricevuta da re Magni Barbabronzea. Convinta da Anduin, Jaina accett\u00f2 di sostenere economicamente Baine nel suo piano per sconfiggere i Totem Truce. Baine ricevette inoltre l'aiuto di Gazlowe, capo dei goblin di Porto Paranco nelle Savane Settentrionali, che gli forn\u00ec zeppelin, esplosivi e altro. Dopo una battaglia a Picco del Tuono, i Totem Truce vennero sconfitti e Baine esili\u00f2 Magatha e quelli che decisero di restarle fedeli nelle Vette di Petrartiglio. Nonostante l'estraneit\u00e0 di Garrosh al complotto di Magatha, Baine prova comunque poca simpatia per lui, dato che fu comunque Garrosh ad uccidere Cairne. Ciononostante lo ha riconosciuto come capo dell'Orda in seguito un confronto al Presidio di Ventolibero, nei Millepicchi, dove si \u00e8 rifiutato di battersi con lui come fece suo padre per non dividere ulteriormente l'Orda.\nBalnazzar.\nBalnazzar \u00e8 un nathrezim, fratello di Varimathras e Detheroc. Con i suoi fratelli, era stato incaricato da Kil'jaeden di controllare il Flagello dei non morti a Lordaeron. Il Flagello tagli\u00f2 i ponti con la Legione Infuocata poco dopo la Terza Guerra, scacciando i tre nathrezim dalle sue terre. Quando Arthas cominci\u00f2 a perdere i suoi poteri a causa dell'attacco di Illidan contro il Re dei Lich a Nordania, questi si allearono con Sylvanas per organizzare un colpo di stato, tuttavia Arthas, con l'aiuto di Kel'Thuzad, riusc\u00ec a fuggire; Balnazzar e i suoi fratelli ne approfittarono per prendere il controllo di gran parte delle Terre Infette. I tre nathrezim vennero poi aggrediti dalle forze di Sylvanas Ventolesto, che costrinse Varimathras ad unirsi a lei e ad uccidere Balnazzar. Varimathras finse di uccidere il fratello, Balnazzar spar\u00ec dalla circolazione e s'impossess\u00f2 del corpo di Saidan Dathrohan, uno dei capi della Crociata Scarlatta. Da quel momento Balnazzar cominci\u00f2 a manipolare i ranghi della Crociata a piacimento e utilizzarla per combattere le forze del Flagello. Quando Alexandros Mograine espresse l'intenzione di attaccare Sepulcra (dove si trovava Varimathras), cooperando eccezionalmente con Kel'Thuzad il nathrezim manipol\u00f2 suo figlio Renault, riuscendo a fargli uccidere Alexandros. Venne successivamente smascherato a Stratholme, e apparentemente ucciso. La Crociata Scarlatta venne ridotta a brandelli durante gli eventi di \"Wrath of the Lich King\"; Balnazzar ne stermin\u00f2 quindi tutti i membri restanti e li fece risorgere come non morti riunendoli nei \"Risorti\", un'organizzazione sotto il suo controllo, per poi essere confrontato nuovamente da avventurieri e sconfitto una volta per tutte.\nBrann Barbabronzea.\nBrann Barbabronzea (\"Brann Bronzebeard\") \u00e8 il pi\u00f9 giovane dei fratelli nani Barbabronzea. \u00c8 il pi\u00f9 noto esploratore dell'universo di Warcraft, e uno dei pi\u00f9 importanti membri della Lega degli Esploratori, di cui \u00e8 uno dei fondatori; \u00e8 inoltre linguista, guerriero, archeologo e altro. Sebbene membro dell'Alleanza, Brann ha avuto contatti, collaborato e stretto amicizia anche con diversi membri dell'Orda, cos\u00ec come di altre fazioni. Blizzard Entertainment ha riutilizzato il personaggio facendogli \"firmare\" la maggioranza dei manuali del gioco di ruolo di Warcraft dove si descrivono i territori.\nLe prime menzioni degne di nota che si hanno di Brann sono durante la Seconda Guerra, dove lott\u00f2 a fianco delle armate dell'Alleanza assieme a suo fratello Muradin dopo la liberazione di Khaz Modan dagli orchi, fungendo da messaggeri fra le armate di Lothar e Turalyon e Khaz Modan. Con la conclusione della Terza Guerra, re Magni sped\u00ec Brann in missione per esplorare i pi\u00f9 remoti angoli di Azeroth e scoprire le origini del popolo nanico. Brann inizi\u00f2 il viaggio nei Regni Orientali, per passare poi a Kalimdor, alle isole dei Mari del Sud e infine a Nordania. Furono diverse le occasioni in cui Brann venne dato per disperso durante i suoi viaggi, al punto da essere considerato, in certi casi, morto; la sua prima \"sparizione\" avvenne nella Valle di Rovotorto, dove perse i contatti una volta entrato nell'area di Zul'Gurub, mentre la seconda fu durante il viaggio a Nordania, che Brann aveva intrapreso soprattutto per scoprire la fine che aveva fatto suo fratello Muradin. In entrambi i casi ricomparve sano e salvo.\nDopo il viaggio a Nordania, Brann rimase un po' di tempo a Forgiardente ad istruire nuovi esploratori, per poi riprendere a viaggiare. Riusc\u00ec ad inoltrarsi nel regno sigillato di Ahn'Qiraj, facendo in qualche modo finire la base di Atiesh, il bastone di Medivh, all'interno del corpo del Dio Antico C'Thun, risultando nel frattempo disperso una terza volta. Riusc\u00ec a fuggire da Ahn'Qiraj solo dopo la riapertura del Vallo dello Scarabeo da parte dei giocatori di \"World of Warcraft\" e studi\u00f2 subito un piano per esplorare le Terre Esterne. La sua prima apparizione di persona \u00e8 in \"Wrath of the Lich King\", dove contribuisce a svelare buona parte della storia attorno ad Ulduar e ai Titani, mentre in \"\" si dirige ad Uldum, nuovamente nel sud di Kalimdor.\nCairne Zoccolo Sanguinario.\nCairne Zoccolo Sanguinario (\"Cairne Bloodhoof\") era il capo delle trib\u00f9 unite dei tauren e leader della citt\u00e0 di Picco del Tuono. Ha avuto un figlio, Baine, dalla compagna Tamaala, deceduta in un periodo precedente la Terza Guerra.\nOriginariamente era il leader della trib\u00f9 di tauren Zoccolo Sanguinario, di cui guidava l'esistenza nomade nelle Savane, in perenne fuga dai centauri, e sebbene volesse gi\u00e0 da tempo trovare un modo per riappropriarsi delle verdeggianti terre di Mulgore con i continui attacchi dei centauri aveva iniziato a perdere la speranza. La situazione sub\u00ec una svolta decisiva quando Cairne e i suoi tauren incontrarono gli orchi guidati da Thrall: le due razze strinsero ben presto alleanza, portando cos\u00ec anche i tauren all'interno della Nuova Orda, e i due leader divennero profondamente amici. Cairne inform\u00f2 Thrall della presenza di un oracolo a nord, nelle Vette di Petrartiglio, e dopo che gli orchi ebbero salvato il villaggio degli Zoccolo Sanguinario da un assalto dei centauri gli propose un patto: gli orchi avrebbero aiutato i tauren a riprendere Mulgore, e loro in cambio li avrebbero portati alla locazione esatta dell'oracolo. Arrivati all'oracolo Cairne e Thrall si incontrarono con Jaina Marefiero e l'oracolo, che era lo spirito di Medivh, li ferm\u00f2 prima che iniziassero a lottare e li convinse ad unire le forze per combattere la Legione Infuocata.\nDopo la battaglia del Monte Hyjal, Cairne aiut\u00f2 Thrall durante la fondazione di Orgrimmar, e non molto tempo dopo suo figlio Baine venne rapito dai centauri, gettando Cairne nella depressione. Cairne venne raggiunto da Rexxar e Rokhan, che stavano cercando aiuto su richiesta di Thrall contro l'invasione dell'ammiraglio Daelin Marefiero, ma il capo tauren replic\u00f2 di dire a Thrall che era morto. I due andarono cos\u00ec a salvare Baine, risollevando Cairne che forn\u00ec subito aiuto agli orchi. Dopo la sconfitta di Marefiero, Cairne torn\u00f2 a Mulgore, dove un\u00ec tutte le trib\u00f9 di tauren e fond\u00f2 la citt\u00e0 di Picco del Tuono.\nFino al periodo precedente il Cataclisma, Cairne non ha avuto un ruolo molto importante all'interno dell'Orda. Sebbene colpito dalla capacit\u00e0 di Garrosh Malogrido come leader durante un incontro nella Tundra Boreale, la natura saggia, pacifica e contemplativa del tauren gli ha reso del tutto indigesta la decisione di Thrall di sceglierlo come sostituto durante la sua permanenza a Nagrand. Dopo essere stato informato dall'arcidruido Hamuul Totem Runico del massacro di un gruppo di druidi tauren ed elfi della notte, effettuato da agenti del Martello del Crepuscolo ma fatto passare per un ordine di Garrosh, Cairne sfid\u00f2 Malogrido ad un \"mak'gora\", cio\u00e8 una sfida all'ultimo sangue, nell'arena di Orgrimmar. L'ascia di Garrosh venne avvelenata da Magatha Totem Truce, e dopo il primo colpo ricevuto da Garrosh Cairne non fu pi\u00f9 in grado di difendersi, venendo cos\u00ec ucciso. La morte di Cairne diede a Magatha l'occasione per prendere il controllo di Picco del Tuono, per essere poi sconfitta ed esiliata da Baine che prese il posto di suo padre. Riportato a Picco del Tuono, il corpo di Cairne venne posto su una pira e bruciato, come da usanza del popolo dei tauren.\nChen Triplo Malto.\nChen Triplo Malto (\"Chen Stormstout\") \u00e8 il membro pi\u00f9 noto in Warcraft della razza dei pandaren. Introdotto in \"\", appare poi in \"Mists of Pandaria\" e, come personaggio giocabile, in \"Heroes of the Storm\".\nChen \u00e8 un maestro miscelatore, che ha viaggiato in molti luoghi per recuperare gli ingredienti per le sue bevande. Chen si trovava a Durotar in cerca di diversi ingredienti per una delle sue birre, quando incontr\u00f2 Rexxar in missione per conto di Thrall. Dopo che il Mok'Nathal l'ebbe aiutato a trovare quanto cercava, Chen decise di accompagnarlo cos\u00ec da visitare meglio la regione Il pandaren accompagn\u00f2 Rexxar a Theramore, nelle Acquemorte, per scoprire il motivo degli attacchi umani a Durotar. L\u00ec guadagnarono anche il supporto di Jaina Marefiero per sconfiggere suo padre, l'ammiraglio Daelin Marefiero, colpevole degli attacchi. Dopo la morte dell'ammiraglio, Chen rimase ancora del tempo con gli orchi per insegnare alcune delle sue ricette ad uno di essi, che le pass\u00f2 a sua volta al suo apprendista Drohn, quindi se ne and\u00f2 senza pi\u00f9 dare sue notizie. In \"World of Warcraft\", diversi dei suoi barili vuoti possono essere trovati dai giocatori nelle Savane Settentrionali. Viene doppiato da Claudio Moneta in sebbene non venga accreditato.\nCho'gall.\nCho'gall \u00e8 un ogre mago, a capo del Martello del Crepuscolo. Introdotto in ', appare anche in ', nel romanzo \"La discesa delle tenebre\" e nel fumetto \"World of Warcraft\". \u00c8 inoltre un personaggio giocabile in \"Heroes of the Storm\".\nCho'gall \u00e8 un ogre a due teste (una delle quali \u00e8 Cho e l'altra Gall), nativo di Altomaglio e assetato di potere; lasciata la sua citt\u00e0 natale, si un\u00ec al Concilio dell'Ombra di Gul'dan e cre\u00f2 un proprio clan all'interno dell'Orda, il Clan Martello del Crepuscolo, formato da orchi seguaci del Vuoto che erano votati, all'insaputa di Gul'dan e dell'Orda, a portare l'apocalisse (la cosiddetta \"Ora del Crepuscolo\"). Cho'gall partecip\u00f2 alla Prima e alla Seconda Guerra con l'Orda. Sul finire della Seconda Guerra, Cho'gall e Gul'dan, con i loro clan, abbandonarono l'Orda per recarsi sulle Isole Disperse alla ricerca della Tomba di Sargeras e del potere l\u00ec contenuto; Orgrim Martelfato ordin\u00f2 che fossero inseguiti e sterminati per la loro diserzione, ma Cho'gall e alcuni membri del Martello del Crepuscolo sopravvissero e riuscirono ad approdare a Kalimdor, seguendo i sussurri degli Dei Antichi.\nEssi raggiunsero Ahn'Qiraj, dove si trovava intrappolato il Dio Antico C'Thun, e ne fecero la loro base, reclutando nel Martello del Crepuscolo anche membri di altre razze. Qui venne raggiunto da Med'an, figlio di Garona e Medivh, che apparentemente riusc\u00ec ad ucciderlo; l'ogre invece sopravvisse, e ricominci\u00f2 a causare distruzione nel periodo intorno al Cataclisma e si rec\u00f2 nelle Alture del Crepuscolo: quindi infine ucciso da avventurieri al soldo dell'Orda e dell'Alleanza.\nDaelin Marefiero.\nIl Grand'Ammiraglio Daelin Marefiero (\"Daelin Proudmoore\") era il leader della nazione umana di Kul Tiras e fu supremo comandante delle forze navali dell'Alleanza durante la Seconda Guerra. Aveva due figli Derek e Jaina.\nMarefiero fu uno dei leader convocati da re Terenas Menethil II per formare un'Alleanza contro l'imminente attacco dell'Orda a Lordaeron, e fu uno dei suoi pi\u00f9 forti sostenitori. Verso la fine del conflitto, dopo che le forze di Gul'dan e Cho'gall erano gi\u00e0 state annientate da quelle di Martelfato per il tradimento, Marefiero guid\u00f2 un attacco navale contro una flotta dell'Orda, ma l'intervento dei draghi al comando degli orchi gli cost\u00f2 una parte della flotta, quella su cui si trovava suo figlio Derek. Marefiero sostenne re Terenas nelle sue scelte anche in seguito alla guerra, supportandolo anche quando decise di internare gli orchi anzich\u00e9 sterminarli.\nGrande amico di re Terenas, Daelin fu sconvolto al sentire della sua morte e della devastazione portata a Lordaeron dal Flagello e dai demoni. Dopo la fine della Terza Guerra, lasci\u00f2 Kul Tiras portando con s\u00e9 gran parte della flotta, in cerca di sua figlia Jaina, che era fuggita vers Kalimdor alla testa di alcuni sopravvissuti. Qui scopr\u00ec che gli umani e gli orchi vivevano in pace, e convinto che l'Orda fosse da sradicare prima che diventasse un pericolo troppo grande, cominci\u00f2 a lanciare dei raid contro gli accampamenti costieri degli orchi. Quando essi cominciarono ad contrattaccare, Daelin si ritir\u00f2 a Theramore, dove con sgomento trov\u00f2 sua figlia in compagnia del Mok'Nathal Rexxar, del troll Rokhan e del pandaren Chen Triplo Malto, tutti alleati dell'Orda. Daelin chiese il loro arresto immediato, ma Jaina rifiut\u00f2 e li aiut\u00f2 a fuggire.\nSenza permettere alla figlia di spiegare la situazione, Daelin la usurp\u00f2 del comando su Theramore e cominci\u00f2 a lanciare altri attacchi contro gli orchi, che respinsero nuovamente le sue forze. Rexxar e Thrall sapevano per\u00f2 che Daelin non avrebbe mai smesso di attaccare l'Orda, e prepararono un piano per sconfiggerlo. Daelin fece stabilire un blocco navale che isol\u00f2 la citt\u00e0, ma non sapeva che sua figlia si era schierata contro di lui, per impedire un'escalation di guerra e morti inutili. Jaina aiut\u00f2 Rexxar e Thrall ad entrare in citt\u00e0, dove tentarono di dissuaderlo dai suoi propositi ma egli, testardo, rifiut\u00f2 e venne ucciso in combattimento da Rexxar.\nDama Liadrin.\nDama Liadrin (\"Lady Liadrin\") \u00e8 il capo dei Cavalieri del Sangue, il corrispettivo degli elfi del sangue dei paladini. Liadrin era una sacerdotessa che, come molti altri, perse la fede nella Luce Sacra in seguito alla caduta di Quel'Thalas durante la Terza Guerra. Quando il naaru M'uru venne portato prigioniero a Lunargenta come dono da Kael'thas, seguendo gli insegnamenti del principe il magistro Astalor Giurasangue propose di utilizzare l'energia del naaru per conferire ad alcuni elfi del sangue i poteri dei paladini: Liadrin fu la prima a proporsi, divenendo cos\u00ec la leader dei neonati Cavalieri del Sangue. Quando, successivamente, Kael'thas attacc\u00f2 Lunargenta e rap\u00ec M'uru portandolo all'Isola di Quel'Danas, Liadrin cap\u00ec che gli insegnamenti del principe avevano condotto gli elfi del sangue su una cattiva strada, e viaggi\u00f2 fino a Shattrath per scusarsi con A'dal, il leader dei naaru, per le azioni dei Cavalieri del Sangue. A'dal le rivel\u00f2 quindi che sia lui che M'uru sapevano gi\u00e0 quanto sarebbe accaduto, in quanto era stato predetto dal profeta Velen. Liadrin, a nome dei Cavalieri del Sangue, strinse quindi alleanza con l'Offensiva del Sole Infranto, la forza combinata di Shattrath per combattere Kael'thas e Kil'jaeden.\nDopo la sconfitta di Kil'jaeden da parte dei giocatori di \"\", Dama Liadrin accompagn\u00f2 Velen alla Cittadella del Pozzo Solare, dove assistette alla ristorazione del Pozzo tramite il cuore di M'uru. Da quel momento \u00e8 sempre presente alla Cittadella, dove incontra i pellegrini venuti a vedere il Pozzo Solare. Dopo la serie di missioni che i giocatori dell'Orda possono eseguire durante la \"settimana dei bambini\" a Shattrath, una lettera dalla bambina elfa del sangue Salandria li informa che Dama Liadrin l'ha presa sotto la sua custodia.\nDama Vashj.\nDama Vashj (\"Lady Vashj\"; pronuncia: ) \u00e8 una strega del mare naga al servizio di Illidan. \nVashj nacque pi\u00f9 di diecimila anni prima della Prima Guerra, nella citt\u00e0 di Vashj'ir; sua madre Lestharia Vashj governava la citt\u00e0. Vashj lasci\u00f2 la citt\u00e0 per trasferirsi a Zin-Azshari, al servizio della regina Azshara. Divenne ben presto una degli Eletti e sal\u00ec tra i ranghi fino a diventare una delle sue ancelle favorite. Vashj era fanaticamente devota alla sua regina e s'infuri\u00f2 molto quando ella offr\u00ec di fare di Tyrande Soffiabrezza la sua ancella, tanto da tentare di uccidere Tyrande in svariate occasioni (venendo fermata ogni volta dall'intervento di Elune); al termine della Guerra degli Antichi venne trasformata in naga grazie al patto stipulato da Azshara con gli Dei Antichi.\nPoco tempo dopo la morte di Archimonde, Illidan Grantempesta evoc\u00f2 i naga dagli abissi marini per aiutarlo nella sua missione; un gran numero di essi, guidato da Vashj, risal\u00ec quindi per aiutarlo, preparando al contempo la strada ad Azshara per riconquistare il mondo di superficie. Vashj assistette Illidan durante tutte le sue peripezie: prima nelle Isole Disperse, dove recuperarono l'Occhio di Sargeras, quindi a Dalaran, e poi nelle Terre Esterne: durante questi spostamenti erano sempre braccati dalla custode Maiev Cantombroso che infine, nelle Terre Esterne, riusc\u00ec a catturare Illidan. Vashj fece quindi ritorno a Dalaran, dove prese contatto con Kael'thas Solealto e i suoi elfi del sangue (salvandoli infine dalle prigioni della citt\u00e0), riuscendo con il loro aiuto a liberare Illidan. Dopo che Illidan ebbe preso il posto del demone Magtheridon come signore delle Terre Esterne, Kil'jaeden gli ordin\u00f2 di marciare sul Trono Ghiacciato e distruggere il Re dei Lich: Vashj si rec\u00f2 quindi, sempre al seguito di Illidan, Nordania, dove per\u00f2 le loro forze vennero sconfitte da Arthas. \nFatto ritorno nelle Terre Esterne, Vashj e i suoi naga si stabilirono nelle Paludi di Zangar, schiavizzando le trib\u00f9 di dranenei Corrotti e cominciando a drenare tutte le acque della regione: tali piani venner sventati da un manipolo di avventurieri che, penetrato nel covo di Dama Vashj, riusc\u00ec ad ucciderla.\nDarion Mograine.\nDarion Mograine \u00e8 il signore dei Cavalieri della Spada d'Ebano, un gruppo di cavalieri della morte liberatisi dal controllo del Re dei Lich.\nDarion nacque da Alexandros ed Elena Mograine, che mor\u00ec di parto; aveva un fratello maggiore, Renault. Da adulto, suo fratello Renault divenne un membro della Crociata Scarlatta come suo padre, e convinto da Balnazzar, uccise a tradimento Alexandros a Stratholme. Darion si un\u00ec quindi all'Alba d'Argento, e con un gruppo di volontari si diresse a Naxxramas, dove si trovava suo padre che era stato resuscitato da Kel'Thuzad come cavaliere della morte. Distrutto Alexandros, Darion recuper\u00f2 la sua spada, Brandicenere, che era per\u00f2 stata corrotta, e and\u00f2 a cercare suo fratello, non sapendo che era proprio lui l'assassino di suo padre. Appena lo vide, Renault attacc\u00f2 Darion e lo spirito di Alexandros, intrappolato nella spada, ne usc\u00ec uccidendo Renault.\nDarion chiese consiglio a Tirion Fordring su come liberare suo padre dalla spada, e lui gli rispose che solo un atto di amore pi\u00f9 grande di quello malvagio che aveva ucciso Alexandros poteva liberarlo. Ad una seguente battaglia alla Cappella della Luce nelle Terre Infette Orientali, fra il Flagello e l'Alba d'Argento, Darion decise cos\u00ec di sacrificarsi per distruggere i non morti, uccidendosi con la stessa Brandicenere e liberando s\u00ec suo padre, ma condannando s\u00e9 stesso a risorgere come non morto al servizio del Re dei Lich.\nDarion cominci\u00f2 quindi ad addestrare nuovi cavalieri della morte, prima spedendoli a devastare l'Enclave Scarlatta, e poi guidandoli in battaglia direttamente contro l'Alba d'Argento alla Cappella della Luce. Qui per\u00f2 Brandicenere, guidata dallo spirito di suo padre, gli si rivolt\u00f2 contro, portando alla sconfitta sua e delle sue armate. Darion cap\u00ec di essere stato usato dal Re dei Lich solo per far uscire allo scoperto Tirion, impressione confermata dal Re dei Lich stesso che apparve di l\u00ec a poco e imprigion\u00f2 l'anima di Alexandros dentro a Gelidanima. Darion gett\u00f2 quindi Brandicenere a Tirion, che la purific\u00f2 col potere della Luce, e riusc\u00ec a scacciare il Re dei Lich. Dopo questo evento vennero formate la Crociata Argentea, guidata da Tirion, e i Cavalieri della Spada d'Ebano, guidati da Darion. In seguito furono proprio i Cavalieri della Spada d'Ebano a conseguire alcune fra le pi\u00f9 importanti vittorie contro il Re dei Lich a Nordania.\nDei Antichi.\nGli Dei Antichi (\"Old Gods\", tradotto anche come \"Antichi Dei\" o \"Dei dell'Antichit\u00e0\") sono delle entit\u00e0 mostruose, manifestazioni fisiche del Vuoto, che appaiono come enormi ammassi di carne con molti occhi, bocche e tentacoli; essi sono al servizio dei Signori del Vuoto e hanno l'unico scopo di trasformare i mondi su cui arrivano in luoghi da incubo. Quattro di queste entit\u00e0, chiamate C'Thun, N'Zoth, Y'Shaarj e Yogg-Saron, giunsero sul pianeta di Azeroth, sottomisero i Signori Elementali (Ragnaros, Al'Akir, Therazane e Neptulon) e crearono gli aqir e i senzavolto, regnando incontrastati fino all'arrivo dei Titani; questi ultimi uccisero Y'Shaarj e imprigionarono gli altri nelle profondit\u00e0 del suolo. Nonostante ci\u00f2, l'influsso degli Dei Antichi su Azeroth ha continuato ad emergere nel corso della storia di Warcraft, ed essi hanno guadagnato anche alleati e seguaci, fra cui Alamorte e il Martello del Crepuscolo.\nGli Dei Antichi sono chiaramente ispirati, a partire dai nomi e dall'aspetto, dalle creature descritte da H. P. Lovecraft nei \"Miti di Cthulhu\".\nC'Thun.\nC'Thun (pronuncia ) \u00e8 stato il primo Dio Antico ad essere introdotto in Warcraft (con la patch 1.9 di \"World of Warcraft\"); fu il terzo ad essere sconfitto dai Titani, venendo rinchiuso al di sotto di Ahn'Qiraj; dalla sua prigione, C'Thun trasform\u00f2 gli aqir della zona in qiraji e, novemila anni dopo la Separazione, li scaten\u00f2 su Kalimdor causando la Guerra delle Sabbie Mutevoli; C'Thun e i qiraji vennero sconfitti dai draghi alleati con gli elfi della notte, e sigillati nuovamente dentro Ahn'Qiraj. Circa mille anni dopo, Cho'gall e il cultisti del Martello del Crepuscolo risvegliarono nuovamente il Dio Antico, e la storia si ripet\u00e9 con la Seconda Guerra delle Sabbie Mutevoli, nella quale le forze unite di Orda e Alleanza sterminarono i qiraji e sconfissero nuovamente il Dio.\nN'Zoth.\nN'Zoth \u00e8 stato il terzo Dio Antico ad essere introdotto, verso fine ottobre 2010; fu il secondo ad essere sconfitto dai Titani, finendo rinchiuso in una prigione sotterranea ad ovest di Uldaman. Alla fine della Guerra degli Antichi, N'Zoth strinse un patto con Azshara, salvando lei e i suoi seguaci e trasformandoli in naga, e pi\u00f9 avanti divenne il responsabile della crescita dell'Incubo di Smeraldo (creato da Yogg-Saron). Dopo la sconfitta di Yogg-Saron per mano degli eroi mortali, N'Zoth mise in moto la catena di eventi che portarono al Cataclisma e al ritorno di Alamorte. N'Zoth segu\u00ec il destino di C'Thun e Yogg-Saron, venendo a sua volta sconfitto da avventurieri sfruttando il potere della Forgia della Creazione.\nYogg-Saron.\nYogg-Saron \u00e8 il secondo Dio Antico introdotto in \"World of Warcraft\" (implementato con la patch 3.1); viene chiamato con diversi titoli, fra cui \"Il Sogno Lucido\" (\"The Lucid Dream\"), \"La Bestia con Mille Fauci\" (\"The Beast with a Thousand Maws\"), \"Il Demone dalle Mille Facce\" (\"The Fiend of a Thousand Faces\"), \"Il Dio della Morte\" (\"The God of Death\") e \"Quello Che Non Deve Essere Nominato\" (\"That Which Must Not Be Named\"). Fu l'ultimo degli Dei Antichi ad essere sconfitto dai Titani, che lo imprigionarono a Ulduar; da qui cre\u00f2 la Maledizione della Carne, trasform\u00f2 gli aqir locali in nerubiani, riusc\u00ec a creare l'Incubo di Smeraldo sfruttando le radici dell'Albero del Mondo Andrassil e corruppe o imprigion\u00f2 gran parte dei custodi titanici di Nordania; Yogg-Saron \u00e8 anche all'origine della \"saronite\", un minerale comune a Nordania, utilizzato anche dal Flagello per la costruzione delle sue strutture. Yogg-Saron venne sconfitto da un manipolo di avventurieri all'interno della sua prigione nel periodo della guerra contro il Re dei Lich.\nY'Shaarj.\nY'Shaarj \u00e8 stato il quarto Dio Antico ad essere introdotto, in \"Mists of Pandaria\". Fu il primo tra gli Dei Antichi ad essere attaccato dai Titani, venendo sradicato dal pianeta da Aman'Thul in persona e ucciso. Poich\u00e9 il suo corpo aveva messo radici troppo in profondit\u00e0 questo atto provoc\u00f2 una grave ferita al pianeta di Azeroth (che sarebbe poi divenuta il Pozzo dell'Eternit\u00e0), portando i Titani alla decisione di imprigionare gli altri Dei Antichi anzich\u00e9 ucciderli. Con il suo ultimo respiro, Y'Shaarj cre\u00f2 gli sha, manifestazioni delle emozioni negative. Il corpo di Y'Shaarj, il quale veniva venerato dai mantid, venne sepolto sotto la Vallata dell'Eterna Primavera a Pandaria; millenni dopo, il suo cuore venne recuperato e consumato da Garrosh Malogrido.\nDrek'Thar.\nDrek'Thar \u00e8 uno sciamano e veggente orco, attuale capo del clan dei Lupi Bianchi. Si sa molto poco sulla storia di Drek'Thar prima della formazione dell'Orda. Fu apprendista sciamano di Madre Kashur; quando ella mor\u00ec, Drek'Thar le successe come sciamano anziano del clan dei Lupi Bianchi. Come la maggioranza degli orchi, Drek'Thar credette alle parole di Ner'zhul secondo cui i draenei stavano complottando contro di loro, e partecip\u00f2 a diversi attacchi contro di loro, uccidendo anche civili indifesi, compresi donne e bambini. Quando gli elementi smisero di rispondere alla chiamata degli sciamani, Drek'Thar segu\u00ec il sentiero indicato da Gul'dan e divenne uno stregone. Il capo del clan dei Lupi Bianchi, Durotan, rifiut\u00f2 di bere il sangue di Mannoroth e proib\u00ec ai membri del suo clan di farlo, cos\u00ec i Lupi Bianchi vennero esiliati nelle Montagne d'Alterac, dove Drek'Thar abbandon\u00f2 le arti stregonesche e ritorn\u00f2 ad essere uno sciamano, prendendo coscienza delle atrocit\u00e0 che aveva commesso durante la guerra. In questo periodo, tramite le arti sciamaniche, Drek'Thar riusc\u00ec ad ottenere l'amicizia dei lupi nativi di Alterac, da allora alleati del clan dei Lupi Bianchi.\nQuando Durotan e sua moglie vennero assassinati e il loro figlio creduto morto, poco prima dell'inizio della Seconda Guerra, Drek'Thar assunse il comando del clan. I Lupi Bianchi vennero ritrovati vent'anni dopo da Thrall, figlio di Durotan, e Drek'Thar, allora divenuto cieco, lo addestr\u00f2 come sciamano. Parte del clan segu\u00ec Thrall e la nuova Orda a Kalimdor, compreso Drek'Thar. Nel periodo precedente gli eventi di \"World of Warcraft\", Drek'Thar torn\u00f2 alla guida dei Lupi Bianchi nella Valle di Alterac, dove erano iniziate delle lotte per il controllo del territorio con i nani del clan Piccatonante.\nDa Alterac Drek'Thar funse da rappresentante di Thrall per i Regni Orientali, e raramente si spost\u00f2 da l\u00ec in seguito al suo ritorno, eccetto per far visita a Nagrand assieme a Thrall dopo la riapertura del Portale Oscuro. La vecchiaia pes\u00f2 molto sulle spalle di Drek'Thar, che nel periodo seguente la sconfitta del Re dei Lich era costretto a letto, sotto le cure di un orco di nome Palkar. Drek'Thar ebbe diverse visioni, fra cui una del massacro di un gruppo di druidi e un'altra del mondo che si spezzava. Per la prima delle due Palkar acconsent\u00ec ad inviare avvertimenti agli elfi della notte, ma l'attacco non avvenne; Palkar ne attribu\u00ec la causa alla senilit\u00e0 del vecchio e lasci\u00f2 perdere la seconda visione. Quando Palkar ricevette la notizia che un gruppo di druidi tauren ed elfi della notte era stato attaccato e l'unico sopravvissuto era Hamuul Totem Runico, cap\u00ec che le visioni di Drek'Thar erano vere e sped\u00ec un messaggio a Thrall riguardante la seconda visione, che prediceva il Cataclisma che si sarebbe verificato di l\u00ec a poco.\nDrek'Thar apparve nuovamente in \"Cataclysm\", costretto su una sedia a rotelle e affidato alle cure del capitano Galvangar. Alla richiesta di alcuni avventurieri, inviati dal comandante Cromush, di fornire aiuto ai Reietti per sconfiggere le ultime resistenze umane a Lordaeron, Drek'Thar rifiut\u00f2, lasciando Cromush sgomento: ci\u00f2 perch\u00e9 Drek'Thar, pur avendo commesso azioni riprovevoli in passato, se ne era pentito e ne portava il peso, mentre i Reietti compivano atti malvagi senza alcun segno di rimorso.\nDurotan.\nDurotan era il capo del clan orchesco dei Lupi Bianchi, padre di Thrall, ricordato come uno dei pi\u00f9 grandi eroi dell'Orda. Il personaggio venne creato per il videogioco, mai prodotto, \"\"; appare in alcuni romanzi della serie, fra cui \"Lord of the Clans\" e \"L'ascesa dell'Orda\", oltre che nell'espansione di \"World of Warcraft\" \"Warlords of Draenor\". \u00c8 inoltre uno dei protagonisti del film \"Warcraft - L'inizio\".\nDurotan nacque molto prima della corruzione degli orchi e fin da giovane divenne molto amico di Orgrim Martelfato, membro del clan Roccianera. Durante un'escursione nella foresta, lui e Orgrim vennero attaccati da un ogre e salvati da un gruppo di draenei, che li portarono a Telmor: l\u00ec conobbero il profeta Velen e il comandante Restalaan, ed entrarono in contatto con la civilt\u00e0 draenei.\nDurotan succedette a Garad, suo padre, a capo del clan Lupi Bianchi, insieme alla sua consorte Draka, e come tali parteciparono al concilio convocato da Ner'zhul, durante il quale lo sciamano accus\u00f2 i draenei di tramare contro gli orchi; Durotan e Draka rimasero piuttosto perplessi al pensiero di una campagna contro di loro, cos\u00ec come Orgrim, divenuto secondo in comando di Manonera. Durante la guerra contro i draenei, Durotan cattur\u00f2 Velen, lasciandolo poi libero in cambio di due cristalli magici, e fu costretto a distruggere la citt\u00e0 di Telmor, dove uccise Restalaan. Avvertito da Ner'zhul di non bere il sangue di Mannoroth, viet\u00f2 a tutto il clan dei Lupi Bianchi di farlo, salvandolo dalla contaminazione demoniaca. Durante la Prima Guerra il clan, ribellatosi allo strapotere del Concilio dell'Ombra e di Gul'dan, venne esiliato sulle Montagne d'Alterac. Durotan, dopo la nascita di Thrall (che era chiamato Go'el), avvert\u00ec Orgrim che erano i demoni i veri signori dell'Orda e che il Concilio era al loro servizio. Venuto a sapere di ci\u00f2, Gul'dan invi\u00f2 dei sicari ad uccidere Durotan, Draka e Go'el. Solo il bambino, ancora in fasce, si salv\u00f2 dall'attacco. La nazione orchesca di Durotar prende il nome da Durotan.\nElune.\nElune \u00e8 una delle poche entit\u00e0 che sono largamente e chiaramente definite come \"divinit\u00e0\". Chiamata anche \"Madre Luna\", \u00e8 la dea che personifica la Dama Bianca, la luna maggiore di Azeroth; \u00e8 venerata soprattutto dagli elfi della notte, per i quali il culto della dea \u00e8 fulcro della loro stessa civilt\u00e0. Tradizionalmente associata all'armonia, alla guarigione e alla tolleranza, Elune non propugna la pace ad ogni costo, e viene infatti invocata anche con il nome di \"Guerriera della Notte\", colei che raccoglie i caduti in battaglia e li fissa come stelle nel firmamento. Elune \u00e8 presente anche nella mitologia di altri popoli, ad esempio fra i tauren, dove viene chiamata Mu'sha: anche qui viene riconosciuta come corrispondente alla luna, in contrapposizione al sole, An'she, ed entrambi costituiscono uno degli occhi della Madre Terra (la maggiore divinit\u00e0 dei tauren).\nMai apparsa personalmente in alcun materiale della serie, Elune agisce tramite il suo clero o, in alcuni casi, anche senza intermediari. Tra i suoi poteri (compresi quelli che conferisce ai suoi seguaci) vi sono innanzitutto la guarigione e la purificazione (anche di casi gravi, come quello di Eranikus). Durante la Guerra degli Antichi fece piovere luce lunare solida sui nemici degli elfi, e quando la sacerdotessa Tyrande Soffiabrezza venne imprigionata nel palazzo di Azshara, eresse uno scudo magico attorno a lei per impedire a Dama Vashj di farle del male. Anche in tempi pi\u00f9 recenti, come durante una battaglia contro l'Orda a Valtetra, rispose all'invocazione di Tyrande effondendo la sua luce per spazzare via la nebbia creata dai macchinari dei goblin. Si contano invece sulle punte delle dita i casi in cui la sua voce \u00e8 stata udita da orecchie mortali. Il profeta Velen ha osservato che la descrizione della dea da parte degli elfi e i suoi poteri dimostrati sono coincidenti con quelli di naaru potenti (paragone che il clero di Elune ha respinto).\nDelle leggende che vedono partecipe Elune, la pi\u00f9 nota \u00e8 senz'altro quella che la vede come amante del Cervo Bianco, Malorne, col quale ha concepito Cenarius (storia riportata, in maniera piuttosto romanzata, anche dai tauren). Elune \u00e8 anche collegata al mito di Goldrinn: secondo quest'altra leggenda, la dea era scontenta del temperamento ferino e sanguinario dell'Antico Guardiano lupo, poich\u00e9 oscurava il suo altrimenti nobile cuore. Durante le notti di luna piena, quando la luce di Elune riempiva il cielo, Goldrinn sentiva come se gli occhi di lei lo stessero giudicando, rendendolo ancora pi\u00f9 feroce. Fu poi un bastone consacrato della dea che, combinato con una zanna di Goldrin, mut\u00f2 i druidi del branco nei primi worgen. Infine, Elune viene indicata come la creatrice dei silvagufi.\nIn Legion, le Lacrime di Elune sono uno degli artefatti conosciuti come i Pilastri della Creazione. Custodite al tempio di Elune vengono sottratte da Xavius, che se ne serve per corrompere Ysera. Vengono in seguito consegante all'avatar del giocatore da Elune stessa subito dopo la sconfitta di Ysera.\nFalstad Granmartello.\nFalstad Granmartello (\"Falstad Wildhammer\") \u00e8 il Thane (cio\u00e8 capo) del clan nanico dei Granmartello, e membro del Concilio dei Tre Martelli insieme a Muradin Barbabronzea e Moira Thaurissan.\nFalstad era uno dei cavalcagrifoni del clan Granmartello che proteggevano il porto di Hasic quando vi pass\u00f2 il mago Rhonin. Falstad e i suoi uomini accompagnarono Rhonin verso Khaz Modan, ma in un'imboscata i compagni del nano furono uccisi. Sollecitato anche da Vereesa Ventolesto, Falstad continu\u00f2 il viaggio assieme a lei e a Rhonin, arrivando infine a liberare la regina dei draghi rossi Alexstrasza dagli Orchi del clan Fauci di Drago a Grim Batol. Falstad divenne in seguito Thane dei nani Granmartello, succedendo a Kurdran Granmartello. \nIn seguito alla pietrificazione di re Magni Barbabronzea di Forgiardente, \u00e8 stato istituito il Concilio dei Tre Martelli da Varian Wrynn per governare i nani, e Falstad ne \u00e8 entrato a far parte assieme a Muradin Barbabronzea e Moira Thaurissan (sostituendo Kurdran, che aveva in origine ricevuto l'incarico). \nQuando Magni si svegli\u00f2 dalla sua pietrificazione, il Concilio inizi\u00f2 a discutere delle ripercussioni del suo ritorno, e Falstad afferm\u00f2 che i Granmartello non si sarebbero mai inginocchiati a un Barbabronzea, al che Magni rispose di non essere venuto a reclamare la corona. \nFalstad in Battle for Azeroth fa parte della campagna contro l'Orda\nFalstad e il suo grifone appaiono in \"Heroes of the Storm\" come un unico personaggio selezionabile.\nFandral Elmocervo.\nFandral Elmocervo (\"Fandral Staghelm\", chiamato dai qiraji \"Kar'sis\", che significa \"mano della terra\"), era un elfo della notte, uno degli aiutanti pi\u00f9 importanti di Malfurion Grantempesta; ebbe un figlio, Valstann, per cui stravedeva. Quando avvenne la Guerra delle Sabbie Mutevoli, Fandral e suo figlio comandarono le armate degli elfi della notte contro quelle dei qiraji, domandando aiuto anche ai draghi che per\u00f2 rifiutarono di intervenire. Sebbene numerosissimi, i qiraji erano in svantaggio contro gli elfi della notte, fino a che gli imperatori gemelli di Ahn'Qiraj, Vek'nilash e Vek'lor, attirarono Valstann in una trappola a Vento del Sud, a Silitus, devastando completamente il villaggio e catturando Valstann, che venne giustiziato dal generale Rajaxx di fronte alle armate degli elfi e agli occhi dello stesso Fandral. Con Fandral devastato dalla perdita del figlio, le armate degli elfi furono costrette a una tragica ritirata, mentre i qiraji dilagavano per Silitus, il Cratere di Un'Goro e Tanaris, arrivando a minacciare le Caverne del Tempo e causando cos\u00ec l'intervento dei draghi bronzei che li respinsero definitivamente. Alla fine della guerra il drago Anachronos diede a Fandral lo Scettro delle Sabbie Mutevoli, l'unico strumento che avrebbe potuto riaprire i cancelli di Ahn'Qiraj. Fandral per\u00f2, furioso e addolorato per la morte del figlio, non volendo avere pi\u00f9 nulla a che fare con Silitus, i qiraji e i draghi, scagli\u00f2 via lo scettro spezzandolo.\nDopo la distruzione di Nordrassil durante la battaglia del Monte Hyjal, Fandral propose di creare un nuovo Albero del Mondo, per ridare agli elfi l'immortalit\u00e0 perduta. Malfurion rifiut\u00f2 seccamente, dicendo che la natura non avrebbe mai benedetto un tale atto di egoismo. Quando Malfurion rimase intrappolato nel Sogno di Smeraldo, Fandral gli succedette come arcidruido degli elfi della notte, e come prima cosa fece piantare Teldrassil su un'isola al largo di Rivafosca, su cui venne poi costruita Darnassus; come Malfurion aveva sostenuto, per\u00f2, i draghi rifiutarono di benedire Teldrassil, che cominci\u00f2 a cadere preda di una crescente corruzione. Fandral ha comunque agito come degno sostituto di Malfurion, sebbene la sua arroganza e le sue mire espansionistiche gli abbiano inimicato buona parte dei sostenitori di Malfurion, in primis la sacerdotessa Tyrande Soffiabrezza, con la quale ha avuto diversi litigi su come guidare gli elfi della notte.\nIgnoto a tutti, Fandral era stato corrotto tempo prima dall'Incubo di Smeraldo, che gli appariva sotto le sembianze di suo figlio Valstann: nei panni di Valstann, l'Incubo guidato da Xavius l'aveva convinto ad avvelenare lentamente Malfurion con un'erba chiamata \"morrowgrain\" (che in \"World of Warcraft\" i giocatori vengono mandati a raccogliere con la scusa di ricerche per il Circolo Cenariano), e causare la corruzione stessa di Teldrassil infondendo parte del potere dell'Incubo nell'Albero mentre cresceva. In seguito Fandral indisse un summit di druidi a Teldrassil, fra cui anche Broll Orsomanto, Hamuul Totem Runico e Naralex, cercando di usare i loro poteri per far \"resuscitare\" il falso Valstann. Runetotem, Naralex e Shandris Piumaluna scoprirono ben presto della follia di Fandral, ma con un incantesimo l'arcidruido imped\u00ec loro di rivelarlo. Venne comunque smascherato subito dopo da Malfurion, risvegliato da Broll e Tyrande, che distrusse anche il finto Valstann proprio di fronte a Fandral. La \"seconda morte\" di suo figlio devast\u00f2 ancora di pi\u00f9 l'animo di Fandral, che venne portato dai druidi a Radaluna per riprendersi, nonostante molti credano che la sua mente sia stata troppo provata e danneggiata perch\u00e9 ci\u00f2 accada.\nSuccessivamente, in un periodo precedente \"\", Fandral venne spostato in una prigione negli Eremi di Hyjal, dove per\u00f2 i cultisti del Martello del Crepuscolo cercarono di usarlo per i loro scopi. I giocatori vennero cos\u00ec incaricati di consegnarlo alla femmina di drago verde Alysra, perch\u00e9 lo riportasse a Radaluna. Alysra era per\u00f2 corrotta, e consegn\u00f2 invece Fandral al Martello del Crepuscolo. Insieme ad altri druidi, fra cui sua nuora Leyara, Fandral si messo al servizio di Ragnaros, creando la congrega dei druidi delle fiamme e divenendo maggiordomo personale del Signore Elementale. Tent\u00f2 di eliminare Thrall separando il suo spirito nei quattro piani elementali; fallito l'intento a causa del salvataggio di Thrall, si ritir\u00f2 nelle Terre del Fuoco, presso la fortezza di Ragnaros, dove venne infine ucciso da avventurieri.\nGarona.\nGarona, detta la Mezz'Orchessa (\"Garona Halforcen\") \u00e8 un'assassina per met\u00e0 orchessa e per met\u00e0 draenei; \u00e8 interpretata da Paula Patton in \"Warcraft - L'inizio\"; la sua voce italiana nel film \u00e8 di Laura Romano, mentre in \"World of Warcraft\" \u00e8 di Angiolina Gobbi. \nNata da un guerriero orco e da una prigioniera draenei, risultava sorprendentemente simile ad un'umana. Gul'dan, che ne aveva programmato il concepimento, lanci\u00f2 anche un incantesimo su di lei, in modo da poterla controllare a piacimento. Durante la Prima Guerra, Gul'dan la invi\u00f2 come ambasciatrice del Concilio dell'Ombra da Medivh, dal quale ebbe anche un figlio, Med'an; Khadgar, l'apprendista di Medivh, inizialmente furioso per la sua presenza, instaur\u00f2 poi con Garona un rapporto di reciproco rispetto. \nQuando venne scoperto che Medivh era sotto il controllo di Sargeras, Garona, Khadgar e Anduin Lothar s'introdussero a Karazhan per ucciderlo; l\u00ec, Garona ebbe una visione del futuro, in cui vide s\u00e9 stessa assassinare il re degli umani Llane Wrynn, un'eventualit\u00e0 che considerava orribile; ci\u00f2 avvenne effettivamente un po' di tempo dopo, anche se Garona esegu\u00ec il compito con infinita tristezza. In seguito, dopo aver affidato il figlio neonato al mago Meryl Winterstorm, Garona si dedic\u00f2 ad eliminare tutti i membri del Concilio dell'Ombra rimasti ad Azeroth. In un periodo antecedente a \"Wrath of the Lich King\" sia lei che suo figlio furono catturati da altri agenti dei Martello del Crepuscolo. Med'an fu poi liberato, ma Garona fu portata nel tempio di Ahn'Qiraj, dove Cho'gall prese il controllo della sua mente e la invi\u00f2 assieme ad altri cultisti a Theramore ad attaccare un incontro tra i leader di Orda e Alleanza, organizzato da Jaina Marefiero; qui viene catturata dall'Alleanza, e poco dopo si riunisce con suo figlio e con Maraad, un guerriero draenei che era il fratello di sua madre.\nGarrosh Malogrido.\nGarrosh Malogrido (\"Garrosh Hellscream\") \u00e8 il figlio di Grom Malogrido. Viene introdotto nella seconda espansione di \"World of Warcraft\" \"The Burning Crusade\", e acquista un ruolo di primo piano a partire dalla quarta (') fino alla sesta (\"Warlords of Draenor\"); appare anche in diverso altro materiale della serie, in particolare nei romanzi \"La distruzione - Preludio al Cataclisma\", \"Jaina Marefiero - Venti di guerra\" e \"Crimini di guerra\" di Christie Golden e \"Cuore di lupo\" di Richard A. Knaak, in vari fumetti e nei videogiochi ' e \"Heroes of the Storm\". In lingua originale \u00e8 doppiato da Patrick Seitz, mentre la sua voce italiana \u00e8 di Roberto Draghetti.\nGarrosh nacque su Draenor nel periodo della formazione dell'Orda e crebbe nella regione di Nagrand, scampando alla corruzione demoniaca che colp\u00ec gran parte degli orchi e diventando quindi un membro dei Mag'har. Quando la nuova Orda torn\u00f2 su Draenor circa trent'anni dopo, Garrosh incontr\u00f2 Thrall che gli raccont\u00f2 di come suo padre Garrosh avesse sacrificato la vita per uccidere Mannoroth. Seguendo le orme della figura paterna, Garrosh si un\u00ec quindi all'Orda e guid\u00f2 con successo l'offensiva contro il Re dei Lich a Nordania. Valoroso sul campo di battaglia, Garrosh era per\u00f2 anche decisamente ostile all'Alleanza; Thrall tent\u00f2 di indirizzarlo su idee pi\u00f9 diplomatiche, senza riuscirci.\nCon l'avvento del Cataclisma, Thrall cedette il posto di Capoguerra dell'Orda a Garrosh nonostante il parere avverso dei propri consiglieri; Cairne Zoccolo Sanguinario, capo dei tauren, sfid\u00f2 Garrosh ad un \"mak'gora\" (duello fino alla morte) per impedirgli di salire al potere, ma venne sconfitto e ucciso grazie all'intervento di Magatha Totem Truce, poi denunciata dallo stesso Garrosh. Sotto la sua guida, l'Orda entr\u00f2 apertamente in guerra con l'Alleanza, radendo al suolo, tra l'altro, la citt\u00e0 di Theramore (inimicandosi la sua fondatrice e signora Jaina Marefiero, che era stata fino ad allora la voce pi\u00f9 favorevole all'Orda all'interno dell'Alleanza). Contemporaneamente, Garrosh dimostr\u00f2 anche un marcato razzismo nei confronti dei membri non-orchi dell'Orda. Le relazioni, sia con i nemici, sia con gli alleati, peggiorarono esponenzialmente durante l'esplorazione del continente di Pandaria: se da un lato organizz\u00f2 l'omicidio (fallito) del capo dei troll Vol'jin e tent\u00f2 di uccidere anche Anduin Wrynn, dall'altro tent\u00f2 di conquistare Pandaria manipolando gli sha, profanando la Vallata dell'Eterna Primavera scatenando i poteri il cuore di Y'Shaarj. \nCome risultato di queste azioni la citt\u00e0 di Orgrimmar, cuore dell'Orda, venne assediata dalle forze dell'Alleanza e anche da gran parte di quelle dell'Orda (tutti gli altri leader della fazione gli si erano rivoltati contro), e Garrosh venne sconfitto, catturato e riportato a Pandaria per essere sottoposto a processo, mentre Vol'jin venne eletto in sua vece come Capoguerra dell'Orda. Al termine del processo, Garrosh riusc\u00ec ad evadere grazie all'aiuto del drago di bronzo Kairozdormu, giungendo in una versione alternativa di Draenor ai tempi della fondazione dell'Orda.\nQui riusc\u00ec ad impedire che gli orchi venissero corrotti dalla Legione Infuocata, e tenta di riorganizzare gli orchi in un'\"Orda di Ferro\", con lo scopo di ritornare su Azeroth. Viene per\u00f2 raggiunto dalle forze di Orda e Alleanza e Thrall, dopo averlo sfidato ad un \"mak'gora\", lo uccide.\nGelbin Meccatork.\nIl Gran Meccanista Gelbin Meccatork (\"Gelbin Mekkatorque\") \u00e8 l'attuale leader degli gnomi, e uno dei pi\u00f9 bravi inventori di Azeroth. La sua elezione avvenne circa fra i sette e i nove anni prima degli eventi di \"World of Warcraft\"; in seguito all'elezione, ogni Gran Meccanista pu\u00f2 adottare un titolo a sua scelta, e Mekkatorque scelse \"Re degli Gnomi\".\nQuando, durante la Terza Guerra, Gnomeregan venne invasa dai trogg, Meccatork venne colto alla sprovvista e si fid\u00f2 del suggerimento di Sicco Termospin, il suo consigliere, che aveva in realt\u00e0 orchestrato l'invasione stessa, facendo irradiare la citt\u00e0 per scacciare i trogg. L'idea si rivel\u00f2 disastrosa provocando la morte di pi\u00f9 gnomi che trogg, morti che Meccatork ha ora sulla coscienza. Da allora, Meccatork ha giurato di dedicarsi alla riconquista di Gnomeregan, operazione riuscita in buona parte durante l'eventa della riconquista di Gnomeregan in \"Wrath of the Lich King\".\nMeccatork ha delle capacit\u00e0 inventive sorprendenti, come del resto tutti i membri della razza gnomica. Oltre alla notevole quantit\u00e0 di tempo speso a pensare piani per riprendere Gnomeregan, Meccatork ha anche aiutato i nani a perfezionare le tecnologie militare di supporto all'Alleanza. Fra le sue invenzioni pi\u00f9 note c'\u00e8 il Tram degli Abissi, che collega come un'enorme metropolitana le citt\u00e0 di Forgiardente e Roccavento.\nGenn Mantogrigio.\nGenn Mantogrigio (\"Genn Greymane\", talvolta scritto \"Graymane\") \u00e8 uno worgen, leader degli umani e degli worgen della nazione di Gilneas. Ha una moglie, Mia, e due figli, Tess e Liam; suo padre, re prima di lui, si chiamava Archibald.\nMantogrigio fu uno dei leader convocati da re Terenas Menethil II per formare un'Alleanza contro l'invasione degli orchi prima della Seconda Guerra, tuttavia non era affatto convinto dell'utilit\u00e0 di una simile unione, non volendo rischiare le vite dei suoi cittadini per una guerra che non considerava di competenza di Gilneas. Greymane era convinto che la sua nazione potesse fronteggiare da sola qualsiasi avversit\u00e0, e forn\u00ec solo supporti simbolici all'Alleanza, pi\u00f9 che altro su insistenza dei nobili Darius Crowley e Vincent Godfrey. Fu inoltre uno dei sostenitori di lord Daval Prestor (Alamorte camuffato, cosa che tutti ignoravano) come leader della nazione di Alterac.\nDopo la fine della Seconda Guerra, che era costata le vite di diversi soldati di Gilneas, il governo dell'Alleanza chiese a Gilneas altri fondi monetari. Furibondo, Mantogrigio decise di tagliare completamente i ponti con le altre nazioni, e fece costruire un immenso muro che delimitava Gilneas dal resto del continente, il Muro Mantogrigio e da allora, all'esterno, di Gilneas non si seppe pi\u00f9 nulla. L'isolamento non venne condiviso dalla totalit\u00e0 della popolazione, e provoc\u00f2 un'insurrezione contro Mantogrigio, guidata da lord Darius Crowley, il cui terreno era stato tagliato in due dal Muro. La rivolta venne sedata e Crowley incarcerato.\nQuando il Flagello invase Lordaeron arrivando alle porte di Gilneas, Mantogrigio esort\u00f2 l'arcimago Arugal nel suo piano di evocare gli worgen per fermarlo. La maledizione degli worgen, per\u00f2, sconfin\u00f2 anche oltre le mura di Gilneas, cominciando a contagiare la popolazione e anche lo stesso Mantogrigio. Crowley venne rilasciato perch\u00e9 lo aiutasse a risolvere il problema; gli worgen di Gilneas riuscirono a mantenere la loro sanit\u00e0 mentale grazie al mago Krennan Aranas prima, e poi grazie all'intervento degli elfi della notte; il regno venne poi attaccato dai Reietti su ordine dell'Orda, e Mantogrigio fronteggi\u00f2 personalmente Sylvanas Ventolesto. Quando la regina-banshee fece per uccidere Mantogrigio, suo figlio si frappose fra i due, venendo ucciso al posto del padre.\nGreymane ordin\u00f2 l'evacuazione del regno, lasciando Crowley e il Fronte di Liberazione di Gilneas a occuparsi dei Reietti. Durante il viaggio attraverso il Grande Mare verso Darnassus, la nave su cui si trovavano Mia e Tess venne gravemente danneggiata dagli tsunami provocati dal Cataclisma e cominci\u00f2 ad affondare: essendosi rotta una gamba durante la tempesta, Mia non poteva muoversi e Tess rifiut\u00f2 di lasciarla, cos\u00ec restarono entrambe a bordo rischiando di annegare. Rifiutando di perdere gli ultimi membri della sua famiglia, Genn nuot\u00f2 fino alla nave salvando entrambe. Una volta giunto a Teldrassil, accett\u00f2 la proposta di Malfurion Grantempesta di riunire Gilneas all'Alleanza. In seguito, Mantogrigio si \u00e8 spostato a Roccavento, e pu\u00f2 essere trovato nella sala del trono con re Varian Wrynn.\nGrom Malogrido.\nGrommash Malogrido, detto Grom (\"Grommash/Grom Hellscream\") era il capo del clan orco dei Cantaguerra ed \u00e8 considerato un eroe dell'Orda. Introdotto in ', appare anche in ' e in \"\". \u00c8 inoltre un personaggio di diversi romanzi della serie, fra cui \"L'ascesa dell'Orda\", \"Oltre il Portale Oscuro\" e \"Lord of the Clans\".\nGrom Malogrido era il capo del clan Cantaguerra su Draenor, che venne riunito - come gli altri clan - nell'Orda; Grom fu il primo orco a bere il sangue di Mannoroth, e guid\u00f2 l'assalto alla citt\u00e0 draenei di Shattrath. Lui e il suo clan venner\u00f2 per\u00f2 lasciati su Draenor durante l'invasione di Azeroth, cos\u00ec non partecip\u00f2 alla Prima n\u00e9 alla Seconda Guerra. Dopo quest'ultimo conflitto, Grom recuper\u00f2 il teschio di Gul'dan per Ner'zhul, e venne poi mandato ad Azeroth, nelle Terre Devastate, ad attaccare la fortezza di Guardiafatua e a combattere per il controllo del lato azerothiano del Portale Oscuro. Dopo la distruzione del Portale, lui e il suo clan si diedero alla macchia, fino a che non vennero ritrovati da Thrall e reintegrati nell'Orda. \nGrom segu\u00ec l'Orda a Kalimdor, dove il suo clan venne inviato da Thrall a raccogliere legname a Valtetra; qui i Cantaguerra vennero attaccati dagli elfi della notte, e per difendersi cedettero di nuovo all'offerta di Mannoroth, bevendo di nuovo il sangue del demone e cadendo sotto il controllo della Legione Infuocata. Thrall, aiutato da Jaina Marefiero, riusc\u00ec a catturarlo e a liberarlo dalla corruzione; i due orchi poi si scontrarono con Mannoroth, e Grom riusc\u00ec a infliggere il colpo mortale al demone, rimanendo per\u00f2 ucciso nello scontro. Anni dopo, Thrall scopr\u00ec che Grom aveva lasciato un figlio a Nagrand, Garrosh.\nHakkar.\nHakkar, detto \"lo Scorticatore d'Anime\" (\"the Soulflayer\") \u00e8 un malevolo e potente \"dio del sangue\" adorato dai troll della trib\u00f9 Gurubashi. La sua esatta natura non \u00e8 chiara: viene definito a volte un dio, a volte un loa, a volte uno spirito, altre volte viene indicato come figlio di un Dio Antico o Dio Antico egli stesso.\nL'origine del culto risale a dopo la Frattura, quando l'impero dei troll, gi\u00e0 gravemente indebolito, si ritrov\u00f2 anche frammentato su vari continenti. I troll Gurubashi, ritrovatisi nell'odierna Valle di Rovotorto, cercarono aiuto presso gli spiriti, e al loro richiamo rispose il pi\u00f9 oscuro di tutti, Hakkar. Hakkar li aiut\u00f2 ad espandersi in tutta la regione, e anche su alcune isole dei Mari del Sud, ma esigeva che sempre pi\u00f9 gli venissero sacrificati: il suo intento era quello di guadagnare abbastanza energia da accedere al mondo fisico, per poter divorare il sangue di tutti i viventi. Quando le richieste di Hakkar furono insostenibili, la popolazione insorse, rivoltandosi contro di lui e contro i suoi sacerdoti pi\u00f9 devoti, gli Atal'ai: dopo una battaglia che scosse le fondamenta del regno, Hakkar venne sconfitto e bandito.\nGli Atal'ai vennero scacciati da Zul'Gurub e si costruirono il tempio di Atal'Hakkar nella Palude del Dolore, dove ripresero a lavorare per portare Hakkar nel mondo: i loro intenti vennero scoperti da Ysera, che schiant\u00f2 il tempio nelle acque della palude e mand\u00f2 i suoi draghi verdi, fra cui il consorte Eranikus, a sorvegliarlo. Ciononostante, alcuni Atal'ai erano sopravvissuti, e continuarono a operare nel tempio sommerso, convinti che, in caso di successo, Hakkar li avrebbe ricompensati con l'immortalit\u00e0. Essi cominciarono ad evocare un avatar di Hakkar, ma il piano venne fermato da un gruppo di avventurieri.\nNel contempo, con la scomparsa di Hakkar e il peso della guerra civile, l'impero Gurubashi si era completamente sfaldato. Nella speranza di rimetterlo insieme, i troll cercarono di rievocare Hakkar: gli Atal'ai fecero ritorno a Zul'Gurub (l'unico posto dove, avevano scoperto, Hakkar poteva essere completamente evocato), e riuscirono a riportare tra di loro il dio del sangue; i sacerdoti di altre trib\u00f9 cercarono di fermare la cosa, ottenendo come unico risultato che Hakkar prendesse il controllo su di loro e anche sui loro loa. A questo punto i troll Zandalari presero in mano la situazione e, assoldati altri avventurieri, li spedirono contro ad Hakkar, facendolo bandire nuovamente.\nCi\u00f2 non ferm\u00f2 gli Atal'ai: testardamente, essi riuscirono a raccogliere buona parte dello scheletro del suo avatar nel Tempio di Atal'Hakkar, preparandosi a rievocarlo. Altri avventurieri, questa inviati dal drago verde Itharius, evocarono prematuramente l'avatar, riuscendo a distruggerlo, ma gli Atal'ai erano riusciti a portare a Zul'Gurub una grande quantit\u00e0 di sangue del dio, dove per la quinta volta prepararono la sua evocazione. Quest'ultima evocazione venne dapprima osteggiata dagli Zandalari, e poi appoggiata, quando decisero di riunire tutte le trib\u00f9 troll per formare di nuovo un unico impero: qui il dio venne sottomesso dallo stregone Jin'do, che cerc\u00f2 di trasferire i poteri del dio su s\u00e9 stesso. Liberato da avventurieri, Hakkar uccise Jin'do e poi svan\u00ec, non prima di aver promesso di ritornare.\nHakkar \u00e8 legato alla vicenda dell'incidente del \"Corrupted Blood\", un bug che scaten\u00f2 in \"World of Warcraft\" una \"pandemia virtuale\" durata una settimana che ebbe una notevole eco anche al di fuori del gioco.\nHalduron Alachiara.\nHalduron Alachiara (\"Halduron Brightwing\") era un generale sotto il comando di Sylvanas Ventolesto, capo-ranger degli alti elfi di Quel'Thalas; dopo la morte di Sylvanas nella Terza Guerra, Halduron prese il suo posto. Halduron era contrario alla creazione dei Cavalieri del Sangue, cos\u00ec come allo sfruttamento del naaru M'uru, argomenti che avevano inizialmente logorato il suo rapporto con il Gran Magistro, Rommath.\nDopo il Cataclisma, allorch\u00e9 i troll Zandalari cercarono di riunire tutte le trib\u00f9 di troll per riformare il loro antico impero, Halduron si incontr\u00f2 con Vol'jin e Vereesa Ventolesto alle porte di Zul'Aman, nelle Terre Spettrali, quest'ultima invitata da lui stesso nonostante l'opposizione di Lor'themar Theron. Pi\u00f9 avanti si rec\u00f2 sull'Isola del Tuono, a Pandaria, con un contingente di Lungopasso per assistere nella lotto contro l'imperatore mogu Lei Shen le sue forze.\nHamuul Totem Runico.\nHamuul Totem Runico (\"Hamuul Runetotem\") \u00e8 l'Arcidruido di Picco del Tuono e il pi\u00f9 importante druido tauren del Circolo Cenariano. Durante la battaglia del Monte Hyjal strinse amicizia con Malfurion Grantempesta, che gli insegn\u00f2 le arti druidiche e divenne uno dei pi\u00f9 potenti druidi mai esistiti. Hamuul divenne pertanto il primo druido tauren in venti generazioni, e reintrodusse la dottrina druidica nel suo popolo. Entr\u00f2 in contrasto con Fandral Elmocervo, il quale credeva che solo gli elfi della notte potessero essere veri druidi.\nHa una figlia, Bashana, anch'ella druida e membro del Circolo.\nEra particolarmente legato a Cairne Zoccolo Sanguinario, suo amico d'infanzia e sostiene con tutte le sue forze suo figlio Baine. Addestra druidi nella citt\u00e0, e a causa della sua vecchiaia raramente lascia l'Altura degli Anziani dove risiede. Successivamente, mentre Alleanza e Orda erano in campagna a Nordania contro il Re dei Lich, Hamuul divenne uno dei membri fondatori del nuovo Concilio di Tirisfal, e assieme ad altri concesse i suoi poteri a Med'an per sconfiggere Cho'gall. Venne in seguito convocato da Fandral Elmocervo a Teldrassil dove scopr\u00ec, assieme a Naralex e Shandris Piumaluna, della sua corruzione.\nSi rec\u00f2 in seguito nelle Vette di Petrartiglio per un incontro con dei druidi elfi della notte nel tentativo di ricucire i rapporti fra Orda e Alleanza. I druidi furono massacrati da agenti del Martello del Crepuscolo, e Hamuul si salv\u00f2 per miracolo, riferendo poi dell'accaduto a Cairne e giungendo all'errata conclusione che il mandante fosse Garrosh Malogrido.\nIn seguito all'attacco di Ragnaros al Monte Hyjal, Hamuul si \u00e8 unito ai druidi locali per combattere contro di lui e il Martello del Crepuscolo, partecipando di persona al primo attacco contro il Signore Elementale del Fuoco stesso.\nIrathion.\nIrathion (\"Wrathion\"), detto \"il Principe Nero\", \u00e8 l'unico drago nero noto ad essere libero dalla corruzione degli Dei Antichi. Il suo uovo venne creato dal drago rosso Rheastrasza, con l'aiuto di un avventuriero e dello scienziato gnomo Hieronymus Blam: Rheastrasza cattur\u00f2 il drago nero Nyxondra, costringendola a deporre uova sulle quali sperimentare e poi, con l'ausilio di tecnologie titaniche, una di queste uova venne purificata. Rheastrasza venne uccisa da Alamorte, l'uovo venne messo in salvo da Blam, e nascosto dai draghi rossi alla Trincea Vermiglia, nelle Alture del Crepuscolo. Irathion, tuttavia, che era pienamente senziente e cosciente ancora prima di schiudersi, riusc\u00ec a mettersi in contatto con i ladri Corvolesto, che rubarono l'uovo e lo portarono al loro maniero nelle Alture di Colletorto, dove si schiuse. Da l\u00ec, Irathion assold\u00f2 avventurieri per uccidere tutti gli altri draghi neri presenti ad Azeroth, compreso Alamorte, rimanendo apparentemente l'unico della sua specie sul pianeta (altri draghi neri esistono ancora nelle Terre Esterne, come Sabellian).\nIrathion si rec\u00f2 a Pandaria quando venne riscoperta l'anno seguente, prendendo dimora in una taverna del Passo Velato, assoldando avventurieri per porre fine alla guerra fra Orda e Alleanza in vista di un imminente pericolo ben pi\u00f9 grave.Successivamente, l\u00ec fece la conoscenza di Anduin Wrynn e invi\u00f2 degli avventurieri ad uccidere il Re del Tuono mogu, Lei Shen, e portargli il suo cuore, che mangi\u00f2, per acquisire conoscenze sui Titani.\nJarod Cantombroso.\nJarod Cantombroso (\"Jarod Shadowsong\") \u00e8 il fratello minore di Maiev Cantombroso, ed \u00e8 stato il comandante delle forze degli elfi della notte durante la Guerra degli Antichi. Inizialmente un capitano della guardia cittadina di Suramar, ricevette l'incarico di sorvegliare da Malfurion, Tyrande, Rhonin, Krasus e Broxigar, e divenne un valido supporto per lord Kur'talos Crinocorvo; dopo la morte di molti nobili fu promosso a comandante. Le capacit\u00e0 tattiche di Jarod permisero agli elfi di continuare a resistere durante la guerra, e combatt\u00e9 valorosamente anche sul campo, affrontando nemici del calibro di Archimonde. In seguito alla conclusione della guerra, insieme ad altri capi degli elfi, Jarod sorprese Illidan Grantempesta nell'atto di creare un secondo Pozzo dell'Eternit\u00e0 sulla cima del Monte Hyjal; essi tentarono di fermarlo, ma Illidan fer\u00ec gravemente Jarod e Dath'Remar Solealto e uccise tutti gli altri: da quel momento, la sorella di Jarod, Maiev, cominci\u00f2 a odiare ferocemente Illidan.\nIn seguito, in un periodo non ben precisato, Jarod spar\u00ec senza dire niente a nessuno; ricomparir\u00e0 millenni pi\u00f9 tardi (come narrato in cuore \"Cuore di lupo\"), giungendo a Darnassus nel vano tentativo di far curare la sua moglie malata, Shalasyr. Durante la terza espansione di \"World of Warcraft\", \"Cataclysm\", guida le forze degli elfi alla difesa del Monte Hyjal, assediato dal Martello del Crepuscolo.\nJastor Gallywix.\nJastor Gallywix \u00e8 Principe del Commercio del cartello goblin di Acqualorda, facente parte dell'Orda. Introdotto in \"\", appare anche nei romanzi \"Jaina Marefiero - Venti di guerra\", \"Crimini di guerra\" e \"Prima della tempesta\".\nKael'thas Solealto.\nKael'thas Solealto (\"Kael'thas Sunstrider\"), a volte abbreviato in \"Kael\", \u00e8 stato l'ultimo sovrano di Quel'Thalas. Introdotto in ', appare anche in '. Compare in alcuni romanzi della serie, fra cui \"Oltre il Portale Oscuro\" e \"\", e in diversi fumetti, ed \u00e8 un personaggio giocabile in \"Heroes of the Storm\".\nKael'thas era figlio di Anasterian Solealto, re degli alti elfi di Quel'Thalas. Si rec\u00f2 a studiare la magia arcana a Dalaran, dove corteggi\u00f2 Jaina Marefiero (che rifiut\u00f2 per\u00f2 le sue avances, preferendogli il principe umano Arthas Menethil). Dopo la morte di sua padre e la caduta di Quel'Thalas per mano del Flagello, Kael'thas torn\u00f2 in patria per aiutare ci\u00f2 che restava della sua gente, che ribattezz\u00f2 \"elfi del sangue\" e distrusse inoltre il Pozzo Solare, che era stato corrotto dai non morti, per evitare che danneggiasse ulteriormente gli elfi. Kael'thas quindi port\u00f2 con s\u00e9 parte degli elfi (lasciando i pi\u00f9 deboli a Quel'Thalas, sotto la guida di Lor'themar Theron) e si diresse verso Lordaeron. \nDopo una breve alleanza con gli elfi della notte (che erano a Lordaeron per dare la caccia a Illidan), Kael'thas giunse di nuovo a Dalaran dove si mise al servizio del maresciallo Garithos, che guidava le restanti forze dell'Alleanza. Kael'thas accett\u00f2 alcune volte l'aiuto di dama Vashj e dei suoi naga e Garithos gett\u00f2 gli elfi nelle segrete; liberati da Vashj, Kael'thas e i suoi fuggirono nelle Terre Esterne. Qui si allearono con Illidan, che promise di aiutare gli elfi e Quel'Thalas una volta distrutto il Re dei Lich. Fallita per\u00f2 l'invasione a Nordania e trascurato da Illidan, Kael'thas, disperato, fin\u00ec per accettare l'aiuto della Kil'jaeden. Ridotto a un'ombra di s\u00e9 stesso, lui e gli altri elfi al servizio della Legione Infuocata attaccarono la loro stessa madrepatria, Quel'Thalas, dove vennero respinti e uccisi dagli elfi del sangue locali e dai loro alleati.\nKalecgos.\nKalecgos (noto anche come Kalec quando assume la forma di mezzelfo) \u00e8 un drago blu, succeduto a Malygos come Aspetto della Magia. Il suo personaggio viene introdotto nel manga \"\", dove \u00e8 uno dei personaggi principali. Ha poi un ruolo importante nei romanzi \"La notte del drago\", \"Thrall - Il crepuscolo degli Aspetti\" e \"Jaina Marefiero - Venti di guerra\", e appare anche nel manga \"Shadow Wing\", nella storia breve \"La carica degli Aspetti\", nonch\u00e9 in diversi eventi di \"World of Warcraft\".\nDue anni prima degli eventi di \"World of Warcraft\", lo stormo blu aveva individuato delle energie residue del Pozzo Solare di Quel'Thalas, e Kalecgos venne inviato da Malygos per investigare e localizzarle. Gravemente ferito dal cacciatore di draghi nano Harkyn Grymstone, venne soccorso da una giovane umana, Anveena Teague, nei pressi del Mulino di Tarren. I due vennero raggiunti poco dopo da Tyrygosa, la promessa sposa di Kalecgos, e dal paladino umano Jorad Mace. Si scontrarono anche con Dar'Khan Drathir, anch'egli alla ricerca dell'energia del Pozzo.\nNelle Entroterre Anveena dimostr\u00f2 di avere grandi poteri salvandolo da una caduta; venne subito dopo rapita da Dar'Khan, cos\u00ec Kalec, Tyri e Jorad lo inseguirono a Quel'Thalas, l\u00ec aiutati anche dalle forze di Lor'themar Theron. Alla fine Kalec scopr\u00ec che Anveena stessa non era altro che l'energia del Pozzo, racchiusa da Korialstrasz in una forma umana per proteggerla; presa coscienza di ci\u00f2, la giovane sconfisse Dar'Khan, e Theron la prese sotto la sua sorveglianza a Lunargenta: Kalecgos decise di restare anch'egli, e la loro relazione si evolse in un rapporto sentinamentale.\nKalecgos rimase a proteggere Anveena mentre gli elfi del sangue ricostruivano Quel'Thalas, ma dopo circa tre anni ella venne rapita dal principe traditore Kael'thas Solealto e portata a Quel'Danas, con l'intento di usarla per evocare Kil'jaeden ad Azeroth. Kalecgos cerc\u00f2 di sventare i suoi piani, ma cadde sotto il controllo mentale del nathrezim Sathrovarr, venendo liberato da avventurieri. Aiut\u00f2 pi\u00f9 tardi gli avventurieri nella lotta contro Kil'jaeden, durante la quale Anveena si sacrific\u00f2 per bandire il demone, riconfluendo cos\u00ec nel Pozzo Solare.\nDopo la scomparsa dell'amata, Kalecgos cadde in depressione, diventando litigioso. Venne cos\u00ec allontanato dal Nexus per andare ad investigare su Grim Batol; lungo il tragitto incontr\u00f2 Korialstrasz, col quale era amareggiato per le sue continue interferenze e per aver dato ad Anveena l'illusione di una vita che non avrebbe potuto vivere. A Grim Batol, unitisi anche a Rhonin, Vereesa Ventolesto, Iridi e altri, scoprirono e sventarono il piano di Sintharia di creare lo stormo del crepuscolo: successivamente si fece carico di seppellire la deceduta Iridi nelle Terre Esterne. La posizione di Kalecgos nella Guerra del Nexus, che sarebbe esplosa di l\u00ec a poco e culminata con la morte di Malygos, non \u00e8 nota; tuttavia si sa che Kalecgos era molto critico sull'idea di Malygos di privare i mortali della magia.\nDopo la morte di Malygos, Kalecgos si diresse nella regione di Azshara, assieme ad Azuregos, per prevenire lo sterminio di altri draghi blu da parte dei neri. Nel frattempo, Kalecgos venne scelto come possibile successore di Malygos, in contrapposizione ad Arygos, figlio dell'Aspetto deceduto. Arygos, che si era in segreto alleato con Alamorte, tent\u00f2 di far assassinare Kalecgos: il piano fall\u00ec, e Kalecgos, durante un evento celeste noto come \"Abbraccio\", venne confermato come nuovo Aspetto della Magia. Arygos allora fece attaccare il Nexus dai draghi del crepuscolo, che vennero per\u00f2 respinti e inseguiti fino al Tempio della Lega dei Draghi, dove l'avanzata dei blu venne fermata dal drago cromatico Chromatus. Successivamente, Kalecgos, assieme ad Alexstrasza, Ysera e Nozdormu, guid\u00f2 l'attacco decisivo contro il tempio, distruggendo Chromatus.\nIn seguito, pianificando come sconfiggere Alamorte, assieme ad Ysera Kalecgos ebbe l'idea di utilizzare l'Anima dei Demoni, che si rivel\u00f2 funzionante. Con la distruzione di Alamorte la fine di Azeroth (l'\"Ora del Crepuscolo\") era scongiurata, e gli Aspetti smisero di essere tali; ne consegue quindi che Kalecgos rimase in questo ruolo per un periodo davvero breve.\nKargath Manotagliente.\nKargath Manotagliente (\"Kargath Bladefist\") era il capo del clan orchesco Manomozza e, successivamente, il Capoguerra della Vilorda sotto il comando di Illidan.\nKargath venne schiavizzato dagli ogre dell'impero Gorian, e costretto a combattere in un'arena; per fuggire dalla prigionia, si amput\u00f2 la mano legata alla catena mentre era in cella, sostituendola poi con una lama, e guid\u00f2 gli altri schiavi orchi in una rivolta, uccidendo l'imperatore degli Ogre e fondando, con gli altri schiavi liberati, il clan Manomozza. Con la fondazione dell'Orda, analogamente alla maggioranza degli altri clan orchi, anche i Manomozza bevvero il sangue di Mannoroth; non seguirono per\u00f2 il resto dell'Orda su Azeroth, rimanendo indietro su Draenor. \nDurante l'invasione di Draenor da parte dell'Alleanza, Kargath tent\u00f2 di arrestare i nemici presso la Cittadella della Penisola del Fuoco Infernale, ma fu costretto alla fuga; riusc\u00ec a riconquistare la Cittadella alcuni anni dopo, allorch\u00e9 lui e il suo clan bevver\u00f2 il sangue di Magtheridon, trasformandosi in vilorchi. Quando Magtheridon venne sconfitto da Illidan Grantempesta, quest'ultimo pose Kargath al comando della Vilorda, ossia l'armata di vilorchi al servizio del Traditore. Kargath venne ucciso, e la Vilorda sconfitta, quando le forze dell'Alleanza e della Nuova Orda ritornarono nelle Terre Esterne, durante \"The Burning Crusade\".\nKel'Thuzad.\nKel'Thuzad \u00e8 un lich; \u00e8 il pi\u00f9 fidato luogotenente del Re dei Lich e il signore della necropoli di Naxxramas. Introdotto in \"\", \u00e8 presente anche in \"World of Warcraft\" e nella sua seconda espansione, \"Wrath of the Lich King\"; al di l\u00e0 dei videogiochi, appare in alcuni romanzi della serie (in particolare \"Arthas - L'ascesa del Re dei Lich\"), nel manga \"Death Knight\", e nella storia breve \"Road to Damnation\", di cui \u00e8 il protagonista. \u00c8 inoltre un personaggio giocabile nelvideogioco crossover \"Heroes of the Storm\".\nAi tempi della Seconda Guerra Kel'Thuzad era uno dei membri pi\u00f9 importanti del Kirin Tor, l'organo di governo della citt\u00e0 dei maghi di Dalaran, ed era molto interessato alla negromanzia, un campo di studi tanto disapprovato dal resto dei suoi colleghi che fin\u00ec per costare al mago la sua posizione. Ad un certo punto, Kel'Thuzad ricevette la chiamata telepatica di Ner'zhul, il Re dei Lich, e si rec\u00f2 quindi a Nordania dove, dopo diversi mesi, riusc\u00ec a giungere al suo cospetto e si mise al suo servizio, ricevendo la missione di spianare la strada per l'arrivo del Flagello a Lordaeron.\nTornato in patria, Kel'Thuzad fond\u00f2 il Culto dei Dannati, una setta che prometteva ai suoi accoliti uguaglianza sociale e vita eterna in cambio del loro servizio e della loro obbedienza a Ner'zhul. Il Culto crebbe velocemente di dimensioni e permise a Kel'Thuzad di diffondere in gran parte del territorio di Lordaeron la piaga della non morte, che devast\u00f2 il regno e paviment\u00f2 la via per l'invasione vera e propria del Flagello. Kel'Thuzad venne ucciso da Arthas Menethil e Jaina Marefiero durante l'esecuzione del piano, ma fu lo stesso Arthas a riportarlo in vita, dopo essere stato a sua volta corrotto dal Re dei Lich: deposti i resti mortali del negromante in un'urna magica (che aveva conservato, in precedenza, le ceneri di re Terenas), lo fece risorgere come lich sfruttando le energie del Pozzo Solare di Quel'Thalas. Kel'Thuzad divenne quindi il pi\u00f9 fidato consigliere di Arthas, e rimase a governare Lordaeron in sua vece quando egli divenne tutt'uno col Re dei Lich.\nTempo dopo, i Reietti di Sylvanas Ventolesto riuscirono a prendere il controllo di parte di Lordaeron, strappandola al Flagello; lo stesso Kel'Thuzad venne successivamente sconfitto da avventurieri nella necropoli di Naxxramas, nelle Terre Infette. Sopravvissuto grazie al suo filatterio, il lich riappare durante gli eventi di \"Wrath of the Lich King\", recatosi con tutta Naxxramas a Dracombra. Qui viene definitivamente ucciso da altri avventurieri al soldo della Crociata d'Argento.\nKhadgar.\nKhadgar \u00e8 un mago umano, leader del Kirin Tor di Dalaran. Introdotto in \"\", appare anche nell'espansione \"Beyond the Dark Portal\" e in \"World of Warcraft\" a partire da \"The Burning Crusade\"; \u00e8 inoltre uno di personaggi principali del film \"Warcraft - L'inizio\", dove \u00e8 interpretato da Ben Schnetzer, e compare anche in vari romanzi della serie, tra cui \"L'ultimo Guardiano\", \"La discesa delle tenebre\", \"Oltre il Portale Oscuro\" e \"Jaina Marefiero - Venti di guerra\".\nKhadgar venne mandato, all'et\u00e0 di 17 anni, alla torre di Karazhan come apprendista del mago Medivh. Dopo un po' di permanenza alla torre, Khadgar cominci\u00f2 a percepire qualcosa di strano in Medivh, cominciando a sospettare delle sue azioni; quando incontr\u00f2 l'assassina Garona scopr\u00ec il piano di Medivh di aprire il Portale Oscuro per permettere all'Orda di accedere ad Azeroth scatenando cos\u00ec la Prima Guerra. Nonostante fosse troppo tardi per impedirlo, assieme a Garona, corse ad avvisare re Llane Wrynn I, e con Anduin Lothar i tre tornarono a Karazhan per uccidere Medivh. Riuscirono nell'intento, ma non prima che Medivh lanciasse una maledizione su Khadgar, che lo invecchi\u00f2 di molti anni.\nLa morte di Medivh non ferm\u00f2 per\u00f2 l'Orda, che guidata da Orgrim Martelfato rase al suolo la citt\u00e0 di Roccavento. Khadgar, Lothar e i superstiti della guerra ripararono a Lordaeron, dove organizzarono la resistenza contro l'Orda formando l'Alleanza. Nel corso della Seconda Guerra, Khadgar combatt\u00e9 e studi\u00f2 gli incantesimi di Medivh e la natura del Portale Oscuro: quando l'Alleanza riusc\u00ec a respingere l'Orda nelle Terre Devastate, Khadgar utilizz\u00f2 un incantesimo per chiudere il Portale, che non venne per\u00f2 distrutto. L'arcimago fece allora costruire il Forte di Guardiafatua, per sorvegliare ci\u00f2 che rimaneva del Portale. L'anno seguente, Teron Malacarne riapr\u00ec il portale, quindi Khadgar guid\u00f2 una spedizione al suo interno, nel mondo di Draenor, per eliminare la minaccia degli orchi una volta per tutte, accompagnato da Turalyon, Danath Cacciatroll, Alleria Ventolesto e Kurdran Granmartello. Quando Ner'zhul apr\u00ec diversi portali su altri mondi, distruggendo definitivamente l'equilibrio naturale di Draenor, Khadgar e gli altri distrussero definitivamente il Portale Oscuro, per evitare che il cataclisma magico si riversasse anche su Azeroth, e rimanendo cos\u00ec bloccati a Draenor. Dopo ci\u00f2, l'Alleanza li diede per dispersi.\nSopravvissuto, invece, al disastro, Khadgar venne reincontrato dai membri dell'Orda e dell'Alleanza nella citt\u00e0 di Shattrath; tempo dopo, fece ritorno a Dalaran e venne riammesso nel Concilio dei Sei. Khadgar fu uno dei capi della spedizione che si rec\u00f2 in una versione alternativa di Draenor in cui Garrosh Malogrido stava formando la sua \"Orda di Ferro\", riuscendo nell'intento. Il \"Gul'dan alternativo\", per\u00f2, riusc\u00ec a raggiungere Azeroth e a dare il via alla nuova invasione della Legione Infuocata; anche in questo caso Khadgar svolse un ruolo chiave nella lotta contro il nemico.\nKil'jaeden.\nKil'jaeden, detto \"l'Ingannatore\", \u00e8 un eredar, secondo nella gerarchia della Legione Infuocata direttamente dopo Sargeras. Introdotto in ', appare anche in due espansioni di \"World of Warcraft\" (\"The Burning Crusade\" e ') e in altro materiale della serie, in primis nei romanzi \"L'ascesa dell'Orda\" e \"Illidan\".\nOriginariamente, Kil'jaeden era uno dei tre leader del popolo degli eredar sul pianeta Argus, assieme ad Archimonde e Velen. Lui e Archimonde vennero corrotti da Sargeras e si unirono alla Legione Infuocata, mentre Velen fugg\u00ec portando con s\u00e9 molte persone, e Kil'jaeden giur\u00ec che li avrebbe trovati e distrutti. Dopo averli inseguiti per quindicimila anni, arrivando talvolta anche vicino al suo obiettivo, Kil'jaeden li scov\u00f2 finalmente sul pianeta di Draenor, dove essi si erano stabiliti dandosi il nome di \"draenei\", e decise di servirsi degli indigeni orchi per sterminarli. Manipolando e ingannando lo sciamano Ner'zhul, e collaborando poi col suo successore Gul'dan, Kil'jaeden fece unire i clan degli orchi all'interno dell'Orda e diede loro da bere il sangue di Mannoroth, trasformandoli in burattini al servizio della Legione e scagliandoli contro i draenei. Convinto, a torto, cos\u00ec di aver ottenuto la vittoria, abbandon\u00f2 l'Orda a s\u00e9 stessa. \nGli orchi invasero Azeroth, ma alla fine della Seconda Guerra vennero respinti e inseguiti su Draenor dalle forze dell'Alleanza, e Ner'zhul lanci\u00f2 un incantesimo che mand\u00f2 in pezzi il pianeta, fuggendo poi nella Distorsione Fatua, dove per\u00f2 lo aspettava Kil'jaeden. Il demone tortur\u00f2 e plasm\u00f2 lo spirito di Ner'zhul trasformandolo nel Re dei Lich e inviandolo ad Azeroth, a Corona di Ghiaccio, con l'ordine di preparare la strada per la Legione Infuocata. Il Re dei Lich, tuttavia, trad\u00ec la Legione: tramite Arthas, inform\u00f2 Illidan Grantempesta del manufatto noto come Teschio di Gul'dan e facilit\u00f2 la morte di uno dei pi\u00f9 grandi tattici della Legione, Tichondrius, dando il primo colpo ai demoni e portando infine alla sconfitta nella battaglia del Monte Hyjal. Kil'jaeden assold\u00f2 cos\u00ec lo stesso Illidan per vendicarsi del Re dei Lich e distruggerlo, impresa che per\u00f2 non riusc\u00ec. L'Ingannatore si procur\u00f2 allora la fedelt\u00e0 di Kael'thas Solealto, grazie al quale contava di riuscire ad accedere ad Azeroth tramite il Pozzo Solare; anche questo piano tuttavia fall\u00ec, e Kil'jaeden venne bandito nella Distorsione Fatua, dove venne infinito sconfitto e ucciso da avventurieri accompagnati da Velen.\nKilrogg Occhiotetro.\nKilrogg Occhiotetro (\"Kilrogg Deadeye\") era un il capo del clan orchesco dei Guerci Insanguinati. \nQuando era figlio del precedente capoclan, il suo clan venne attaccato dagli arakkoa; Kilrogg esegu\u00ec quindi un rituale, sacrificando il proprio occhio sinistro per ottenere in cambio una visione del futuro e della propria morte. Sapendo cosa lo avrebbe atteso, torn\u00f2 al clan, uccise suo padre che era malato, succedendogli come capoclan e assumendo l'epiteto di \"Occhiotetro\". \nQuando Gul'dan form\u00f2 l'Orda, i Guerci Insanguinati vi si unirono prontamente, e Kilrogg fu il terzo orco, dopo Grom Malogrido e Varok Faucisaure, a bere il sangue di Mannoroth; con il suo clan partecip\u00f2 alla Prima Guerra (guidando, assieme alle forze del Martello del Crepuscolo, il primo, fallimentare, attacco a Roccavento) e alla Seconda, di stanza a Khaz Modan, dove controllava le operazioni di estrazione e raffinazione del petrolio vitali per l'Orda. Alla fine della guerra, con la distruzione del Portale Oscuro e la sconfitta degli orchi, Kilrogg e i suoi Guerci Insanguinati si diedero alla macchia, evitando di essere internati come gli altri orchi.\nDopo due anni, quando Teron Malacarne riapr\u00ec il Portale, Kilrogg si mise al servizio di Ner'zhul, guidando altre azioni di combattimento ad Azeroth e a Draenor: durante una di queste sortite, nella necropoli dei Draenei di Auchindoun, le forze degli orchi vennero attaccate da quelle dell'Alleanza, e Kilrogg rimase indietro per permettere ai suoi alleati di fuggire, morendo in duello contro Danath Cacciatroll.\nKurdran Granmartello.\nKurdran Granmartello (\"Kurdran Wildhammer\") era il Gran Thane del clan nanico Granmartello e leader ufficiale delle Entroterre durante la Seconda Guerra. Kurdran fu uno dei primi nani ad avvistare i troll e gli orchi che invadevano le Entroterre, e dopo una battaglia acconsent\u00ec ad unire le forze con quelle della neonata Alleanza per combattere l'Orda, su richiesta di Anduin Lothar. Accompagnato dalla femmina di grifone Sky'ree partecip\u00f2 a numerose battaglie, sia in aiuto dei regni di Lordaeron che in difesa di Quel'Thalas, uccidendo diversi dei draghi al servizio dell'Orda.\nKurdran fu poi uno dei leader della spedizione dell'Alleanza a Draenor per porre fine una volta per tutte alla minaccia dell'Orda, assieme ad Alleria Ventolesto, Turalyon, Danath Cacciatroll e Khadgar. A Draenor venne catturato durante un attacco ad Auchindoun, per poi essere soccorso da truppe dell'Alleanza. Come i suoi commilitoni, Kurdran decise di restare a Draenor per chiudere il Portale Oscuro, per evitare che l'immane cataclisma provocato da Ner'zhul potesse colpire anche Azeroth. Con la chiusura del Portale venne dato per disperso e presunto morto, e fu succeduto come capo dei Granmartello da Falstad Granmartello. A lui e ai suoi compagni vennero erette delle statue nella Valle degli Eroi di Roccavento.\nSopravvissuto invece alla nascita delle Terre Esterne, Kurdran guid\u00f2 le sue forze dalla Roccaforte dei Granmartello nella Valle di Torvaluna per vent'anni prima di avere nuovamente contatti con il mondo di Azeroth, quando il Portale Oscuro venne riaperto. In seguito al Cataclisma, e con la guerra nelle Terre Esterne ormai cessata, Kurdran fece ritorno ad Azeroth e divenne un membro del Concilio dei Tre Martelli al governo di Forgiardente. Ebbe degli attriti con Falstad, avendolo pi\u00f9 volte scavalcato impartendo ordini al clan Granmartello senza consultarlo, e anche con gli altri membri del Concilio a causa della sua inadeguatezza al ruolo di membro del Concilio stesso; dopo aver rimediato alla situazione di tensione creatasi a Forgiardente a causa del suo comportamento, Kurdran cedette il posto nel Concilio a Falstad.\nIn seguito Kurdran si spost\u00f2 nelle Alture del Crepuscolo, per dirigere la cittadina di Altariva e i Granmartello della zona. Sky'ree, la femmina di grifone fidata compagna di Kurdran, e presente sia in \"Warcraft II\" che in \"The Burning Crusade\". Molto indebolita dalla vecchiaia, Sky'ree segu\u00ec Kurdran a Forgiardente dove depose delle uova; mor\u00ec poco tempo dopo a causa di un incendio, tuttavia una delle sue uova venne salvata.\nLor'themar Theron.\nLor'themar Theron era il secondo in comando di Sylvanas Ventolesto, capo ranger di Lunargenta, e combatt\u00e9 durante la Seconda Guerra a fianco delle forze dell'Alleanza. Fu successivamente incaricato della difesa del Pozzo Solare e rivel\u00f2 alcune informazioni confidenziali a Dar'Khan Drathir, che avrebbe poi tradito la sua patria al Flagello\nDurante la caduta di Quel'Thalas perse l'occhio sinistro, e successivamente prese il posto di Sylvanas, assumendo anche la temporanea leadership degli alti elfi e rimanendo a lottare contro i non morti. Al suo ritorno, Kael'thas proclam\u00f2 la nascita degli elfi del sangue, e scelse Lor'themar come reggente di Quel'Thalas, allontanandosi per cercare il supporto dell'Alleanza; Lor'themar venne aiutato nel compito da Halduron Alachiara. Tempo dopo, aiut\u00f2 i draghi blu Kalecgos e Tyrygosa a proteggere Anveena Teague, l'avatar del Pozzo Solare, dal traditore Dar'Khan Drathir. Con la morte di Dar'Khan in \"\" per mano dei giocatori Lor'themar, supportato da Sylvanas, riusc\u00ec a far entrare a pieno titolo gli elfi del sangue fra le forze dell'Orda. Dopo il tradimento di Kael'thas, Lor'themar divent\u00f2 il capo a tutti gli effetti degli elfi del sangue, pur rifiutando il titolo di \"re\".\nAlla fine della serie di missioni per risanare la spada Quel'Delar, quando un giocatore non elfo del sangue immerge la spada nell'acqua del Pozzo, Lor'themar lo ringrazia per averla riportata ai legittimi proprietari e tenta quindi di prenderla, solo per essere respinto violentemente dalla spada stessa. Lor'themar venne convicato a Pandaria da Garrosh Malogrido, dove coordin\u00f2 la ricerca di antichi artefatti mogu. Pi\u00f9 avanti, guid\u00f2 le forze dell'Orda sull'Isola del Tuono, dove Lei Shen complottava per riconquistare il suo antico impero coi mogu; l\u00ec si scontr\u00f2 con le forze dell'Alleanza, guidate da Jaina Marefiero, ma la battaglia venne prevenuta grazie all'intervento di Taran Zhu, che li fece concentrare sul pericolo rappresentato dai mogu. \nCome gli altri leader dell'Orda, Lor'themar support\u00f2 la ribellione dei Lanciascura per destituire Garrosh; durante l'assedio di Orgrimmar, Lor'themar partecip\u00f2 con Sylvanas, Aethas e le forze Reiette ed elfe del sangue alla battaglia contro il proto-drago Galakras; alla caduta di Garrosh, Lor'themar riconobbe Vol'jin come nuovo capo dell'Orda.\nMagatha Totem Truce.\nLa Saggia Anziana Magatha Totem Truce (\"Magatha Grimtotem\") \u00e8 la matriarca del clan tauren Totem Truce; \u00e8 una potente sciamana ed \u00e8 molto astuta. Era in perenne contrasto con il capo dei tauren, Cairne Zoccolo Sanguinario, a causa del suo temperamento pacifico; considera inoltre i tauren una razza superiore che deve sradicare le altre da Kalimdor, e si considera l'unica in grado di guidare la sua gente. Cairne la mise in una posizione di potere a Picco del Tuono per tenerla tranquilla e sotto controllo, e Magatha non ag\u00ec mai apertamente contro di lui, pur complottando in continuazione alle sue spalle. Spos\u00f2 il capo dei Totem Truce, che mor\u00ec non molto tempo dopo in seguito ad un incidente durante una scalata (incidente che alcune voci vogliono non cos\u00ec accidentale come sembra).\nMagatha fu una dei pi\u00f9 accesi sostenitori dell'entrata nell'Orda dei Reietti: la ragione ufficiale \u00e8 che essa crede che i tauren possano aiutarli a redimersi e \"ritornare umani\", mentre in realt\u00e0 \u00e8 perch\u00e9, pi\u00f9 di tutte le altre razze dell'Orda, essi si prestano alle sue subdole macchinazioni. Tent\u00f2 inoltre di negoziare con i trogg del Baratro di Fiamma Furente, ma venne accolt\u00e0 con ostilit\u00e0.\nDa dopo la guerra contro il Re dei Lich, Magatha mise gli occhi su Garrosh Malogrido, vedendolo come una potenziale pedina per i suoi piani. Quando Garrosh e Cairne si sfidarono al \"mak'gora\", un duello fino alla morte, Magatha fu la sciamana che benedisse l'arma di Garrosh, utilizzando per\u00f2 del veleno e provocando cos\u00ec la morte di Cairne. Immediatamente dopo il decesso di Cairne, Magatha ordin\u00f2 ai Totem Truce di prendere il controllo di Picco del Tuono e di altri avamposti dei tauren con un colpo di stato, facendo anche uccidere buona parte degli alleati di Cairne. Avvisato dal Totem Truce Stormsong, il figlio di Cairne Baine Zoccolo Sanguinario si mise in salvo, e organizz\u00f2 la ripresa della citt\u00e0. Magatha chiese aiuto a Garrosh, che scoperto del suo tradimento le invi\u00f2 in risposta una lettera in cui la ricopriva d'insulti e le augurava una morte lenta e dolorosa. Lei e le sue forze furono quindi sconfitte da quelle di Baine; quest'ultimo spezz\u00f2 inoltre i totem della sciamana, facendo infuriare gli elementi e impedendole cos\u00ec di usare i suoi poteri, e sped\u00ec lei e i Totem Truce a lei leali in esilio nelle Vette di Petrartiglio.\nIn seguito al Cataclisma, Magatha venne catturata dal Martello del Crepuscolo nei Millepicchi. Liberata da un avventuriero, Magatha gli forn\u00ec le informazioni necessarie per sconfiggere una creatura del Martello del Crepuscolo, l'Animus. Dopodich\u00e9, appropriatasi di diversi potenti artefatti, se ne and\u00f2 avvisando l'avventuriero di non incrociare mai pi\u00f9 la strada con lei.\nMagni Barbabronzea.\nMagni Barbabronzea (\"Magni Bronzebeard\") \u00e8 il fratello maggiore di Muradin e Brann Barbabronzea, ultimo re dei nani di Forgiardente. Combatt\u00e9 personalmente durante la Seconda Guerra, acconsentendo a unire le forze di Khaz Modan a quelle dell'Alleanza. Dopo aver scoperto della morte (presunta) di Muradin per mano di Arthas Menethil, Magni forgi\u00f2 la spada Brandicenere per combattere Arthas e i suoi non morti. Tempo dopo, Magni invi\u00f2 un gruppo di avventurieri ad uccidere l'imperatore dei nani Ferroscuro, Dagran Thaurissan, che secondo lui aveva rapito sua figlia Moira, solo per scoprire poi che la principessa, furiosa (e sotto l'effetto di un presunto incantesimo) aveva rifiutato di tornare a casa, e che inoltre era incinta di Dagran.\nIn \"Wrath of the Lich King\", durante una spedizione a Nordania per incontrare i Figli del Gelo, Magni ritrov\u00f2 suo fratello Muradin, sopravvissuto ma colpito da amnesia, divenuto il loro re. Negli eventi precedenti \"\", Magni presenzi\u00f2 a un meeting fra i vari leader dell'Alleanza a Roccavento, informandoli che avrebbe tentato un rituale con delle tavolette titaniche ritrovate ad Ulduar per cercare risposte sui terremoti che scuotevano Azeroth. Il rituale and\u00f2 per\u00f2 storto e Magni venne pietrificato. Per governare il regno al suo posto, Varian Wrynn fece formare il Concilio dei Tre Martelli, formato da Moira, Muradin e Falstad Granmartello. In \"Legion\" Magni si ridesta da quello che in realt\u00e0 era un sonno proprio davanti alla figlia Moira. La notizia percorse tutta Forgiardente e molti si chiesero se con il ritorno del re il Concilio dei Tre Martelli, simbolo di unit\u00e0 tra i nani Barbabronzea, Granmartello e Ferroscuro, non sarebbe pi\u00f9 esistito. Ma Magni, una volta che visit\u00f2 la citt\u00e0, scoprendo che molte cose erano cambiate in sua assenza, rivel\u00f2 che non era ritornato come re ma come \"servo di Azeroth\": la terra stessa lo aveva ridestato per avvertirli del pericolo dell'imminente ritorno della Legione Infuocata e che sarebbero dovuti essere pronti per quello che sarebbe successo. Prima di partire per avvertire i leader dell'Alleanza, Magni si intrattenne davanti ai cancelli di Forgiardente con Moira, alla quale rivel\u00f2 che nel suo precedente stato l'aveva vista crescere come una vera guida e che lui aveva fallito come padre; sperava che lei gli avrebbe dato un'altra possibilit\u00e0, ma volle darle il tempo di pensarci prima di dargli una risposta. Magni viaggi\u00f2 a Ulduar, dove all'interno del Planetari Celeste rivel\u00f2 al fratello Brann e a Khadgar la verit\u00e0 su Azeroth: il pianeta stesso era un Titano, e lei lo aveva richiamato come suo araldo. Magni rivel\u00f2 che quando il mondo era giovane, dopo l'imprigionamento degli Dei Antichi, i Custodi utilizzarono i Pilastri della Creazione per plasmare il mondo. Alla fine, i Pilastri della Creazione trovarono la loro strada in mani mortali, e erano ora necessari per chiudere il portale della Legione alla Tomba di Sargeras. La conoscenza delle Colonne era stata affidata al guardiano di Tirisfal, spingendo Khadgar ad andare a indagare a Karazhan. In seguito, Brann chiese a Magni quello che stava per fare, chiedendosi se sarebbe tornato a Forgiardente. Magni rispose che Azeroth aveva altri doveri per lui, ma sarebbe stato felice di parlare con Brann ancora per un po'.\nMaiev Cantombroso.\nMaiev Cantombroso (\"Maiev Shadowsong\") \u00e8 un'elfa della notte che \u00e8 stata guardiana delle prigioni in cui era relegato Illidan Grantempesta per circa diecimila anni. \u00c8 stata introdotta per la prima volta in ' ed \u00e8 in seguito riapparsa in tre espansioni di \"World of Warcraft\": \"The Burning Crusade\", ' e \"Battle for Azeroth\". Appare con un ruolo di primo piano nei romanzi della \"Trilogia della Guerra degli Antichi\" e in \"Cuore di lupo\", scritti da Richard A. Knaak, ed \u00e8 un personaggio giocabile in \"Heroes of the Storm\".\nMaiev era una sacerdotessa di Elune nella citt\u00e0 di Hajiri allo scoppio della Guerra degli Antichi; durante il conflitto si un\u00ec alla resistenza dei kaldorei, assieme a suo fratello Jarod, sopravvivendo fino alla sconfitta della Legione Infuocata. In seguito, Illidan Grantempesta cre\u00f2 un secondo Pozzo dell'Eternit\u00e0 sulla cima del Monte Hyjal e, quando altri elfi tentarono di fermarlo, ne uccise e fer\u00ec molti, tra questi ultimi anche Jarod, cosa per cui Maiev cominci\u00f2 ad odiarlo. Quando Illidan venne condannato a una prigionia eterna, Maiev divenne la sua carceriera, per assicurarsi che non potesse mai sfuggire e portare il suo male nel mondo. Maiev divenne cos\u00ec il capo delle Guardiane, un corpo speciale degli elfe della notte dedito alla cattura e custodia di pericolosi criminali, e dopo che Jarod spar\u00ec improvvisamente, Maiev cominci\u00f2 a vedere le Guardiane come la sua famiglia.\nDopo diecimila anni, la prigione venne violata da Tyrande e dalle sue Sentinelle, che uccisero le Guardiane presenti e liberarono Illidan, sperando che potesse essere d'aiuto nella nuova guerra contro la Legione: in quel momento Maiev non era nel Barrow Deeps, essendo in cerca di altri criminali da imprigionare. Illidan, che non appena ne ebbe l'occasione consum\u00f2 il potere del Teschio di Gul'dan, fu bandito da Valtetra, quindi Maiev, convinta che ci\u00f2 l'avesse reso ancora pi\u00f9 instabile, parti alla sua ricerca accompagnata da quello che rimaneva delle Guardiane, e lo trov\u00f2 sulle Isole Disperse, seguendolo fin dentro la Tomba di Sargeras, dove per\u00f2 Illidan riusc\u00ec a sfuggire nuovamente, causando anche la morte di altre Guardiane, fra cui la vicecomandante di Maiev, Naisha. Raggiunta da Tyrande e Malfurion, Maiev riprese la sua caccia, seguendo Illidan fino a Lordaeron; qui Tyrande rimase dispersa e Maiev, mentendo, disse a Malfurion che era stata \"fatta a pezzi\" dai non morti a causa di Illidan, sperando, a ragione, di renderlo ancora pi\u00f9 furioso verso di lui. Illidan venne quindi catturato a Dalaran, ma qui Malfurion scopr\u00ec la bugia di Maiev; Illidan salv\u00f2 Tyrande e Malfurion, quindi, gli permise di fuggire nelle Terre Esterne, seguito a ruota da Maiev, assetata di vendetta, e dalle sue truppe. \nNelle Terre Esterne, Maiev riusc\u00ec miracolosamente a catturare Illidan, ma prima i naga di Dama Vashj e gli elfi del sangue di Kael'thas rinforzi giunsero presto a soccorrerlo, riuscendo a liberarlo. Un secondo tentativo di catturarlo, qualche anno dopo, risulto nella morte di tutte le forze che a Maiev erano rimaste e nella sua stessa cattura; la Guardiana si ritrov\u00f2 cos\u00ec dall'altra parte delle sbarre, sotto la custodia di Akama, nella Valle di Torvaluna. Akama stesso, tuttavia, progettava di tradire Illidan e, al momento propizio, liber\u00f2 Maiev; entrambi, affiancati da avventurieri, uccisero Illidan al Tempio Nero. Maiev imprigion\u00f2 il resto dei cacciatori di demoni al servizio di Illidan, e li port\u00f2, assieme al suo corpo, nella Volta delle Custodi, sulle Isole Disperse.\nDopo ci\u00f2 si rec\u00f2 a Darnassus, dove inizi\u00f2 ad addestrare altre Guardiane, reincontrando anche suo fratello Jarod; qui per\u00f2 si trov\u00f2 a disprezzare la direzione che la societ\u00e0 elfica aveva preso sotto il governo di Tyrande e Malfurion, ed escogit\u00f2 un piano per uccidere lui e i maghi degli Eletti. Venne per\u00f2 fermata da Jarod stesso, e fugg\u00ec dalla citt\u00e0, ritornando alle Isole Disperse. Qui venne sorpresa dal ritorno della Legione Infuocata, che invase la Volta delle Custodi per ottenere il corpo di Illidan; Maiev liber\u00f2 gli altri cacciatori di demoni per contrastare l'attacco, ma senza successo. Catturata dai demoni, venne liberata da avventurieri guidati da Jarod, e si un\u00ec quindi alla resistenza contro la Legione, arrivando a lottare fianco a fianco con un risorto Illidan per fermarla. Dopo la sconfitta della Legione, si riunisce alle forze degli elfi della notte nell'Alleanza, combattendo contro l'Orda.\nMal'Ganis.\nMal'Ganis \u00e8 nathrezim che era stato scelto dal Re dei Lich per trasformare il principe di Lordaeron Arthas Menethil nel suo campione. Istigato prima da Kel'Thuzad e poi dallo stesso Mal'Ganis, Arthas segu\u00ec il signore del terrore con ossessione, sterminando gli abitanti di Stratholme infettati dalla piaga della non morte e salpando poi per il continente di Nordania. Recuperata la spada runica Gelidanima, Arthas divenne una marionetta del Re dei Lich, e su suo ordine uccise Mal'Ganis, dando il via al progetto del Re dei Lich di liberarsi dal controllo della Legione Infuocata. Sopravvissuto al tradimento, Mal'ganis prese il controllo del corpo dell'ammiraglio Barean Zefiro, sfruttando i membri della Furia Scarlatta - la parte della Crociata Scarlatta a Nordania - per i suoi scopi, ad imitazione di Balnazzar. Smascherato a Corona di Ghiaccio, Mal'Ganis venne rispedito al mondo natale dei nathrezim, ma non ucciso.\nIntrodotto in \"\", Mal'Ganis compare in due espansioni di \"World of Warcraft\" (\"Wrath of the Lich King\" e \"Legion\"), oltre che nel romanzo di Christie Golden \"Arthas - L'ascesa del Re dei Lich\" e, come personaggio giocabile, nel videogioco \"Heroes of the Storm\".\nMalygos.\nMalygos, detto il Tessitore d'Incantesimi (\"the Spellweaver\"), era il signore dei draghi blu. Ricevette i suoi poteri da Norgannon, e presiedeva alla magia e alla conoscenza arcana di Azeroth. Malygos era molto amico di Neltharion, l'Aspetto Draconico della Terra: quando egli, gi\u00e0 sotto l'influsso degli Dei Antichi, propose agli altri Aspetti di infondere il loro potere nell'Anima dei Draghi, Malygos fu il primo ad accettare e incoraggi\u00f2 gli altri a fare lo stesso. Non troppo tempo dopo, fu con quello stesso artefatto che Neltharion stermin\u00f2 gran parte dello stormo dei draghi blu, fra cui anche figli, figlie e la sua consorte Sindragosa (la quale, ferita gravemente, and\u00f2 a morire a Dracombra). La distruzione del suo stormo, della quale si sentiva in parte responsabile, lo gett\u00f2 in una profonda depressione, che lo port\u00f2 a rinchiudersi nel Nexus, la sua dimora a Ibernia, e isolarsi dal resto del mondo.\nUna momentanea interruzione di tale isolamento avvenne circa diecimila anni dopo, quando l'Anima dei Draghi venne distrutta e gli Aspetti riguadagnarono i loro poteri: Krasus riusc\u00ec infatti a convincere Malygos ad aiutarlo nella lotta contro Alamorte, assieme agli altri aspetti. Alexstrasza riusc\u00ec inoltre ad usare le sue ritrovate energie per restituire a Malygos parte della sua sanit\u00e0 mentale, resuscitando anche parte dello stormo blu.\nSebbene pi\u00f9 in salute, Malygos torn\u00f2 a rinchiudersi nel Nexus anche dopo questi eventi fino a ventitr\u00e9 anni dopo, quando Tyrygosa fece ritorno dalle Terre Esterne assieme ad alcuni draghi di alafatua: grazie al loro influsso, Malygos si riprese completamente. Uscito dal Nexus e analizz\u00f2 lo stato del mondo, devastato e piegato dall'uso improprio della magia da parte dei mortali: constatando questo, e che l'ulteriore uso errato della magia avrebbe potuto avere conseguenze catastrofiche per Azeroth, Malygos prese la drastica decisione di privare i mortali della magia, per darla in monopolio esclusivo ai draghi blu. Sebbene l'idea di base fosse corretta, i metodi di Malygos per realizzarla erano drammatici, e rischiavano di danneggiare seriamente l'equilibrio del mondo: per tale motivo, gli altri stormi di draghi e il Kirin Tor cominciarono a dare battaglia allo stormo blu, in quella che divenne nota come Guerra del Nexus. La battaglia si concluse con la morte di Malygos nel Nexus per mano di avventurieri inviati da Alexstrasza; ci\u00f2 fa di Malygos il primo Aspetto Draconico in assoluto a morire (seguito pi\u00f9 tardi da Alamorte). Il posto alla guida dei draghi blu venne preso da Kalecgos.\nMannoroth.\nMannoroth era il signore degli annihilan e uno dei comandanti pi\u00f9 importanti nella Legione Infuocata sotto il controllo di Archimonde; la sua voce italiana \u00e8 data da Claudio Moneta in \"\", e da Tony Fuochi in \"World of Warcraft\".\nMannoroth fa la sua prima comparsa durante la Guerra degli Antichi, dove \u00e8 il secondo comandante della legione (dopo Hakkar) a fuoriuscire dal Pozzo dell'Eternit\u00e0; egli non prese mai direttamente parte agli scontri, restando al palazzo di Azshara per fare da tramite tra le forze della regina e Sargeras. Alla fine del conflitto venne ricacciato nella Distorsione Fatua da Malfurion e Illidan Grantempesta. \nCirca 10.000 anni dopo, Mannoroth venne evocato sul pianeta Draenor da Kil'jaeden allo scopo di far bere agli orchi il suo sangue, cos\u00ec da trasformarli in un esercito inarrestabile. Ci\u00f2 si ripet\u00e9 nuovamente durante la Terza Grande Guerra, quando Mannoroth contamin\u00f2 il clan di Grom Malogrido, permettendo loro di uccidere Cenarius: in seguito a ci\u00f2, lo stesso Grom, aiutato da Thrall, si vendic\u00f2 uccidendo il demone, e rimanendo ucciso a sua volta nel processo.\nManonera.\nManonera (\"Blackhand\"), detto \"il Distruttore\", \u00e8 stato il primo capo dell'Orda degli Orchi durante la Prima Guerra.\nOriginariamente capo del clan Roccianera, accolse con favore la creazione dell'Orda da parte di Gul'dan; questi lo nomin\u00f2 Capoguerra dell'Orda, tenendo per\u00f2 il vero potere nelle proprie mani. Manonera consegn\u00f2 tutti gli sciamani del clan Roccianera a Gul'dan, che li fece diventare i primi stregoni, e i suoi figli Rend, Maim e Griselda (avuti dalla compagna Urukal) furono i primi a subire la crescita accelerata degli stregoni voluta da Gul'dan, passando da bambini ad adolescenti nel giro di minuti. \nManonera era fermamente convinto della necessit\u00e0 di distruggere i draenei, e fece costruire la Cittadella del Fuoco Infernale, dalla quale guid\u00f2 le sue forze alla conquista della citt\u00e0 di Shattrath. Con l'apertura del Portale Oscuro, Manonera condusse vittoriosamente l'Orda contro le citt\u00e0 umane, grazie all'aiuto degli stregoni, degli ogre e di Orgrim Martelfato, suo secondo in comando. Dopo la vittoria dell'Orda nella Prima Guerra con la caduta di Roccavento, tuttavia, Manonera rimase privo del supporto di Gul'dan (caduto in coma), quindi Orgrim lo sfid\u00f2 a duello e lo uccise, prendendo il suo posto e rovesciando il Concilio dell'Ombra, divenendo l'unico vero signore dell'Orda. I figli di Manonera, Rend e Maim, lasciarono il clan Roccianera e fondarono il clan Black Tooth Grin.\nNel film \"Warcraft - L'inizio\" Manonera \u00e8 interpretato da Clancy Brown, con l'ausilio della \"motion capture\".\nMoira Thaurissan.\nMoira Thaurissan, nata Barbabronzea, \u00e8 la figlia di Magni Barbabronzea (ex re dei nani di Forgiardente) e membro del Concilio dei Tre Martelli insieme a suo zio Muradin Barbabronzea e a Falstad Granmartello. In quanto unica figlia di Magni Barbabronzea, Moira era l'erede al trono Forgiardente; suo padre, tuttavia, avrebbe voluto un figlio maschio perch\u00e9 non pensava che una donna potesse governare con la stessa capacit\u00e0 di un uomo. Ad un certo punto Moira venne apparentemente rapita dai nani Ferroscuro. Presumendola sotto l'influsso di un incantesimo, suo padre invi\u00f2 degli avventurieri ad uccidere il loro imperatore Dagran, divenuto il marito di Moira, e a salvare la figlia; alla morte di Dagran, tuttavia, costei s'infuri\u00f2 e rifiut\u00f2 di tornare a Forgiardente. \nCon la morte di Magni poco prima del Cataclisma Moira, che ha assunto il cognome di suo marito, fece ritorno a Forgiardente e reclam\u00f2 il trono per s\u00e9 e per suo figlio neonato, Dagran Thaurissan II, instaurando una dittatura e tenendo in ostaggio tutta la popolazione della citt\u00e0, fra cui anche il principe umano Anduin Wrynn. A lui Moira rivel\u00f2 che la sua unione con Dagran era frutto unicamente dell'amore: Dagran infatti la rispettava, mentre Magni aveva sempre voluto un erede maschio e non pensava che una femmina potesse guidare il regno. Re Varian Wrynn, alla guida di un team di assassini, condusse un'incursione a Forgiardente per uccidere Moira; l'esecuzione venne fermata da Anduin, che consigli\u00f2 al padre di insegnare a Moira ad essere una leader migliore, anzich\u00e9 risolvere la cosa con la violenza. Varian ordin\u00f2 cos\u00ec la formazione del Concilio dei Tre Martelli per governare Forgiardente, composto da Moira, suo zio Muradin Barbabronzea e Kurdran Granmartello.\nCome membro del Concilio, Moira oper\u00f2 per unire i clan Forgiardente e Ferroscuro, per garantire a suo figlio un regno coeso, approfittando per\u00f2 della scarsa attitudine al ruolo di consigliere di Kurdran Granmartello. Moira spinse molto perch\u00e9 un antico artefatto dei nani, il martello di Modimus Forgiamara, venisse riforgiato dai tre frammenti posseduti uno da ciascun clan, cos\u00ec da unire ulteriormente la popolazione (sebbene la storia fosse stata inventata \"ad hoc\" dalla stessa Moira); l'intervento di Kurdran port\u00f2 alla distruzione dei tre frammenti anzich\u00e9 alla riforgiatura del Martello, ottenendo un risultato ancora migliore, oltre che alla sua sostituzione da parte di Falstad Granmartello come reggente del clan.\nNonostante sia Regina Reggente dei Ferroscuro, non tutto il clan le \u00e8 leale, ma buona parte \u00e8 anzi alleata del Martello del Crepuscolo. Moira rifiut\u00f2 di credere che dei Ferroscuro stessero attaccando Forgiardente anche di fronte all'evidenza, e solo quando Muradin e Falstad l'accusarono di non essere in grado neppure di controllare la sua gente individu\u00f2 e fece arrestare il responsabile degli attacchi, un ambasciatore doppiogiochista. Successivamente, Moira affianc\u00f2 con il suo clan Ferroscuro le forze di Varian Wrynn per fermare un attacco dei troll Mantogelido sulla capitale nanica; partecip\u00f2 anche all'assedio di Orgrimmar guidando un contingente di nani Ferroscuro contro l'ingegnere d'assedio Miccianera e la sua Stella di Ferro. In seguito partecip\u00f2 al processo di Garrosh Malogrido al Tempio della Tigre Bianca, e insieme agli altri Membri del Concilio e a Fenella Darkvire, Carrick Ghignoferro e Fendrig Barbarossa, aiut\u00f2 a ricostruire la statua della Serpe di Giada.\nMuradin Barbabronzea.\nMuradin Barbabronzea (\"Muradin Bronzebeard\") \u00e8 un membro del Concilio dei Tre Martelli, l'organo che governa i nani dell'Alleanza, insieme a Falstad Granmartello e Moira Thaurissan. Introdotto in \"\", Muradin appare anche nei romanzi \"La discesa delle tenebre\", \"Oltre il Portale Oscuro\", \"Arthas - L'ascesa del Re dei Lich\", \"Crimini di guerra\" e \"Prima della tempesta\". \u00c8 inoltre un personaggio giocabile in \"Heroes of the Storm\".\nMuradin \u00e8 il secondo dei fratelli Barbabronzea, nato dopo Magni, ex re di Forgiardente, e prima di Brann, esploratore. Assieme a Brann, fece da messaggero fra Khaz Modan e Lordaeron durante la Seconda Guerra, e a fine conflitto rimase a Lordaeron in veste di ambasciatore per conto di Magni, divenendo amico e maestro del principe Arthas Menethil. Nello stesso periodo, fu uno dei fondatori della Lega degli Esploratori, voluta da suo fratello Magni, e come esploratore si rec\u00f2 pi\u00f9 volte a Nordania. Durante uno di tali viaggi Muradin si accorse di un'entit\u00e0 minacciosa che stava prendendo sempre pi\u00f9 potere nel continente, e ne inform\u00f2 re Terenas Menethil II, che gli chiese di restare sul posto e raccogliere altre informazioni. Di l\u00ec a poco, Muradin e i suoi uomini vennero messi sotto assedio dalle forze del Flagello, e vennero salvati diverse settimane pi\u00f9 tardi da Arthas, che li aveva trovati per caso. Muradin un\u00ec le sue forze ad Arthas per distruggere il Flagello, e gli parl\u00f2 di una spada runica, Gelidanima, che avrebbe potuto aiutarli: trovata la spada scoprirono che era maledetta e Arthas, ormai assetato di vendetta e ignorando gli avvertimenti di Muradin, la impugn\u00f2, causando la presunta morte dell'amico. \nMuradin era invece sopravvissuto; ripresi i sensi dopo che Arthas se n'era andato, e colpito da una totale amnesia, vag\u00f2 nelle lande innevate fino a che non venne soccorso dai nani Figli del Gelo. Dopo che Muradin a sua volta li ebbe salvati da un jormungar inferocito, essi lo chiamarono Yorg Cuortonante, nome di un leggendario guerriero Figlio del Gelo. Muradin/Yorg divenne poi il re dei Figli del Gelo, che entrarono a far parte dell'Alleanza quando questa giunse a Nordania per sconfiggere il Re dei Lich; in seguito a ci\u00f2, Muradin si riun\u00ec con i suoi due fratelli e recuper\u00f2 la memoria, lasciando quindi i Figli del Gelo (venne succeduto come re da Velog Urlofreddo) per unirsi alla battaglia contro Arthas. \nDopo che Magni rimase pietrificato, subito prima del Cataclisma, Muradin venne scelto per rappresentare i nani del clan Barbabronzea nel neonato Concilio dei Tre Martelli.\nNozdormu.\nNozdormu l'Eterno, o il Senza Tempo (\"Nozdormu the Timeless\"), \u00e8 il signore dei draghi bronzei. Per quanto riguarda i videogiochi, appare per la prima volta, brevemente, in \"Wrath of the Lich King\", per poi essere ripreso in modo pi\u00f9 consistente in \"\". \u00c8 presente nei romanzi della \"Trilogia della Guerra degli Antichi\", in \"Day of the Dragon\" e in \"Thrall - Il crepuscolo degli Aspetti\", nonch\u00e9 nella storia breve \"La carica degli aspetti\".\nNozdormu ricevette i suoi poteri dall'Alto Padre del Pantheon, Aman'Thul, che gli confer\u00ec dominio su tutti gli aspetti del tempo e della storia: viveva allo stesso tempo in passato, presente e futuro, in tutte le linee temporali possibili, e Aman'Thul gli diede anche di sapere quando e come sarebbe morto. Degli Aspetti, Nozdormu fu l'unico a non partecipare di persona alla Guerra degli Antichi, essendo impegnato in una lotta contro gli Dei Antichi che cercavano di sovvertirne il corso storico degli eventi. In sua vece partecip\u00f2 la consorte Soridormi. Per sventare il piano degli Dei Antichi, sped\u00ec nel passato Korialstrasz, Rhonin e Broxigar. Alla fine della guerra, assieme ad Alexstrasza e Ysera fece crescere l'Albero del Mondo Nordrassil, donando l'immortalit\u00e0 agli elfi della notte.\nCon l'apertura delle Caverne del Tempo - dimora dello stormo bronzeo - in \"The Burning Crusade\", Nozdormu non era presente, e la sua locazione era sconosciuta anche ai membri del suo stesso stormo. La situazione rimase tale a fino dopo il Cataclisma, quando il Senzatempo, che di fatto era rimasto intrappolato nei meandri del tempo nel tentativo di contrastare lo stormo infinito, venne liberato da Thrall (semplicemente ricordandogli la \"Prima Lezione\", cio\u00e8 che vivere il momento era pi\u00f9 importante che soffermarsi sul passato o sul futuro, e che anche le piccole cose sono importanti).\nNozdormu scopr\u00ec inoltre che, in uno dei possibile futuri, lui sarebbe diventato Murozond, il leader dello stormo infinito. Durante la battaglia contro Chromatus, Nozdormu esort\u00f2 gli altri tre Aspetti a unire veramente le forze, riuscendo a distruggerlo. Pi\u00f9 avanti accompagn\u00f2 degli avventurieri nella linea temporale dell'Ora del Crepuscolo, dove essi sconfissero il suo alter ego Murozond. Dopo la sconfitta di Alamorte, anche Nozdormu, come gli altri Aspetti, divenne un semplice mortale, per quanto potente.\nOrgrim Martelfato.\nOrgrim Martelfato (\"Orgrim Doomhammer\") \u00e8 stato il secondo capoguerra dell'Orda degli orchi. Introdotto nel primo capitolo della serie, \"Warcraft I\", \u00e8 presente anche in \"\" (in entrambi i casi non come unit\u00e0 di gioco) ed \u00e8 un personaggio di vari romanzi, fra cui \"Lord of the Clans\", \"L'ascesa dell'Orda\", \"La discesa delle tenebre\" e \"Arthas - L'ascesa del Re dei Lich\". Appare inoltre nel film \"Warcraft - L'inizio\", dove \u00e8 \u00e8 interpretato da Rob Kazinsky attraverso la motion capture.\nOrgrim era figlio di Telkar del clan Roccianera. Da ragazzo, lui e Durotan, futuro capo del clan Lupi Bianchi, vennero aggrediti da un ogre nella foresta di Terokk e salvati da un gruppo di draenei, che li portarono al sicuro nella citt\u00e0 di Telmar dove incontrarono il profeta Velen. Dopo la morte di suo padre, Orgrim eredito il suo martello da guerra, \"Martelfato\", e divenne il secondo in comando di Manonera, l'allora capoguerra dell'Orda. Anche se Orgrim era personalmente contrario alla guerra contro i draenei, segu\u00ec comunque gli ordini di Manonera, e cedette anche alla sete di sangue che lo stregone Gul'dan aveva fatto spargere. Tuttavia, come anche Durotan, cominci\u00f2 a chiedersi se gli orchi non fossero stati corrotti, e fu uno dei pochi a non bere il sangue di Mannoroth, accampando come scusa di non essere degno di bere dalla stessa fonte del capoguerra e dei capiclan. Anche se Manonera credette alla scusa, Gul'dan non lo fece, rimanendo sempre sospettoso delle azioni di Orgrim da quel momento in avanti.\nOrgrim, con tutto il clan Roccianera, venne inviato ad invadere Azeroth durante la Prima Guerra, ma aveva capito che Manonera era solo un fantoccio nelle mani del Concilio dell'Ombra, ed era stato avvertito da Durotan che il Concilio stesso era al soldo della Legione Infuocata. Cos\u00ec, quando Gul'dan cadde in coma a conflitto inoltrato, Orgrim approfitt\u00f2 dell'occasione e uccise Manonera e gran parte dei membri del Concilio (eccetto Gul'dan), diventando cos\u00ec il capoguerra dell'Orda. Durante la Seconda Guerra, Orgrim guid\u00f2 le armate orchesche dentro le terre di Khaz Modan, accolse nell'Orda i goblin del Cartello Spargifumo e i troll di Zul'Aman, strinse un patto anche con Aiden Perenolde, sovrano della nazione umana di Alterac e, grazie allo stregone Zuluhed, ottenne anche il controllo sullo stormo dei draghi rossi, imprigionandone la regina Alexstrasza. Sotto il suo comando, l'Orda si fece strada fino a nord, devastando Lordaeron e Quel'Thalas, sbaragli\u00f2 la flotta di Kul Tiras e saccheggi\u00f2 Dalaran. Tuttavia, mentre Orgrim e le sue armate lanciavano un massiccio attacco sulla Capitale di Lordaeron, alcuni clan guidati da Gul'dan e Cho'gall disertarono per recarsi sulle Isole Disperse; Orgrim li fece inseguire e sterminare, ma a causa della defezione l'Orda venne respinta fino ai Bastioni di Roccianera. Qui, Orgrim uccise il comandante delle forze dell'Alleanza, Anduin Lothar, ma il suo successore, Turalyon, riusc\u00ec a capovolgere nuovamente le sorti della battaglia e a catturare Orgrim, ricacciando poi l'Orda fino al Portale Oscuro.\nOrgrim venne tenuto prigioniero per un po' di tempo al palazzo di re Terenas di Lordaeron, ma riusc\u00ec ad evadere e cominci\u00f2 a vivere come eremita fino a che non venne rintracciato da Drek'Thar, sciamano del clan dei Lupi Bianchi. Giunto presso i Lupi Bianchi scopr\u00ec che Thrall, il figlio di Durotan, era vivo, e che voleva liberare gli orchi prigionieri. Orgrim lo segu\u00ec in questa impresa, liberando un campo di prigionia dopo l'altro, fino a che non mor\u00ec durante l'assedio di un campo negli Altopiani d'Arathi, luogo denominato da allora \"Requie del Martello\". Prima di morire, Orgrim nomin\u00f2 Thrall nuovo capoguerra dell'Orda, e gli cedette il Martelfato e la sua armatura. Pi\u00f9 avanti, Thrall chiam\u00f2 Orgrimmar la nuova capitale dell'Orda, in suo onore.\nRagnaros.\nRagnaros, assieme a Neptulon, Al'akir e Therazane, \u00e8 uno dei quattro signori elementali che imperversavano su Azeroth durante il regno degli Dei Antichi. Signore elementale del fuoco che come gli altri, venne relegato nel Piano Elementale dai Titani quando essi sconfissero gli Dei Antichi. Millenni dopo venne evocato dai nani del clan Ferroscuro, che speravano, risvengliadolo, di ottenere la vittoria nella Guerra dei Tre Martelli; invece, Ragnaros si liber\u00f2 con un'esplosione terrificante che devast\u00f2 le Montagne Crestarossa e schiavizz\u00f2 i Dark Iron, creando il suo regno nelle profondit\u00e0 del Massiccio Roccianera.\nVenne sconfitto da avventurieri (in \"World of Warcraft\") e relegato nuovamente nel Piano Elementale; da l\u00ec, dopo il Cataclisma, lanci\u00f2 un attacco sul Monte Hyjal con l'aiuto del Martello del Crepuscolo, venendo per\u00f2 nuovamente sconfitto e distrutto definitivamente dalle forze del Circolo Cenariano e dai campioni dell'Orda e dell'Alleanza.\nRagnaros \u00e8 stato introdotto in \"World of Warcraft\" e appare come personaggio giocabile in \"Heroes of the Storm\", oltre che in alcuni fumetti della serie \"Warcraft\".\nRexxar.\nRexxar \u00e8 un mezzo orco-mezzo ogre facente parte del clan Mok'Nathal; segu\u00ec l'Orda in battaglia durante la Prima e la Seconda Guerra ma, deluso dalla bassezza in cui era caduta, l'abbandon\u00f2 dopo la sua sconfitta.\nGiunto a Kalimdor, aiut\u00f2 Thrall nella fondazione di Orgrimmar; quando le forze dell'ammiraglio Daelin Marefiero attaccarono le terre della Nuova Orda, Rexxar guid\u00f2 varie missioni di contrattacco e di ricerca degli alleati, scontrandosi infine con l'ammiraglio stesso a Theramore, uccidendolo in combattimento.\nEssendo un \"signore delle bestie\", Rexxar ha numerosi compagni animali, fra i quali spicca soprattutto l'orsa Misha.\nRhonin.\nRhonin \u00e8 un potente mago umano, che ha ricoperto la carica di capo del Kirin Tor. Viene spesso chiamato \"Redhair\" (\"capelli rossi\") per via del colore dei suoi capelli, ma \u00e8 solo un soprannome; in \"La notte del drago\" viene anche chiamato \"Rhonin Draig'cyfaill\", che \u00e8 un titolo nella lingua dei draghi e significa \"Cuore di Drago\".\nAll'inizio Rhonin era un promettente mago del Kirin Tor, la cui carriera venne per\u00f2 stroncata in una disastrosa missione in cui us\u00f2 sconsideratamente la magia, uccidendo tutti i suoi compagni. Durante una successiva missione a Khaz Modan, accompagnato da Vereesa Ventolesto, Falstad Granmartello e Krasus, riusc\u00ec a distruggere l'Anima dei Demoni e a liberare la regina dei draghi Alexstrasza, da tempo imprigionata dagli orchi a Grim Batol. \nIn seguito a questa missione si spos\u00f2 con Vereesa, da cui ebbe due figli, i gemelli Giramar e Galadin; nel periodo in cui Vereesa doveva partorire, Rhonin, Krasus e il veterano orco Broxigar vennero risucchiati indietro nel tempo, finendo per partecipare alla Guerra degli Antichi. Ritornato, venne eletto capo del Kirin Tor di Dalaran, in fase di ricostruzione dopo essere stata distrutta nella Terza Guerra e mantenendo la posizione per diversi anni; sotto la sua guida, la citt\u00e0 torn\u00f2 alla ribalta e si spost\u00f2 nei cieli della Foresta di Cristallo, a Nordania durante la guerra contro l'Aspetto della Magia Malygos e contro il Re dei Lich. Durante la rinnovata guerra fra Alleanza e Orda si trovava a Theramore quando Garrosh diede l'ordine di scangiare la gigantesca bomba al mana sulla citt\u00e0; in quell'occasione, Rhonin sacrific\u00f2 la propria vita per salvare quella di Jaina Marefiero, che gli succedette come capo del Kirin Tor.\nShandris Piumaluna.\nShandris Piumaluna (\"Shandris Feathermoon\") \u00e8 un'elfa della notte, l'attuale generale delle Sentinelle; dirige inoltre una rete di spie. Ha un'abilit\u00e0 portentosa con l'arco, comparabile soltanto a quella di Sylvanas Ventolesto e Dama Vashj.\nShandris abitava nel villaggio di Ara-Hinam all'inizio della Guerra degli Antichi. La sua intera famiglia venne uccisa durante l'attacco dei demoni, e lei fu una dei pochi superstiti che riuscirono a fuggire a sud e a riunirsi alla resistenza elfica guidata da Kur'talos Crinocorvo. Venne trovata, solitaria fra i rifugiati, da Tyrande Soffiabrezza, che la prese con s\u00e9, e che divenne ben presto la sua eroina. Da Tyrande impar\u00f2 le arti curative della Sorellanza di Elune, ma la sacerdotessa le proib\u00ec di prendere parte alle battaglie, cosa che Shandris desiderava ardentemente fare; Shandris, gi\u00e0 molto esperta con l'arco, le disobbed\u00ec pi\u00f9 volte. Seguendo di nascosto Tyrande durante il caos causato dal tradimento di Neltharion appena perpetrato, la trov\u00f2 priva di sensi e alla merc\u00e9 di lord Xavius e dei suoi satiri, con Malfurion Grantempesta che cercava di intervenire. Scocc\u00f2 diverse frecce a Xavius, dando a Malfurion il tempo di sistemarlo, e uccise molti altri satiri, ma ne lei n\u00e9 Malfurion riuscirono ad impedire il rapimento di Tyrande. Nella tempesta causata immediatamente dopo dalla rabbia di Malfurion, Shandris venne salvata in extremis da una frana dal drago Korialstrasz. Shandris rimase al centro delle battaglie fino alla fine della guerra, sopravvivendo alla successiva Frattura e intrecciando una relazione con Jarod Cantombroso.\nRimase a fianco di Tyrande durante la Lunga Veglia, divenendo il capo di un gruppo d'\u00e9lite di Sentinelle chiamate \"Shadowleaf\". Lei e le sue Sentinelle, diecimila anni dopo la Guerra degli Antichi furono le prime ad accorgersi della presenza degli orchi che abbattevano gli alberi nella foresta di Valtetra, partendo subito all'attacco. Quando gli orchi riuscirono ad uccidere Cenarius, Shandris e le Sentinelle si ritirarono, correndo ad avvertire Tyrande del pericolo, e poi furono costrette a respingere un attacco di non morti del Flagello al loro accampamento. Quando Tyrande and\u00f2 in missione per risvegliare i druidi per la guerra imminente, lasci\u00f2 Shandris ad occuparsi della difesa del Monte Hyjal e dell'Albero del Mondo Nordrassil; quando inizi\u00f2 la battaglia del Monte Hyjal, Shandris rimase sempre in prima linea.\nDopo la guerra, Shandris fece ritorno a Feralas, nella Roccaforte di Piumaluna sull'Isola di Sardor, quartier generale delle Sentinelle, dove pu\u00f2 essere trovata in \"World of Warcraft\". Quando Tyrande, durante gli eventi del romanzo \"Grantempesta\" di Richard A. Knaak, si avventura nel Sogno di Smeraldo alla ricerca di Malfurion, lascia Shandris a dirigere Darnassus. In quello stesso periodo presenzia agli incontri tra Fandral Elmocervo e altri druidi per risanare Teldrassil, e quando Hamuul Totem Runico comprende che Elmocervo \u00e8 impazzito, lui, Shandris e il druido Naralex vengono colpiti magicamente da Elmocervo, che impedisce loro di rivelarlo: l'arrivo di Malfurion subito dopo risolve la situazione.\nCon l'Isola di Sardor pesantemente danneggiata dal Cataclisma occorso in seguito, Shandris ha fatto ricostruire la fortezza sulla terraferma.\nTerenas Menethil II.\nTerenas Menethil II \u00e8 stato l'ultimo re del regno di Lordaeron. Introdotto nel videogioco ', appare in ' e \"\", e ha anche un ruolo importante nei romanzi \"Day of the Dragon\" di Richard A. Knaak, \"La discesa delle tenebre\" di Aaron Rosenberg e \"Oltre il Portale Oscuro\" e \"Arthas - L'ascesa del Re dei Lich\" di Christie Golden.\nRe benvoluto, a sua moglie Lianne ebbe due figli, Calia e Arthas. Alla fine della Prima Guerra, Terenas accolse i rifugiati di Roccavento, distrutta dall'Orda. Convinto da Anduin Lothar del pericolo che gli orchi rappresentavano per il suo regno e quelli circostanti, Terenas convoc\u00f2 i sovrani dei regni circostanti e li convinse a formare l'Alleanza, per far fronte comune contro il nemico. Divenne inoltre una figura paterna per il principe di Roccavento Varian Wrynn. Durante la Seconda Guerra le armate orchesche arrivarono anche ad assediare la Capitale di Lordaeron; in quell'occasione Terenas fece evacuare tutti gli abitanti della zona circostante la citt\u00e0 ospitandoli al suo interno, barricati dietro le mura, e diresse personalmente la difesa dall'assedio. Dopo la vittoria dell'Alleaza, il capoguerra dell'Orda Orgrim Martelfato venne imprigionato nelle segrete di Lordaeron.\nA vent'anni dalla fine della Seconda Guerra, nel nord del regno cominci\u00f2 a svilupparsi una strana epidemia (che si sarebbe poi rivelata essere la piaga della non morte diffusa dal Culto dei Dannati di Kel'Thuzad). Terenas rifiut\u00f2 di mettere in quarantena le terre colpite, sostenendo che la gente di Lordaeron aveva gi\u00e0 sofferto abbastanza senza che arrivasse a sentirsi prigioniera in casa propria; un profeta misterioso (cio\u00e8 Medivh sotto mentite spoglie) invit\u00f2 Terenas e gli altri a portare in salvo la loro gente al di l\u00e0 del mare, nelle terre di Kalimdor, perch\u00e9 la fine era vicina, ma Terenas non gli prest\u00f2 ascolto e lo scacci\u00f2. Dato per\u00f2 che l'epidemia nel nord non accennava a fermarsi, Terenas invi\u00f2 suo figlio Arthas ad investigare, accompagnato dall'incantatrice Jaina Marefiero e dal paladino Uther. Quando Uther torn\u00f2 a riferire del comportamento allarmante di Arthas e del suo viaggio a Nordania, Terenas ordin\u00f2 al figlio di rientrare immediatamente dalla sua missione; egli fece ritorno a Lordaeron solo tempo dopo, accolto come un eroe, mentre all'insaputa di tutti era divenuto un servitore del Re dei Lich, e uccise suo padre con la spada Gelidanima, per poi scatenare il Flagello dei non morti sul regno. Il regno di Terenas su Lordaeron era durato cinquant'anni, e la sua tragica fine diede il via alla Terza Guerra. \nIl corpo di Terenas venne in qualche maniera recuperato dalla sala del trono e cremato, e le sue ceneri deposte in un'urna speciale, custodita dai paladini della Mano d'Argento; essa venne trafugata da Arthas -che uccise Uther per appropriarsene- per contenere al suo interno i resti di Kel'Thuzad. Arthas, che inizialmente non sapeva che l'urna conteneva i resti di Terenas, gett\u00f2 le ceneri di suo padre che vennero disperse dal vento. Il suo spirito, intrappolato all'interno di Gelidanima, aiuta i giocatori a sconfiggere il Re dei Lich in \"Wrath of the Lich King\".\nTeron Malacarne.\nTeron Malacarne \u00e8 stato il primo Cavaliere della morte della storia di \"Warcraft\". \nIn vita, Teron (nome completo: Teron'gor) era uno stregone orco del Concilio dell'Ombra, l'organo guidato da Gul'dan che governava l'Orda da dietro le quinte; come gran parte degli altri stregoni del Concilio, egli venne ucciso su ordine di Orgrim Martelfato successivamente alla Prima Guerra. \nGli spiriti degli stregoni morti vennero recuperati da Gul'dan e infusi nel cadavere di un cavaliere umano: il primo ad essere resuscitato in tale modo fu Teron Malacarne. Lui e gli altri cavalieri della morte giurarono fedelt\u00e0 a Martelfato, e combatterono per tutta la durata della Seconda Guerra anche dopo il tradimento di Gul'dan. In seguito alla sconfitta di Martelfato, Malacarne guid\u00f2 i restanti cavalieri della morte di nuovo a Draenor, dove si misero al servizio di Ner'zhul, per conto del quale tornarono ad Azeroth per recuperare il Libro di Medivh e l'Occhio di Dalaran. Giunto sulle tracce del libro a Roccavento, Malacarne scopr\u00ec che il libro era stato rubato da agenti di Alterac. Ottenuto il supporto di Alamorte, con in cambio la promessa di poter raggiungere Draenor per mettere al sicuro le sue uova, Teron viaggi\u00f2 ad Alterac dove ottenne il libro da Aiden Perenolde. Il secondo artefatto venne recuperato a Dalaran, dove Malacarne si scontr\u00f2 con Antonidas, Kael'thas Solealto, Krasus e Sathera, che non riuscirono per\u00f2 a fermarlo; Sathera per\u00ec nello scontro. Ritornato a Draenor, aiut\u00f2 Ner'zhul nell'apertura dei portali, e cadde in combattimento contro Turalyon mentre la loro energia devastava il pianeta.\nil suo spirito rimase intrappolato nella Valle di Torvaluna, e pu\u00f2 essere incontrato dai giocatori in \"The Burning Crusade\"; si presenta inizialmente come uno spirito che conosce la storia di Teron Malacarne, invitando i giocatori a svolgere dei compiti per lui, dopodich\u00e9 prende possesso del loro corpo, per sconfiggere il suo guardiano Karsius. Morto Karsius, Teron libera il giocatore e fugge verso il Tempio Nero, dove pu\u00f2 essere sconfitto dai giocatori successivamente.\nTichondrius.\nTichondrius era il leader dei nathrezim della Legione Infuocata, e aveva il compito di sorvegliare la creazione del Flagello a Lordaeron. Fu tra i coordinatori dello spargimento del grano infetto dalla piaga della non morte nel continente, e diresse poi anche le azioni del neo-cavaliere della morte Arthas Menethil fra cui l'uccisione di Uther l'Araldo della Luce e la distruzione di Quel'Thalas e Dalaran. Guid\u00f2 le forze della Legione a Kalimdor in vista della battaglia del Monte Hyjal, e corruppe la foresta di Vilbosco utilizzando il Teschio di Gul'dan. Su indicazione di Arthas, Illidan Grantempesta consum\u00f2 il potere del Teschio, uccidendo poi Tichondrius. Alla morte, la leadership dei nathrezim pass\u00f2 a suo fratello Anetheron.\nTirion Fordring.\nTirion Fordring \u00e8 uno dei membri originali della Mano d'Argento, poi leader della Crociata Argentea e portatore della spada Brandicenere. Introdotto nel romanzo \"Of Blood and Honor\" di Chris Metzen, \u00e8 un personaggio importante anche ne \"La discesa delle tenebre\" di Aaron Rosenberg e \"Arthas - L'ascesa del Re dei Lich\" di Christie Golden, nonch\u00e9 nel manga \"Ashbringer\". Nei videogiochi \u00e8 apparso per la prima volta in \"World of Warcraft\" con un ruolo secondario, per poi diventare un personaggio di primo piano a partire dall'espansione \"Wrath of the Lich King\".\nTirion fu uno dei cinque primi paladini, scelto dall'arcivescovo Alonsus Faol per formare la Mano d'Argento, assieme con Uther, Turalyon, Saidan Dathrohan e Gavinrad, e combatt\u00e9 valorosamente durante la Seconda Guerra; dopo il conflitto, si trov\u00f2 a dare aiuto all'orco Eitrigg, il quale gli aveva salvato la vita, e per questo fu bandito dalla Mano d'Argento e condusse una vita di eremita nelle Terre Infette; suo figlio Taelan entr\u00f2 nei ranghi della fanatica e corrotta Crociata Scarlatta; Tirion tent\u00f2 invano di salvarlo, e Taelan venne infine ucciso da un alto prelato della Crociata. In seguito a ci\u00f2, Tirion decise di rifondare l'ordine della Mano d'Argento.\nDopo la nascita dei Cavalieri della Spada d'Ebano, cavalieri della morte ostili al Re dei Lich, Tirion fece unire la Mano d'argento con l'Alba d'Argento, dando vita alla Crociata Argentea, un'armata composta da chiunque volesse lottare per il bene del mondo di Azeroth, e part\u00ec con essa alla volta di Nordania, iniziando l'offensiva contro il Flagello. Aiutato da avventurieri, Tirion raggiunse infine il Trono Ghiacciato dove fronteggi\u00f2 il Re dei Lich; al termine di un aspro combattimento, il paladino riusc\u00ec, con Brandicenere, a distruggere la spada Gelidanima, portando alla sconfitta di Arthas.\nTitani.\nI Titani sono creature enormi e semidivine che vagano per la Grande Oscurit\u00e0 portando ordine e cercando loro simili da risvegliare; gli spiriti dei Titani, detti \"anime del mondo\", si sviluppano all'interno di alcuni pianeti, fra cui Azeroth. Alcuni Titani si riunirono anticamente in un gruppo detto \"Pantheon\", composto dai seguenti membri:\nCos\u00ec riunito, il Pantheon viaggiava per il cosmo alla ricerca di nuovi mondi e combattendo i demoni nati dalla Distorsione Fatua e i Signori del Vuoto con i loro Dei Antichi; quando Sargeras propose di eliminare la vita dall'universo per sconfiggere questi nemici, gli altri Titani rimasero inorriditi e rifiutarono l'idea, cos\u00ec egli abbandon\u00f2 il Pantheon. Gli altri Titani proseguirono nella loro missione, giungendo infine ad Azeroth, che si trovava sotto il controllo degli Dei Antichi: per estirpare gli Dei Antichi, i Titani crearono dei costrutti che combattessero in loro vece sul pianeta; a capo di questi costrutti vennero posti nove \"Custodi\" infusi di parte del potere dei Titani stessi: Archaedas, Freya, Hodir, Loken, Mimiron, Odyn, Ra, Thorim e Tyr.\nLe forze degli Dei Antichi vennero sbaragliate, e Aman'thul in persona sradic\u00f2 Y'Shaarj, uccidendolo ma danneggiando Azeroth nel processo; per evitare di causare altre ferite al pianeta, gli altri Dei Antichi vennero soltanto imprigionati nelle profondit\u00e0 della terra. Lasciati i Custodi in carica di governare il pianeta, i Titani tornarono alla loro missione. Nel frattempo Sargeras aveva fondato la Legione Infuocata, e con essa aveva cominciato a mettere a ferro e fuoco l'universo; quando lo scoprirono gli altri Titani tentarono di fermarlo, ma l'ex campione del Pantheon riusc\u00ec ad ucciderli tutti; parte del loro spirito and\u00f2 a riversarsi nei Custodi che avevano creato su Azeroth. Le anime dei membri del Pantheon (con l'eccezione di quella di Eonar) vennero recuperate da Sargeras nel tentativo di sfruttarne il potere; durante la guerra contro la Legione da parte degli abitanti di Azeroth, le anime dei Titani vennero liberate e i Titani stessi vennero riportati in vita.\nSargeras.\nSargeras, detto il Titano oscuro, \u00e8 il signore della Legione Infuocata. In origine, Sargeras era il difensore del Pantheon dei Titani: in questo ruolo combatteva i nemici del Pantheon nella Grande Oscurit\u00e0, e cre\u00f2 il mondo-prigione di Mardum nel quale rinchiudere i demoni che provenivano dalla Distorsione Fatua. Durante il suo vagare per il cosmo, Sageras scopr\u00ec l'esistenza dei Signori del Vuoto, e giunse infine a trovare un'anima del mondo gi\u00e0 corrotta dai loro Dei Antichi, che qualora si fosse risvegliata avrebbe avuto un potere immenso. Terrorizzato, Sargeras spacc\u00f2 in due il pianeta, uccidendo sia gli Dei Antichi, sia l'anima del mondo: temendo che potessero esservi gi\u00e0 altre anime del mondo corrotte, concluse che l'unica soluzione fosse quella di distruggere ogni singolo mondo della Grande Oscurit\u00e0, poich\u00e9 anche un universo sterile sarebbe stato meglio di uno dominato dal Vuoto. Il resto del Pantheon rimase sconvolto da ci\u00f2 che aveva fatto -non aveva neppure considerato la possibilit\u00e0 di purificare l'anima del mondo corrotta-, e pi\u00f9 ancora da ci\u00f2 che proponeva di fare. Capendo che gli altri Titani non l'avrebbero mai ascoltato, Sargeras lasci\u00f2 per sempre il Pantheon. Convinto che l'unica maniera per salvare l'universo dai Signori del Vuoto fosse quello di purificarlo col fuoco ed eliminare ogni traccia di vita, diede inizio alla cosiddetta Crociata Ardente: per fare questo, liber\u00f2 i demoni che aveva rinchiuso a Mardum e li riun\u00ec in un'unica armata, la Legione Infuocata, cominciando ad invadere con essa i pianeti e a sterminarne gli abitanti. Quando gli altri Titani lo scoprirono tentarono di fargli cambiare idea raccontandogli delle loro speranze per Azeroth, ma invano: il loro ex-fratello li attacc\u00f2 e riusc\u00ec ad ucciderli tutti e, conducendo poi la Legione alla ricerca di Azeroth, consumando nel frattempo altri mondi e civilt\u00e0. Uno dei mondi a cadere sotto il dominio della Legione fu quello di Argus, patria degli eredar: due dei tre leader di quel popolo, Archimonde e Kil'jaeden, vennero corrotti da Sargeras insieme alla loro gente e inglobati nella Legione.\nSargeras riusc\u00ec finalmente a localizzare Azeroth grazie all'uso smodato della magia arcana da parte degli elfi della notte e, corrompendo la loro regina, Azshara, riusc\u00ec a far aprire un portale tramite il quale la Legione si rivers\u00f2 su Azeroth, per preparare la sua venuta, dando il via alla Guerra degli Antichi; la resistenza riusc\u00ec per\u00f2 a sconfiggere le armate demoniache e a chiudere il portale prima dell'arrivo di Sargeras. Il suo tentativo successivo, messo in atto circa novemila anni dopo, pi\u00f9 subdolo: attir\u00f2 con uno stratagemma la Guardiana di Tirisfal Aegwynn a Nordania, e si pales\u00f2 a lei tramite un avatar: Aegwynn, affiancata da diversi draghi, e Sargeras lottarono, e la maga riusc\u00ec a distruggere l'avatar, che venne sepolto nell'ex tempio di Elune di Suramar, sulle Isole Disperse. Questo esito era proprio quello previsto da Sargeras: distrutto l'avatar, una parte del suo spirito penetr\u00f2 dentro Aegwynn, trasferendosi poi nel corpo del figlio che ella avrebbe concepito, Medivh. Posseduto da Sargeras, Medivh fece in modo di far giungere l'Orda degli orchi, che era sotto il controllo della Legione Infuocata, ad Azeroth, ma infine Medivh venne ucciso, e l'Orda liberata dal giogo della Legione. \nIl terzo tentativo di Sargeras, diversi anni dopo, fu nuovamente diretto: la Legione invase nuovamente Azeroth. Anche stavolta gli abitanti del pianeta riuscirono a respingere i demoni, e riportarono anche in vita i Titani del Pantheon, che quindi imprigionarono Sargeras; prima di venire relegato per sempre nella sua prigione, Sargeras riusc\u00ec a piantare la sua gigantesca spada in Azeroth, nella regione di Silitus.\nTuralyon.\nTuralyon \u00e8 un paladino umano che combatt\u00e9 per le forze dell'Alleanza durante la Seconda Guerra.\nInizialmente un giovane sacerdote, Turalyon fu scelto dall'arcivescovo Alonsus Faol per formare l'ordine della Mano d'Argento, assieme a Tirion Fordring, Uther e altri. Venne scelto da Anduin Lothar come luogotenente per assisterlo nel conflitto, e strinse amicizia col mago Khadgar. Durante la guerra inizi\u00f2 anche una relazione con la ranger alta elfa Alleria Ventolesto. Combatt\u00e9 assieme a Lothar nelle Alture di Colletorto, dopodich\u00e9 venne inviato assieme a Khadgar, Alleria e una parte delle forze dell'Alleanza a difendere Quel'Thalas, arrivando per\u00f2 dopo l'Orda, quando i Boschi di Cantoeterno gi\u00e0 stavano bruciando. Scacciata l'Orda da Quel'Thalas e col pieno supporto degli elfi, Turalyon guid\u00f2 le armate verso la Capitale di Lordaeron, respingendo le forze di Orgrim Martelfato che la stavano assediando. Da l\u00ec, l'esercito dell'Alleanza ricacci\u00f2 l'Orda sempre pi\u00f9 a sud. Durante la battaglia ai Bastioni di Roccianera Lothar venne ucciso da Martelfato e Turalyon, preso il comando delle truppe, impart\u00ec una pesante sconfitta agli orchi, inseguendoli poi in direzione delle Terre Devastate dove Khadgar distrusse il Portale Oscuro.\nNon molti anni dopo, Turalyon venne scelto da re Terenas Menethil II per guidare una spedizione attraverso il ricostruito Portale Oscuro, per scongiurare nuovamente la minaccia dell'Orda, assieme ad Alleria, Khadgar, Kurdran Granmartello e Danath Cacciatroll. Quando, a causa di Ner'zhul, il pianeta di Draenor cominci\u00f2 a distruggersi, Turalyon e gli altri decisero di restare l\u00ec per chiudere il Portale Oscuro ed impedire che anche Azeroth potesse essere coinvolto dal cataclisma. Sebbene presunti morti ad Azeroth, gli eroi sopravvissero entrando in un altro dei portali aperti da Ner'zhul, per poi fare ritorno su Draenor dopo la sua trasformazione nelle Terre Esterne. A differenza di Khadgar, Kurdran e Danath che appaiano tutti nella seconda espansione di \"World of Warcraft\", \"The Burning Crusade\", non c'\u00e8 alcuna traccia di Turalyon e Alleria, e nemmeno gli altri membri della spedizione sanno dove siano. Da essa Turalyon ebbe un figlio, Arator, che attualmente si trova nelle Terre Esterne in cerca dei genitori.\nUther.\nUther, detto l'Araldo della Luce o il Portatore di Luce (\"the Lightbringer\") era il capo dei paladini della Mano d'Argento. Introdotto in ', appare anche in ' e, in una manciata di missioni, nel corso di \"World of Warcraft\" e delle sue espansioni; compare in vari romanzi della serie, fra cui \"La discesa delle tenebre\" e ', ed \u00e8 un personaggio giocabile in \"Heroes of the Storm\". La sua voce italiana \u00e8 data da Silvano Piccardi in \"Warcraft III\" e da Gianni Gaude in '.\nUther era un cavaliere ed un apprendista chierico dell'arcivescovo Alonsus Faol durante la Prima Guerra: egli fu il primo paladino della storia di Azeroth, e venne messo da Faol alla guida della neonata Mano d'Argento all'inizio della Seconda Guerra, durante la quale combatt\u00e9. Il titolo di Araldo della Luce gli fu attribuito da Turalyon dopo la battaglia dei Bastioni di Roccianera. Dopo la fine del conflitto, re Terenas Menethil II gli affid\u00f2 l'istruzione e l'addestramento a paladino di suo figlio Arthas, e i due divennero ottimi amici; nello stesso periodo, Uther presiedette anche la cerimonia con la quale Tirion Fordring venne escluso dalla Mano d'Argento.\nQuando cominciarono le avvisaglie della Terza Guerra, Uther e Arthas difesero la cittadina di Strahnbrad dagli orchi del clan Roccianera. Successivamente, Uther accorse in aiuto di Arthas e di Jaina Marefiero che erano assiediati dai non morti a Valsalda. Da qui, i tre guidarono le loro forze a Stratholme, dove Arthas sperava di fronteggiare il signore del terrore Mal'Ganis; una volta arrivati, scoprirono che tutta la citt\u00e0 era stata infettata dalla piaga della non morte, e che tutti gli abitanti si sarebbero presto mutati in non morti. Arthas allora ordin\u00f2 che la citt\u00e0 venisse ripulita ma Uther, sconvolto anche solo dall'idea di un gesto simile, rifiut\u00f2 di farlo e Arthas, furioso, lo accus\u00f2 di tradimento e lo sollev\u00f2 dal suo incarico di capo della Mano d'Argento (cosa che comunque non aveva il potere di fare). \nNon molto tempo dopo Arthas, corrotto e ora al servizio del Flagello, invase Lordaeron con un'armata di non morti, attaccando la capitale e uccidendo suo padre, re Terenas. Uther s'incaric\u00f2 di sorvegliare l'urna con le ceneri del sovrano ad Andorhal; qui venne raggiunto da Arthas, che voleva impossessarsi dell'urna, in cui doveva riporre i resti mortali del negromante Kel'Thuzad: Uther fronteggi\u00f2 Arthas, ma dopo una dura battaglia fu sconfitto e ucciso.\nIl suo corpo di Uther fu recuperato e sepolto in un grande mausoleo, situato nelle Terre Infette Occidentali. Il suo spirito, intrappolato nella spada Gelidanima, appare diverse volte in \"World of Warcraft\": \u00e8 lui ad esempio ad avvertire che, senza il Re dei Lich a controllarlo, il Flagello distruggerebbe Azeroth.\nVarian Wrynn.\nVarian Wrynn era il re di Roccavento e leader dell'Alleanza. Introdotto con un ruolo marginale in \"World of Warcraft\", acquista un ruolo di primo piano a partire da \"Wrath of the Lich King\" fino alla morte all'inizio di \"\"; la sua storia \u00e8 stata considerevolmente ampliata anche nel materiale letterario della serie, apparendo con ruoli rilevanti anche in numerosi fumetti e romanzi (in particolare \"World of Warcraft\", \"La distruzione - Preludio al Cataclisma\", \"Cuore di lupo\" e \"Crimini di guerra\", di cui \u00e8 protagonista o comprimario). Il personaggio appare brevemente, in una versione bambina, nel film \"Warcraft - L'inizio\".\nVarian \u00e8 figlio di Llane Wrynn, re di Roccavento, e della regina Taria; in seguito alla morte di Llane e alla caduta di Roccavento durante la Prima Guerra, Varian ripara a Lordaeron con i superstiti. Roccavento viene riconquistata durante la Seconda Guerra e successivamente ricostruita e Varian, a diciotto anni, viene ufficialmente incoronato re, sposandosi poi con una nobildonna di nome Tiffin Ellerian. Dalla loro unione nasce un figlio, Anduin Wrynn, ma la donna muore tragicamente durante una rivolta.\nVarimathras.\nAssieme ai fratelli Detheroc e Balnazzar, Varimathras era uno dei nathrezim incaricati di sorvegliare il Flagello a Lordaeron. Dopo il tradimento dello stesso e la partenza di Arthas per Nordania, Varimathras e i suoi fratelli presero il controllo delle Radure di Tirisfal, solo per essere attaccati poco dopo dai Reietti di Sylvanas Ventolesto. Sconfitto e sottomesso, Varimathras fu costretto a giurare fedelt\u00e0 a Sylvanas, e caus\u00f2 la finta morte di suo fratello Balnazzar. Sylvanas lo pose poi a capo degli inseguitori della morte, la gilda degli assassini di Sepulcra. Varimathras pianific\u00f2 la sua vendetta contro Sylvanas fino agli eventi successivi l'uscita di \"Wrath of the Lich King\" dove, assieme al Gran Speziale Putress, trad\u00ec Sylvanas prendendo il controllo di Sepulcra. Il nathrezim, Putress e le loro forze vennero sconfitti durante la battaglia per Sepulcra, che segn\u00f2 una definitiva rottura dei rapporti fra Orda e Alleanza.\nVarok Faucisaure.\nVarok Faucisaure \u00e8 un veterano di guerra dell'Orda; nato a Draenor, fu uno dei primi orchi a bere il sangue di Mannoroth, rimanendo schiavo della Legione Infuocata; prese quindi parte ai massacro dei Draenei e, successivamente, a tutte e tre le guerre che si combatterono sul mondo di Azeroth. Quando Thrall un\u00ec i clan sotto la sua egida per formare la Nuova Orda, Varok si un\u00ec a lui senza esitazione, ansioso di riparare ai torti commessi in passato; venne posto al comando delle forze combinate dell'Orda e dell'Alleanza a Silitus per contrastare le orde dei qiraji durante la Seconda Guerra delle Sabbie Mutevoli. \nDopo l'attacco del Re dei Lich alle capitali di Azeroth, venne inviato con le forze dell'Orda a Nordania, per affiancare e consigliare Garrosh Malogrido; qui, durante la guerra al Flagello, il figlio di Varok, Dranosh, venne ucciso dal Re dei Lich, la sua anima imprigionata dentro Gelidanima e il suo corpo rianimato come cavaliere della morte. \nVelen.\nIl profeta Velen \u00e8 il capo dei draenei, ed uno dei leader dell'Alleanza. Introdotto in \"\", compare poi in tutte le espansioni successive del videogioco. Ricopre un ruolo rilevante anche in vari romanzi della serie, come \"L'ascesa dell'Orda\" di Christie Golden e \"Cuore di lupo\" di Richard A. Knaak, oltre ad apparire in fumetti, storie brevi e altro materiale.\nIn un periodo precedente di almeno 25.000 anni gli eventi di \"World of Warcraft\", Velen, assieme a Kil'jaeden e Archimonde, governava saggiamente la razza degli eredar sul pianeta Argus. Il Titano Oscuro Sargeras, volendo corrompere gli eredar e incorporarli nella Legione Infuocata, si present\u00f2 loro come una divinit\u00e0 benevola, e Kil'jaeden e Archimonde accettarono prontamente le sue offerte. Velen rimase sospettoso e, dopo aver appreso la verita su Sargeras in una visione, raccolse quanti pi\u00f9 seguaci possibile e li port\u00f2 via da Argus: la loro fuga venne resa possibile dai naaru, accorsi in loro aiuto con una nave dimensionale. Da quel momento, Velen ribattezz\u00f2 i suoi seguaci \"draenei\", che significa \"esiliati\"; Kil'jaeden, considerandoli traditori, giur\u00f2 che non avrebbe avuto pace fino a che non fosse riuscito a sterminarli tutti e cos\u00ec, per millenni a venire, Velen e i draenei continuarono a spostarsi di mondo in mondo per sfuggire ai loro ex-fratelli.\nGiunti sull'ennesimo pianeta, che chiamarono Draenor, i draenei ricominciarono a costruire la loro civilt\u00e0 e ad entrare in contatto con le razze native (fra cui gli orchi, che avevano preso ad adorare la loro nave dimensionale, Oshu'gun, scambiandola per una \"montagna sacra\"). La situazione rimase stabile fino a che Kil'jaeden non li scov\u00f2 nuovamente: egli riusc\u00ec a manipolare gli orchi fino a trasformarli in mostri assetati di sangue e a riunirli nell'Orda, scagliandoli poi all'attacco dei draenei\n. Le citt\u00e0 draenee caddero una dopo l'altra fino a che non rimase solo Shattrath. Poich\u00e9 gli orchi -e Kil'jaeden che li controllava- non si sarebbero fermati fino a che non avessero sterminato completamente i draenei, era necessario che si illudessero di averlo fatto: un buon numero di draenei volontari, compresi donne e bambini, rimase quindi nella citt\u00e0, in attesa della morte, cos\u00ec da far pensare agli orchi di aver massacrato tutti i draenei, mentre gli altri (incluso Velen, che doveva restare in vita per guidare i superstiti) si nascosero nelle Paludi di Zangar. Essi sopravvissero al cataclisma che trasform\u00f2 Draenor nelle Terre Esterne, e Velen incoraggi\u00f2 lo sciamano Nobundo a diffondere lo sciamanesimo tra i draenei. Nel periodo storico di \"The Burning Crusade\", Velen e Nobundo guidarono un raid contro la fortezza di Kael'thas Solealto, Forte Tempesta, appropriandosi di una delle sue strutture satellite, la Exodar, e assieme a molti draenei la usarono per lasciare le Terre Esterne: dopo essersi teletrasportata nei cieli di Azeroth, la nave dimensionale and\u00f2 a schiantarsi sull'Isola di Brumazzurra, e di l\u00ec a poco i draenei entrarono in contatto con gli elfi della notte per poi essere ammessi nell'Alleanza.\nDopo la sconfitta di Kil'jaeden sull'Isola di Quel'Danas, Velen si rec\u00f2 presso il Pozzo Solare, utilizzando il cuore del naaru caduto M'uru per ripristinare la sua energia sacra, dando un contributo fondamentale alla redenzione degli elfi del sangue.\nVereesa Ventolesto.\nVereesa Ventolesto (\"Vereesa Windrunner\") \u00e8 una ranger alta elfa, che lott\u00f2 durante la Seconda e la Terza Guerra. \u00c8 sorella di Alleria, Sylvanas e Lirath Ventolesto. Inizialmente Vereesa era ignara del destino di Sylvanas, divenuta regina dei Reietti, credendola morta. Una volta saputa la verit\u00e0, pianse il fato della sorella.\nVereesa fu assegnata dai suoi superiori a scortare il mago Rhonin durante un viaggio, finendo per liberare la regina dei draghi rossi Alexstrasza da Grim Batol assieme al mago e al nano Falstad Granmartello. Tempo dopo, spos\u00f2 Rhonin da cui ebbe due figli gemelli, Giramar e Galdarin. Suo cugino Zendarin tent\u00f2 di rapire i bambini (non riuscendoci), portando Vereesa a ritornare a Grim Batol per vendicarsi di lui, stavolta accompagnata dalla draenei Iridi e dai draghi Kalecgos e Korialstrasz. Riappare in \"\", dove \u00e8 la leader dei Silver Covenant, un gruppo di elfi alti che si oppone all'inclusione degli elfi del sangue nel Kirin Tor e all'accesso dell'Orda a Dalaran; Vereesa cova infatti una certa animosit\u00e0 verso gli elfi del sangue, dovuta anche alla sua fedelt\u00e0 verso le tradizioni degli elfi alti.\nNonostante l'antipatia, Vereesa rispose alla chiamata di Halduron Alachiara recandosi nelle Terre Spettrali, per aiutare Vol'jin a fermare i piani dei troll Zandalari di riunire tutte le trib\u00f9 di troll in un solo impero. Fermata l'avanzata degli Zandalari, Vereesa risponde alla chiamata di Jaina Marefiero insieme al marito Rhonin per difendere Theramore dall'Orda. Allontanatasi dalla citt\u00e0 per inseguire un traditore, scampa alla distruzione di Theramore e giura eterna vendetta contro l'Orda per la morte del marito. Vereesa guida quindi i Silver Covenant contro i Predatori del Sole durante la purga di Dalaran, ed \u00e8 presente durante l'assedio di Orgrimmar e lo scontro con Galakras, nonch\u00e9 alla caduta di Garrosh.\nVol'jin.\nVol'jin \u00e8 il capo dei troll della trib\u00f9 Lanciascura. Venne introdotto come personaggio minore in una missione della demo di ', la quale fu poi inserita nell'espansione \"The Frozen Throne\", dove il personaggio acquis\u00ec anche un ruolo maggiore. Presente in \"World of Warcraft\" sin dall'inizio, Vol'jin rimane un personaggio di contorno fino all'espansione '. La voce originale del personaggio \u00e8 stata data da Chris Metzen e, a partire dalla patch 5.1, da Dave Fennoy, mentre il doppiaggio italiano \u00e8 di Stefano Thermes. Al di l\u00e0 dei videogiochi, \u00e8 il protagonista del romanzo \"Vol'jin - Gli spettri dell'Orda\", scritto da Michael A. Stackpole, e appare con un ruolo maggiore anche in \"Jaina Marefiero - Venti di guerra\", di Christie Golden, oltre ad apparire in vari altri romanzi, fumetti e storie brevi.\nVol'jin era il figlio di Sen'jin, capo dei troll della trib\u00f9 Lanciascura che vivevano su un piccolo arcipelago nel Grande Mare. Sen'jin, dopo aver avuto una visione del futuro in cui vide la propria morte e l'arrivo di Thrall, mand\u00f2 suo figlio e il suo amico Zalazane nel folto del bosco a cercare i Loa, le divinit\u00e0 dei troll; presso di essi, lo stesso Vol'jin ebbe delle visioni del futuro, e venne giudicato degno di diventare un Cacciatore delle Ombre. Al loro ritorno al villaggio, Vol'jin e Zalazane scoprirono che, anzich\u00e9 alcune settimane, erano stati via per tre mesi e che la trib\u00f9 era stata attaccata dai servi di una strega del mare che aveva anche ucciso Sen'jin, e che i troll erano sopravvissuti solo grazie all'intervento dell'Orda guidata da Thrall. Poich\u00e9 le isole stavano sprofondando Vol'jin, succedendo a suo padre come capotrib\u00e0, giur\u00f2 fedelt\u00f2 all'Orda e organizz\u00f2 l'evacuazione dalle isole.\nGiunto a Kalimdor in seguito alla Terza Guerra, Vol'jin stabil\u00ec il suo popolo sulle Isole dell'Eco, nel sud est di Durotar, e divenne uno dei migliori amici e consiglieri di Thrall; i troll furono per\u00f2 costretti ad lasciare anche queste isole varie volte, prima perch\u00e9 attaccati dalle forze dell'ammiraglio Marefiero e poi a causa del tradimento di Zalazane che us\u00f2 magie vud\u00f9 oscure per rendere schiavi gli altri troll. Nel periodo successivo alla caduta del Re dei Lich, e Vol'jin guid\u00f2 le sue forze alla riconquista delle Isole dell'Eco, sconfiggendo Zalazane.\nDopo il Cataclisma, Vol'jin collabor\u00f2 con Halduron Alachiara e Vereesa Ventolesto per sconfiggere i troll di Zul'Aman. Nello stesso periodo, Garrosh Malogrido divenne Capoguerra dell'Orda, con cui Vol'jin aveva un pessimo rapporto (tanto che da essersi minacciati di morte a vicenda). Su consiglio di Thrall, Vol'jin e i suoi troll rimasero comunque nell'Orda, e parteciparono alla campagna di guerra voluta da Garrosh contro l'Alleanza, conquistando la Fortezza dei Custodi del Nord e rimanendo inorridito dopo che Garrosh distrusse Theramore con una bomba di mana.\nIl rapporto con Garrosh peggior\u00f2 ulteriormente durante l'esplorazione di Pandaria, dove Vol'jin scamp\u00f2 a malapena ad un tentativo di omicidio organizzato da Garrosh, ritirandosi per recuperare le forze in un monastero pandaren, assistito da Chen Triplo Malto. Dopo ci\u00f2, Vol'jin organizz\u00f2 una rivolta contro Garrosh, ottenendo il sostegno degli altri leader dell'Orda e dell'Alleanza e partecipando personalmente all'assedio di Orgrimmar; dopo che Garrosh venne sconfitto, Thrall nomin\u00f2 Vol'jin nuovo Capoguerra.\nLa sua permanenza in tale ruolo fu per\u00f2 breve: in seguito al ritorno della Legione Infuocata su Azeroth, Vol'jin guid\u00f2 le forze dell'Orda in battaglia alle Isole Disperse, ma venne gravemente ferito durante gli scontri; riportato ad Orgrimmar, nomin\u00f2 Sylvanas Ventolesto nuovo Capoguerra prima di spirare.\nXavius.\nDiecimila anni prima della Prima Guerra, Lord Xavius era il capo degli Eletti di Zin-Azshari, l'antica capitale degli elfi della notte, e il consigliere della regina Azshara. Xavius fu uno dei primi elfi ad entrare in contatto con Sargeras, allorch\u00e9 il Titano Oscuro prese interesse verso il mondo di Azeroth: sicuro che Sargeras fosse un qualche genere di divinit\u00e0, convinse la regina a ordinare la creazione di un portale per permettere a Sargeras e alla sua Legione Infuocata di raggiungere il loro mondo.\nAzshara ordin\u00f2 a Xavius di fare in modo che solo gli Eletti potessero usufruire della magia del Pozzo dell'Eternit\u00e0; il piano di Xavius funzion\u00f2, ma Malfurion Grantempesta riusc\u00ec, tramite il Sogno di Smeraldo, a distruggere il suo incantesimo, distruggendo poi Xavius stesso. Lo spirito di Xavius venne catturato da Sargeras, che, deluso per il suo fallimento, lo tortur\u00f2 a lungo prima di dargli un'altra possibilit\u00e0 e riportarlo in vita sotto forma di satiro.\nSargeras lo incaric\u00f2 di convincere altri Eletti a farsi trasformare in satiri, e di consegnargli Malfurion Grantempesta. Mentre il primo obiettivo venne raggiunto facilmente, il secondo si rivel\u00f2 ben pi\u00f9 difficile: Xavius attacc\u00f2 Malfurion mentre cercava Tyrande nei boschi, e venne colpito da una freccia di Shandris Piumaluna. Usando i suoi poteri druidici, Malfurion fece crescere un intero albero dall'asta in legno della freccia, intrappolando al suo interno Xavius. Alla fine della Guerra degli Antichi, quando avvenne la Frattura, l'albero venne trascinato sul fondo del mare assieme con buona parte dell'antico continente di Kalimdor.\nLungi dall'essere morto, tuttavia, e, alleandosi agli Dei Antichi, diecimila anni pi\u00f9 tardi Xavius ritorn\u00f2 sotto l'identit\u00e0 di \"Signore dell'Incubo\": in questa veste corruppe il druido elfo della notte Fandral Elmocervo, causando la corruzione dell'Albero del Mondo Teldrassil, e successivamente scatenando l'Incubo di Smeraldo su Azeroth. Il suo piano venne nuovamente sventato da Malfurion insieme con Tyrande, Broll Orsomanto, Thura, Lucan Foxblood, Ysera, Eranikus e altri.\nYsera.\nYsera la Risvegliata (\"Ysera the Awakened\"), precedentemente detta \"la Sognatrice\" (\"the Dreamer\") era la signora dei draghi verdi, che sorvegliano il Sogno di Smeraldo. Per quanto riguarda i videogiochi, appare esclusivamente nelle espansioni di \"World of Warcraft\" \"Wrath of the Lich King\", \" e Legion\", mentre \u00e8 presente nei romanzi della \"Trilogia della Guerra degli Antichi\", in \"Day of the Dragon\", \"Grantempesta\" e \"Thrall - Il crepuscolo degli Aspetti\", e nella storia breve \"La carica degli Aspetti\".\nYsera ricevette i suoi poteri dal Titano della vita, Eonar; legati al Sogni di Smeraldo, Ysera e i suoi draghi verdi erano immersi in una perenne trance, essendo contemporaneamente in entrambi i mondi. Profondamente amica dell'Antico Guardiano Malorne, fu madre adottiva del di lui figlio Cenarius. Durante la Guerra degli Antichi, come gli altri Aspetti Ysera fu ingannata da Neltharion e partecip\u00f2 alla battaglia dove egli rivel\u00f2 il suo tradimento. Sempre durante la Guerra, Ysera assistette alla morte di Malorne, al quale era molto legata, per mano di Archimonde: lo sconvolgente evento le fece spalancare gli occhi (letteralmente, una cosa assai rara) dall'orrore, e in una furia disperata fece strage dei demoni che si trovavano sul posto. Alla fine del conflitto, assieme ad Alexstrasza e Nozdormu piant\u00f2 l'Albero del Mondo Nordrassil, aprendo agli elfi della notte la connessione al Sogno di Smeraldo.\nQuando la corruzione del Sogno da parte dell'Incubo prese il via, Ysera perse alcuni dei suoi migliori luogotenenti (Lethon, Ysondre, Emeriss e Taerar), oltre al consorte Eranikus, contagiati dall'Incubo. Durante gli eventi di \"Wrath of the Lich King\", quando Nishera, la dragonessa custode del Santuario dei Draghi di Smeraldo, le chiese di aiutare nella lotta contro il Flagello, Ysera, forse anch'essa intaccata dall'Incubo, ordin\u00f2 invece ai difensori del Santuario di trattare chiunque non facesse parte dello stormo verde come nemico.\nDopo la caduta del Re dei Lich, Ysera si trov\u00f2 a fronteggiare l'Incubo di Smeraldo in tutta la sua potenza: attaccata da Lethon, lo respinse grazie all'aiuto degli altri draghi verdi, degli antichi e dei druidi, ma in seguito egli riusc\u00ec ad ingannarla e imprigionarla, permettendo all'Incubo di soverchiare tanto il Sogno quanto Azeroth. Venne liberata da Eranikus, che si sacrific\u00f2 per questo, e alla fine della guerra diede la sua benedizione a Teldrassil; da quel momento, Ysera divenne nota non pi\u00f9 come \"la Sognatrice\", ma come \"la Risvegliata\": per un certo periodo, ormai slegata dalla trance perenne in cui era stata immersa per millenni, Ysera ebbe delle difficolt\u00e0 a integrarsi coerentemente nel mondo reale.\nDurante un successivo incontro al Tempio della Lega dei Draghi, Ysera annunci\u00f2 che aveva avuto una visione dell'Ora del Crepuscolo: per prevenirla, assold\u00f2 Thrall perch\u00e9 andasse a cercare Nozdormu nelle vie tel tempo. Si un\u00ec in seguito a Thrall e agli altri Aspetti nella battaglia contro Chromatus, riuscendo a distruggerlo, e si rec\u00f2 poi sul Monte Hyjal per aiutare Malfurion Grantempesta e Hamuul Totem Runico nella difesa e nella rigenerazione di Nordrassil e nella guerra contro Ragnaros.\nAssieme a Kalecgos, Ysera ebbe l'idea di usare l'Anima dei Demoni per distruggere Alamorte, idea che si rivel\u00f2 vincente: scongiurata l'Ora del Crepuscolo, come gli altri Aspetti anche Ysera perse tale status, diventando mortale.\nSuccessivamente, in Legion, viene corrotta da Xavius. Viene uccisa da un avventuriero con la collaborazione di Tyrande per salvare il santuario di Elune.\nZul'jin.\nZul'jin era il capo dei troll della foresta della trib\u00f9 Amani. \nDurante la Prima Guerra, Orgrim Martelfato venne inviato da Manonera a parlamentare con gli Amani per ottenere un'alleanza, ma all'epoca Zul'jin rifiut\u00f2, nient'affatto sicuro di poterne trarre beneficio. Durante la Seconda Guerra venne catturato da una banda di guerrieri dell'Alleanza e poi liberato da un gruppo di orchi; dopo ci\u00f2, Zul'jin accett\u00f2 di far unire gli Amani all'Orda, anche perch\u00e9 pensava che grazie ad essa avrebbe potuto ricostruire l'impero troll formato dalle due trib\u00f9 Amani e Gurubashi, e distruggere gli odiatissimi alti elfi. Dopo la sconfitta dell'Orda, Zul'jin scomparve: in realt\u00e0 venne catturato da Halduron Alachiara e torturato per giorni finch\u00e9 una banda di guerrieri troll non lo liber\u00f2 (fuga durante la quale Zul'jin si amput\u00f2 il braccio con una lancia per poter scappare).\nAll'epoca di \"The Burning Crusade\" Zul'jin, amareggiato dal fatto di non essere riuscito a distruggere gli elfi, evoca i Loa dei troll e li instilla nei corpi dei suoi guerrieri, rendendoli invincibili, sperando cos\u00ec di poter distruggere gli elfi del sangue. I suoi piani vennero tuttavia sventati da alcuni avventurieri che, introdottisi a Zul'Aman, uccisero lui e i suoi luogotenenti."}
{"id": "3256703", "revid": "205250", "url": "https://it.wikipedia.org/wiki?curid=3256703", "title": "Adrien Rougier", "text": "Biografia.\nDopo avere studiato musica a Lione, Rougier prosegu\u00ec gli studi a Parigi con Vincent d'Indy e Louis Vierne, famoso organista che gli permise di perfezionare la sua tecnica d'interpretazione. Fu per un breve periodo assistente di Charles-Marie Widor, organista del grande organo della chiesa di Saint-Sulpice, prima di essere nominato organista titolare a Lione in diverse parrocchie. Dal 1923 fu anche il direttore dell'orchestra filarmonica di Grenoble.\nNel 1947 persuase Maurice Durufl\u00e9 a venire a Lione per dirigere il suo Requiem op. 9. Ottenne anche la venuta di Gaston Litaize, Jean Langlais ed altri eminenti organisti dell'epoca. Dal 1967 al 1969 assunse la carica di professore d'organo al Conservatorio di Lione.\nOpere.\nNell'opera di Rougier si sente l'influenza dell'opera di Louis Vierne e, indirettamente, quella di C\u00e9sar Franck che Rougier ammirava molto. Ma ebbe soprattutto l'occasione di contribuire al rinascimento della musica per organo di Johann Sebastian Bach dedicando le sue ricerche alla restituzione delle sonorit\u00e0 degli strumenti suonati dal \"kantor\" di Lipsia nel settecento."}
{"id": "3256709", "revid": "47767", "url": "https://it.wikipedia.org/wiki?curid=3256709", "title": "Alleria Windrunner", "text": ""}
{"id": "3256711", "revid": "47767", "url": "https://it.wikipedia.org/wiki?curid=3256711", "title": "Vereesa Windrunner", "text": ""}
{"id": "3256712", "revid": "47767", "url": "https://it.wikipedia.org/wiki?curid=3256712", "title": "Lor'themar Theron", "text": ""}
{"id": "3256714", "revid": "47767", "url": "https://it.wikipedia.org/wiki?curid=3256714", "title": "Fandral Staghelm", "text": ""}
{"id": "3256715", "revid": "466539", "url": "https://it.wikipedia.org/wiki?curid=3256715", "title": "Beverly Hilton Hotel", "text": "Il Beverly Hilton Hotel \u00e8 un hotel statunitense situato a Beverly Hills, nello stato della California.\nCelebre per essere dal 1961 la sede del premio annuale Golden Globe, negli anni ha ospitato numerose celebrit\u00e0 e, secondo quanto raccont\u00f2 Philip Watson, fu abituale luogo di incontro di John Fitzgerald Kennedy e Marilyn Monroe.\nLa cantante e attrice Whitney Houston \u00e8 morta in questo hotel l'11 febbraio 2012."}
{"id": "3256716", "revid": "47767", "url": "https://it.wikipedia.org/wiki?curid=3256716", "title": "Shandris Feathermoon", "text": ""}
{"id": "3256717", "revid": "47767", "url": "https://it.wikipedia.org/wiki?curid=3256717", "title": "Brann Bronzebeard", "text": ""}
{"id": "3256718", "revid": "47767", "url": "https://it.wikipedia.org/wiki?curid=3256718", "title": "Falstad Wildhammer", "text": ""}
{"id": "3256720", "revid": "47767", "url": "https://it.wikipedia.org/wiki?curid=3256720", "title": "Kurdran Wildhammer", "text": ""}
{"id": "3256721", "revid": "47767", "url": "https://it.wikipedia.org/wiki?curid=3256721", "title": "Magni Bronzebeard", "text": ""}
{"id": "3256723", "revid": "47767", "url": "https://it.wikipedia.org/wiki?curid=3256723", "title": "Moira Thaurissan", "text": ""}
{"id": "3256724", "revid": "47767", "url": "https://it.wikipedia.org/wiki?curid=3256724", "title": "Moira Bronzebeard", "text": ""}
{"id": "3256725", "revid": "47767", "url": "https://it.wikipedia.org/wiki?curid=3256725", "title": "Darion Mograine", "text": ""}
{"id": "3256728", "revid": "47767", "url": "https://it.wikipedia.org/wiki?curid=3256728", "title": "Teron Gorefiend", "text": ""}
{"id": "3256732", "revid": "47767", "url": "https://it.wikipedia.org/wiki?curid=3256732", "title": "Blackhand", "text": ""}
{"id": "3256733", "revid": "47767", "url": "https://it.wikipedia.org/wiki?curid=3256733", "title": "Drek'Thar", "text": ""}
{"id": "3256734", "revid": "47767", "url": "https://it.wikipedia.org/wiki?curid=3256734", "title": "Durotan", "text": ""}
{"id": "3256735", "revid": "47767", "url": "https://it.wikipedia.org/wiki?curid=3256735", "title": "Baine Bloodhoof", "text": ""}
{"id": "3256737", "revid": "47767", "url": "https://it.wikipedia.org/wiki?curid=3256737", "title": "Hamuul Runetotem", "text": ""}
{"id": "3256738", "revid": "47767", "url": "https://it.wikipedia.org/wiki?curid=3256738", "title": "Magatha Grimtotem", "text": ""}
{"id": "3256739", "revid": "47767", "url": "https://it.wikipedia.org/wiki?curid=3256739", "title": "Anduin Wrynn", "text": ""}
{"id": "3256740", "revid": "47767", "url": "https://it.wikipedia.org/wiki?curid=3256740", "title": "Daelin Proudmoore", "text": ""}
{"id": "3256741", "revid": "47767", "url": "https://it.wikipedia.org/wiki?curid=3256741", "title": "Khadgar", "text": ""}
{"id": "3256742", "revid": "47767", "url": "https://it.wikipedia.org/wiki?curid=3256742", "title": "Turalyon", "text": ""}
{"id": "3256743", "revid": "47767", "url": "https://it.wikipedia.org/wiki?curid=3256743", "title": "Akama", "text": ""}
{"id": "3256744", "revid": "47767", "url": "https://it.wikipedia.org/wiki?curid=3256744", "title": "Chen Stormstout", "text": ""}
{"id": "3256745", "revid": "47767", "url": "https://it.wikipedia.org/wiki?curid=3256745", "title": "Gelbin Mekkatorque", "text": ""}
{"id": "3256746", "revid": "47767", "url": "https://it.wikipedia.org/wiki?curid=3256746", "title": "Genn Greymane", "text": ""}
{"id": "3256747", "revid": "47767", "url": "https://it.wikipedia.org/wiki?curid=3256747", "title": "Genn Graymane", "text": ""}
{"id": "3256748", "revid": "287204", "url": "https://it.wikipedia.org/wiki?curid=3256748", "title": "Hong Kong Open 1990 - Singolare", "text": "Il singolare del torneo di tennis Hong Kong Open 1990, facente parte dell'ATP Tour, ha avuto come vincitore Pat Cash che ha battuto in finale Alex Antonitsch 6-3, 6-4."}
{"id": "3256749", "revid": "599013", "url": "https://it.wikipedia.org/wiki?curid=3256749", "title": "Cholent", "text": "Cholent (in yiddish: \u05d8\u05e9\u05d0\u05b8\u05dc\u05e0\u05d8, \"tsholnt o tshulnt\") o Hamin (in ebraico: \u05d7\u05de\u05d9\u05df) \u00e8 un tradizionale stufato della cucina ebraica. Viene cotto durante tutta la notte per 12 ore e mangiato a pranzo durante lo Shabbat. Il cholent si \u00e8 raffinato nei secoli per essere conforme alle regole della religione ebraica che vieta di cucinare durante il sabato. La pentola viene portata a bollitura il venerd\u00ec sera, prima che cominci il sabato, e mantenuta poi in forno a temperatura minima fino al giorno dopo.\nCi sono molte varianti a questo piatto che \u00e8 usato sia dagli ebrei askenaziti che sefarditi. Gli ingredienti base del cholent sono carne di manzo, patate, fagioli e orzo. Nella variante sefardita (Hamin) si usa il riso invece di fagioli ed orzo e carne di pollo anzich\u00e9 di manzo.\nStoria.\nLa prima traccia del cholent askenazita si trova in uno scritto del Rabbi Yizhak di Vienna del 1180. \nPreparazione.\nCi sono molte ricette per il cholent. Gli ingredienti variano a seconda delle aree geografiche d'Europa dalle quali gli ebrei vivevano e soprattutto dalle preferenze personali del cuoco. La lunga cottura notturna permette il fondersi del vari elementi che conducono il caratteristico sapore del cholent. \nL'ingrediente principale del cholent tradizionale \u00e8 il manzo (spalla, punta di petto, pancia, o qualsiasi altro taglio che si fa tenero e saporito in una lunga cottura lenta). La carne \u00e8 posta in una pentola con patate sbucciate, qualsiasi tipo di fagioli e cereali (orzo, farro, riso). La miscela \u00e8 leggermente speziata, soprattutto sale e pepe.\nMentre la carne di manzo \u00e8 l'ingrediente base tradizionale, carni alternative possono essere pollo, tacchino, vitello. Altri ortaggi come carote, patate dolci, pomodori, zucchine possono essere presenti. La speziatura pu\u00f2 essere migliorata con paprika, pepe in grani, e anche salsa di pomodoro o ketchup. Per ulteriori sapore e l'imbrunimento, alcuni cuochi non pelano le cipolle o aggiungono una piccola quantit\u00e0 di zucchero caramellato in olio.\nCholent Askenazita.\nUn'aggiunta comune al cholent askenazita contiene spesso kishke o helzel, un tipo di salsiccia kosher farcita con un impasto di farina, pollo o grasso d'oca, cipolle fritte e spezie. Tradizionalmente il kishke \u00e8 preparato con il rivestimento intestinale di mucca. Oggi \u00e8 spesso sostituito con un involucro sintetico commestibile come quello utilizzato per il salame o gli hot dog. L'Helzel \u00e8 la pelle del collo di pollo ripieno con un impasto a base di farina simile al kishke e cucito con ago e filo per assicurare che rimanga intatto durante la lunga cottura."}
{"id": "3256751", "revid": "47767", "url": "https://it.wikipedia.org/wiki?curid=3256751", "title": "Rexxar", "text": ""}
{"id": "3256752", "revid": "47767", "url": "https://it.wikipedia.org/wiki?curid=3256752", "title": "Vol'jin", "text": ""}
{"id": "3256753", "revid": "47767", "url": "https://it.wikipedia.org/wiki?curid=3256753", "title": "Lady Liadrin", "text": ""}
{"id": "3256755", "revid": "767487", "url": "https://it.wikipedia.org/wiki?curid=3256755", "title": "Oleg Veretennikov", "text": "Con 141 reti in 274 partite \u00e8 il miglior marcatore della storia del campionato russo.\nCarriera.\nGiocatore.\nClub.\n1986-1991: gli esordi.\nIncomincia a giocare nel 1986 quando viene schierato subito in prima squadra nel FC Uralmash Yekaterinburg squadra da cui partir\u00e0 nel 1988 dopo aver realizzato 3 reti in 20 incontri per trasferirsi nel FC Uralets Nizhny Tagil dove non riuscir\u00e0 ad avere un posto da titolare. Torna quindi al FC Uralmash Yekaterinburg nel quale ritrova spazio da titolare realizzando 2 reti in 29 partite. Nel 1989 gioca poco nell'FC Uralelektromed Verkhnyaya Pyshma prima di passare al ma gioca poche partite nel campionato sovietico. Passa nella stessa annata al Rostov, in seconda divisione, dove gioca da titolare realizzando una sola rete in 16 partite ma la squadra retrocede in terza divisione. Nell'anno successivo realizza 26 reti in 41 partite. Nel 1991 e nel 1992 ritorna all'FC Uralmash Yekaterinburg dove riesce a realizzare 14 gol in 42 presenze giocando solo nel 1991 da titolare.\n1992-1999: il successo con il Rotor.\nNel 1992 arriva al Rotor Volgograd dove gioca in prima divisione. Nella prima stagione la squadra si salva, mentre nella stagione 1993 grazie alle sue prestazioni il Rotor giunge al secondo posto. Sport-Express gli assegna il titolo di miglior centrocampista offensivo del campionato nel 1993. Nel 1994 la squadra arriva al quarto posto. Nel 1995 la squadra arriva al settimo posto trainata dai gol di Veretennikov che vince il titolo di capocannoniere del campionato segnando 25 reti. In Coppa di Russia il Rotor giunge in finale contro il Dinamo Mosca sconfitti 8-7 ai rigori dopo lo 0-0 dei tempi regolamentari. Nel 1995 Sport-Express gli assegna nuovamente il titolo di miglior centrocampista offensivo. Nel 1996 il Rotor Volgograd perde il campionato per soli 2 punti finendo al 3\u00ba posto. Nel 1997 Veretennikov segna 22 goal vincendo il titolo di capocannoniere portando la squadra al secondo posto. Nel 1997 \u00e8 il miglior centrocampista offensivo secondo Sport-Express. Nella stagione successiva realizza 22 reti vincendo per la terza volta il titolo di miglior marcatore del campionato trasportando il Rotor i russi fino al quarto posto in classifica. Sport-Expresse gli riassegna il titolo questa volta come miglior centrocampista centrale nel 1998. Il 1999 \u00e8 l'ultimo anno nel Rotor Volgograd dove rimarr\u00e0 per sempre nella storia della squadra grazie ai 141 gol in 247 partite.\n2000-2009: gli ultimi anni.\nPassa all' nel 2000 ma dopo una breve esperienza in cui realizza una rete in 7 presenze si trasferisce ai belgi del Lierse dove trova 3 realizzazioni in 18 incontri di campionato. Nella stagione successiva gioca da titolare coi russi dell'FC Sokol Saratov. Nel 2002 torna a Rostov sul Don dove conta 10 gettoni e 2 reti. Tra il 2003 ed il 2004 gioca con FC Mordovia Saransk, Irtysh Pavlodar e Astana. Rimane due stagioni tra il 2005 e il 2007 al Rotor dove segna 29 reti in 66 presenze. Nel 2005 viene premiato miglior centrocampista e miglior calciatore della Pervenstvo Professional'noj Futbol'noj Ligi, Zona sud secondo la Professional Football League. Successivamente gioca in Kazakistan con FC Irtysh Pavlodar e FC Astana prima di giocare l'ultima stagione con Rotor nel 2009 quando \u00e8 nuovamente premiato miglior calciatore e miglior centrocampista della Pervenstvo Professional'noj Futbol'noj Ligi, Zona Sud.\nNazionale.\nNonostante il discreto successo non viene quasi mai convocato in Nazionale giocando solo 4 partite nel 1996.\nAllenatore.\nNel 2010 diventa assistente allenatore nel Rotor Volgograd."}
{"id": "3256767", "revid": "2730", "url": "https://it.wikipedia.org/wiki?curid=3256767", "title": "Campagna del Red River", "text": "La campagna del Red River fu una serie di operazioni militari lungo il Red River in Louisiana svolte dal 10 marzo al 22 maggio 1864 nel corso della guerra di secessione americana, nel quadro del Teatro Trans-Mississippi. La campagna rappresent\u00f2 un'iniziativa dell'Unione che, con pi\u00f9 di 30.000 uomini sotto il comando del magg. gen. Nathaniel Banks, affront\u00f2 le truppe confederate del ten. gen. Richard Taylor, le cui forze inizialmente ammontavano a 10.000 uomini diventati quasi 20.000 con l'arrivo dei rinforzi (2 brigate texane, 1 divisione del Missouri e una dell'Arkansas).\nLa campagna fu un attacco fortemente voluto da Banks e da molti e influenti politici del nord e avversata da Ulysses S. Grant inserito nel pi\u00f9 ampio progetto di invasione dell'Alabama. Nonostante le vittorie nordiste in numerosi scontri, si risolse con un cocente fallimento dell'Unione, caratterizzato da scarsa pianificazione e cattiva gestione, nessun obiettivo venne compiutamente raggiunto. Taylor difese con successo la valle del Red River Valley nonostante la netta inferiorit\u00e0 numerica.\nAntefatti.\nFin dall'inizio della guerra, Texas e Louisiana rappresentavano un serbatoio fondamentale di cibo e rifornimenti per le truppe confederate. Le fiorenti piantagioni di cotone costituivano per il Sud il fulcro finanziario per il sostenimento dei costi del conflitto. L'occupazione del Texas orientale e il controllo del Red River avrebbero separato il Texas dal resto della Confederazione.\nIl Generale in capo dell'Unione Henry W. Halleck progett\u00f2 per l'inizio del 1864 la riunificazione degli eserciti dei generali Banks, Porter, Steele e A.J. Smith: 35.000 uomini da sottoporre al comando del Magg. Gen. Nathaniel Banks con i quali muovere alla conquista della Louisiana e successivamente del Texas.\nSvolgimento della Campagna.\nLa marcia dei Federali part\u00ec il 10 marzo. Il 14, con un'azione a sorpresa, l'intera guarnigione confederata di Fort de Russy venne catturata ed il forte cadde in mani nordiste. L'Ammiraglio nordista Porter blocc\u00f2 il Red River con una zattera gigante. Con il ritiro di Taylor da Alexandria, l'intera Louisiana centro-meridionale era in mano federale. Tuttavia, per una serie di incomprensioni, le truppe nordiste non si riunirono come originariamente pensato nel piano di Halleck, il quale, nel frattempo, era stato rimosso dall'incarico.A fine marzo le truppe di Banks erano a sole 65 miglia dal quartier generale della Confederazione per il Dipartimento di Trans-Mississippi, situato nella citt\u00e0 di Shreveport. Le altre forze federali, invece, avanzavano con notevole ritardo.\nBattaglia di Blair's Landing.\nDavanti alle inaspettate difficolt\u00e0, con l'esercito in ritirata e con l'ordine di Grant di riportare le truppe a New Orleans, i rapporti tra A.J. Smith e Banks divennero insostenibili. Anche tra i confederati, tuttavia, non regnava l'ordine e, nonostante Taylor volesse attaccare e distruggere le forze di Banks, il generale Edmund Kirby Smith opt\u00f2 per spostarsi a nord. Qui, grazie alle vittorie nella battaglia di Poison Spring e nella battaglia di Marks' Mills riusc\u00ec a fermare la spedizione Camden e sconfiggere il Mag. Gen. Frederick Steele che tentava di prendere Shreveport per poi marciare sul Texas.Rimasto con soli 5.000 uomini, Taylor, nella battaglia di Monett's Ferry, perse l'occasione di distruggere o catturare l'esercito di Banks.Per facilitare il ritiro delle navi, Banks fece costruire una diga in legno sul Red River. Taylor, sebbene abilissimo nel far credere ai federali di disporre di molti pi\u00f9 uomini di quelli effettivamente in possesso, non pot\u00e9 arrestare la fuga nordista: l'insignificante scontro nella battaglia di Mansura e la vittoria unionista nella battaglia di Yellow Bayou posero fine alla Campagna con il completo ritiro dei Federali dalla Louisiana.\nConseguenze.\nLa Campagna del Red River fu un fiasco per l'Unione, ed il suo esito port\u00f2 al prolungarsi di una guerra ormai avviata verso la vittoria nordista.\nIl fallimento della campagna pose fine alla carriera militare di Banks. I Confederati persero due comandanti chiave (Mouton e Green), soffrirono perdite che non potevano permettersi e sfugg\u00ec loro la grande occasione di catturare l'intera flotta dell'Unione che si trovava impotente sopra le cascate di Alexandria.\nFra l'altro sarebbero dovuto arrivare 5 brigate texane di rinforzo pari a circa 8.000 uomini ma, la riluttanza di Magruder (comandante del dipartimento del Texas) a cedere le proprie forze unita allo scarso polso dimostrato nel frangente da Kirby Smith, fecero s\u00ec che a Mansfied e a Pleansant Hill fossero presenti solo 2 brigate Texane di rinforzo (circa 3.000 uomini).\nSe fossero state presenti tutte, con ogni probabilit\u00e0 le forze nordiste in quella battaglia sarebbero state duramente sconfitte e la campagna si sarebbe trasformata in una delle pi\u00f9 grandi d\u00e9b\u00e2cle federali con ripercussioni sull'intera guerra civile.\nIn pi\u00f9 Taylor chiese che gli fosse messa a disposizione la 1\u00aa Brigata della Luisiana formata con i reggimenti che erano stati catturati a Vicksburg, ma gli fu negato anche questo reparto\nIl 22 \u00b0 Reggimento di Cavalleria del Texas, noto anche come il Primo Reggimento Indiano, guidato dal Chickasaw Allen Burton Holder riusc\u00ec a tenere le forze dell'Unione fuori dalla valle del Red River e dal Texas per il resto della guerra."}
{"id": "3256774", "revid": "1442080", "url": "https://it.wikipedia.org/wiki?curid=3256774", "title": "Madrid Tennis Grand Prix 1990 - Singolare", "text": "Il singolare del torneo di tennis Madrid Tennis Grand Prix 1990, facente parte dell'ATP Tour, ha avuto come vincitore Andr\u00e9s G\u00f3mez che ha battuto in finale Marc Rosset 6-3, 7-6."}
{"id": "3256780", "revid": "767487", "url": "https://it.wikipedia.org/wiki?curid=3256780", "title": "Elena Rogo\u017eina", "text": "Proveniente da Samara, Yelena Rogozhina era stata eletta Miss Russia 1997 in rappresentanza dell'Oblast' di Samara. Nel 1999 partecipa e vince a Miss Europa, quell'anno svoltosi a Beirut in Libano."}
{"id": "3256781", "revid": "287204", "url": "https://it.wikipedia.org/wiki?curid=3256781", "title": "Operazione Golfo 1", "text": "L'operazione Golfo 1 \u00e8 stata una missione internazionale svolta dalla Marina Militare italiana tra la fine del 1987 e la fine del 1988 insieme ad altre marine occidentali a protezione traffico marittimo mercantile.\nDopo anni di guerra in cui il conflitto Iran-Iraq era in situazione di stallo, nel 1987 il Golfo Persico sal\u00ec alla ribalta dell'opinione pubblica mondiale. Iran ed Iraq, di fronte all'impossibilit\u00e0 di risolvere la guerra sul fronte terrestre, avevano esteso le ostilit\u00e0 al traffico marittimo commerciale e petrolifero (coinvolgendo anche navi appartenenti a Paesi neutrali), i cui proventi erano vitali per le economie di entrambi i Paesi. Gli attacchi vennero soprattutto da parte iraniana, dando luogo a ripetuti incidenti provocati da attacchi di navi o battelli armati contro navi mercantili, impiegando mine. Le nazioni occidentali, con l'obiettivo di tutelare i propri traffici marittimi, inviarono nella zona delle unit\u00e0 navali che operarono inizialmente in modo scoordinato e autonomo. L'Unione europea costitu\u00ec un apposito nucleo di comando presso la sede del Consiglio UEO a Londra, col compito di coordinare gli interventi navali europei e collaborare con gli Stati Uniti. I Paesi che contribuirono attivamente all'operazione furono: Regno Unito, Francia, Italia, Paesi Bassi, Belgio. \nTra le navi coinvolte negli attacchi, la motonave portacontainer italiana \"Jolly Rubino\" fu attaccata nella notte tra il 2 e il 3 settembre 1987 da parte dei Guardiani della rivoluzione iraniani al largo dell'isola di Farsi. L'attacco, in cui vennero feriti alcuni componenti dell'equipaggio, spinse la Marina Militare ad inviare un contingente nell'area, dopo che in precedenza il governo italiano aveva deciso di non intervenire rifiutando fra l'altro le pressanti richieste degli Stati Uniti di invio di dragamine. Il contingente italiano era formato da fregate, unit\u00e0 logistiche e cacciamine e venne impegnato in operazioni di scorta al naviglio mercantile e di bonifica da mine navali. Per tale missione venne costituito all'uopo il 18\u00ba Gruppo Navale al comando dell'ammiraglio Angelo Mariani, futuro Capo di Stato Maggiore della Marina Militare.\nLa missione.\nLe prime navi sono partite dal porto di Taranto il 15 settembre 1987 iniziando ad operare in zona dal 3 ottobre. L'ammiraglio Mariani il 16 agosto 1988 \u00e8 stato avvicendato al comando del XVIII Gruppo navale dal capitano di vascello Mario Buracchia. La nomina dell'ammiraglio Mariani a comandante delle operazioni nel Golfo Persico aveva destato molta sorpresa, sia per il fatto che l'ammiraglio Mariani era stato appena designato quale comandante della IIa Divisione navale sia perch\u00e9 buona parte delle navi impegnate nella missione appartenevano alla Ia Divisione navale di stanza a La Spezia che faceva considerare inopportuna la nomina di un ufficiale legato a un'altra divisione.\nIl gruppo era inizialmente composto dalle Fregate Grecale, Scirocco e Perseo (15 ottobre - 7 dicembre 1987), dal rifornitore di squadra Vesuvio (3 ottobre 1987 - 12 marzo 1988) dai cacciamine Milazzo (10 ottobre 1987 - 12 marzo 1988) Sapri (10 ottobre - 28 novembre 1987) e Vieste (12 ottobre 1987- 20 gennaio 1988) e dalla nave ausiliaria Anteo. L'8 ottobre 1987, il governo italiano autorizz\u00f2 i belligeranti a ispezionare i mercantili italiani scortati da navi da guerra, purch\u00e9 accompagnati dai comandanti delle navi militari italiane.\nIl secondo gruppo vide l'avvicendamento di tutte le unit\u00e0 navali ad eccezione del rifornitore Vesuvio e del cacciamine Milazzo. Le unit\u00e0 che fecero parte del secondo gruppo furono le fregate Lupo (12 dicembre 1987 - 17 marzo 1988), Libeccio e Zeffiro (2 dicembre 1987 - 17 marzo 1988) e il cacciamine Lerici (12 dicembre 1987 - 12 marzo 1988).\nIl terzo gruppo era formato dalle fregate Aliseo (12 marzo - 16 agosto 1988), Espero e Orsa (12 marzo - 29 luglio 1988) e i cacciamine Loto e Castagno (8 marzo - 26 settembre 1988) con il rifornitore Stromboli (8 marzo - 26 settembre 1988), cui si aggiunsero le fregate Euro e Sagittario (26 luglio - 26 settembre 1988).\nNell'agosto del 1988, a 8 anni dallo scoppio delle ostilit\u00e0 e dopo la morte di oltre 1 milione di uomini e donne, la risoluzione n. 598 dell'ONU con la sua proposta di cessazione delle ostilit\u00e0, fu inaspettatamente accettata dai due stati ormai ridotti in realt\u00e0 allo stremo e il 9 agosto 1988 il Consiglio di Sicurezza pot\u00e9 votare la creazione dell'UNIIMOG, incaricato di sovraintendere al rispetto della tregua. Dopo il \"cessate il fuoco\" la Marine occidentali inviarono cacciamine per la bonifica delle acque di accesso ai porti di Arabia Saudita, Emirati Arabi Uniti, Kuwait, Qatar, Bahrain e Oman. Il servizio si svolge senza alcun ulteriore incidente e ventidue furono le missioni di sminamento.\nAl termine della missione la bandiera della Marina Militare venne decorata con la croce di cavaliere dell'Ordine militare d'Italia. La missione ha dimostrato la capacit\u00e0 della Marina Militare di operare in acque lontane dal Mediterraneo e al contempo la bont\u00e0 dell'opera di potenziamento intrapreso con la Legge Navale del 1975 ma rendeva evidente l'improrogabile necessit\u00e0 di un terzo rifornitore di squadra.\nCollegamenti esterni.\nLa Marina Militare nelle Missioni del dopoguerra"}
{"id": "3256783", "revid": "1305772", "url": "https://it.wikipedia.org/wiki?curid=3256783", "title": "Teatro Apollo", "text": ""}
{"id": "3256784", "revid": "1305772", "url": "https://it.wikipedia.org/wiki?curid=3256784", "title": "Apollo Theatre", "text": ""}
{"id": "3256787", "revid": "729019", "url": "https://it.wikipedia.org/wiki?curid=3256787", "title": "Tour della Nazionale di rugby a 15 del Galles 1990", "text": "Tra le due edizioni del 1987 e del 1991 della coppa del Mondo, la nazionale gallese di \"rugby a 15\" si reca varie volte in tour oltremare.\nNel 1990, il visita la Namibia, paese che dopo l'indipendenza \u00e8 diventato una meta preferita dalle varie nazionali. Il Galles \u00e8 reduce da pensanti sconfitte nelle ultime partite internazionali e necessita di ritrovare un assetto stabile e trovare nuovi giocatori di alto livello.\nDunque un tour in un paese emergente sar\u00e0 un utile occasione per provare con calma nuovi giocatori e nuovi schemi"}
{"id": "3256797", "revid": "1442080", "url": "https://it.wikipedia.org/wiki?curid=3256797", "title": "Croatia Open Umag 1990 - Singolare", "text": "Il singolare del torneo di tennis Croatia Open Umag 1990, facente parte dell'ATP Tour, ha avuto come vincitore Goran Prpi\u0107 che ha battuto in finale Goran Ivani\u0161evi\u0107 6-3, 4-6, 6-4."}
{"id": "3256798", "revid": "729019", "url": "https://it.wikipedia.org/wiki?curid=3256798", "title": "Jean Marcilly", "text": "Biografia.\nFu confidente di Marilyn Monroe, e grazie alle dichiarazioni rese dalla stessa attrice riusc\u00ec a raccontare l'inizio del rapporto con il presidente degli Stati Uniti d'America John Fitzgerald Kennedy.. Fu esponente della Chiesa dell'unificazione, detta \"setta Moon\"."}
{"id": "3256799", "revid": "834", "url": "https://it.wikipedia.org/wiki?curid=3256799", "title": "Tettuccio d'oro (Innsbruck)", "text": ""}
{"id": "3256804", "revid": "834", "url": "https://it.wikipedia.org/wiki?curid=3256804", "title": "Tezozomoctli", "text": ""}
{"id": "3256805", "revid": "23", "url": "https://it.wikipedia.org/wiki?curid=3256805", "title": "Trattati di Parigi", "text": ""}
{"id": "3256806", "revid": "287204", "url": "https://it.wikipedia.org/wiki?curid=3256806", "title": "Trattato di Berlino", "text": ""}
{"id": "3256808", "revid": "729019", "url": "https://it.wikipedia.org/wiki?curid=3256808", "title": "Overland train", "text": "Gli overland train (\"treno terrestre\", in inglese) o alaskan land train sono una serie di mezzi di trasporto costruiti in cinque versioni dalla LeTourneau negli anni cinquanta ed i primi anni sessanta del secolo XX. Progettati inizialmente per lo spostamento di merci sul terreno innevato, vennero in seguito impiegati in Alaska come mezzi di trasporto ad uso militare dall'esercito degli Stati Uniti. Uno di questi, il modello TC-497 Overland Train MkII, con i suoi oltre 204 metri di lunghezza detiene tuttora il primato mondiale per il pi\u00f9 lungo veicolo su gomma mai costruito.\nVC-12 \"Tournatrain\".\nIl primo \"overland train\", il modello VC12 \"Torunatrain\" costruito in un unico esemplare, fu testato dalla LeTourneau nel febbraio del 1953. Consisteva in un convoglio composto di una motrice e di tre rimorchi per il carico, ognuno dei veicoli poggiava su due assi motorizzati per un totale di 16 ruote, tutte motrici. La motrice ospitava un gruppo elettrogeno, azionato da motore diesel Cummins VT-12 in grado di erogare 500 hp lordi, che alimentava i quattro motori elettrici posti uno per ogni veicolo. Dopo alcuni mesi di test, il costruttore decise di portare raddoppiare la lunghezza aggiungendo quattro rimorchi; per sostenere il maggiore fabbisogno di potenza fu installato sulla motrice un secondo motore diesel Cummins portando la potenza lorda totale a 1000HP. Nel febbraio del 1954, al termine dei lavori di aggiornamento, il treno era composto di otto veicoli per un totale di 32 ruote motrici ed aveva una capacit\u00e0 di carico di 140 tonnellate.\nIl 15 aprile 1954 la compagnia effettu\u00f2 una dimostrazione del mezzo ad una delegazione di ufficiali del TRADCOM, ovvero \"Transportation Corps Research and Development Command\" dell'Esercito degli Stati Uniti, per illustrare le potenzialit\u00e0 del treno senza rotaie con trazione distribuita su pi\u00f9 ruote come mezzo di trasporto logistico sui terreni innevati e ghiacciati.\nGli ufficiali ritennero valido il progetto, tuttavia non si concluse un accordo con l'Esercito e il \"Tournatrain\", i cui test continuarono fino al 1955, non fu acquistato.\nVC-22 \"Sno-Freighter\".\nA causa della guerra fredda, nel 1954 i governi di Stati Uniti e Canada approvarono la costruzione congiunta di un complesso di stazioni radar al limite della zona artica, la Distant Early Warning Line (\"DEW Line\") per intercettare un eventuale attacco da parte dell'Unione Sovietica. Il principale \"contractor\" per la costruzione delle reti di radar per il \"blocco occidentale\" era la Western Electric Co. che avrebbe realizzato la \"DEW Line\". La compagnia \"Alaskan Freight Lines, Inc.\" di Seattle aveva in atto una trattativa il trasporto, per conto di Western Electric, di 500 tonnellate di materiale necessario alla costruzione delle stazioni radar. Il trasporto doveva attraversare l'Alaska ed il Canada occidentale, pertanto il 5 gennaio 1955 \"Alaskan Freightr Lines\" sigl\u00f2 un contratto con LeTourneau per la costruzione di mezzo in grado di trasportare 150 tonnellate di carico, affrontare salite, guadare corsi d'acqua profondi fino a 4 piedi e garantire il funzionamento a basse temperature (fino a -68 \u00b0F).\nLeTourneau ademp\u00ec all'incarico con la costruzione del modello VC-22 \"Sno-Freighter\" noto anche come \"Cross-Country Freighter\", un treno composto di 65 unit\u00e0 con 24 ruote motrici azionate da altrettanti motori elettrici, alimentati dai due motori diesel Cummins NVH-12BI con una potenza lorda complessiva di 800 HP. La lunghezza totale del veicolo era di 274 piedi, ovvero 83,5 metri. Utilizzando componenti gi\u00e0 impiegati su altri mezzi prodotti da LeTourneau, come ad esempio la trasmissione elettrica, fu possibile terminare l'assemblaggio del VC-22 il 17 febbraio successivo, dopo soli 43 giorni dalla commessa; la verniciatura fu realizzata entro la fine dello stesso mese. Lo \"Sno-Freighter\" ed i veicoli di appoggio furono le prime macchine a raggiungere via terra l'oceano artico.\n\"Side-Dump Train\".\nNell'ottobre del 1955 LeTourneau present\u00f2 un nuovo modello, il \"Side-Dump Train\", il cui nome (in inglese \"side-dump\" significa \"scaricamento laterale\") fa riferimento ai cassoni ribaltabili lateralmente per il trasporto di terra, materiali d'impiego o di risulta; tuttavia la compagnia non ha mai classificato il \"Side-Dump Train\" come un mezzo per il movimento terra.\nIl treno era composto di tre veicoli, una motrice e due rimorchi, di tre assi ciascuno per un totale di 18 ruote tutte motrici ed azionate da motori elettrici.\nQuesti ultimi erano alimentati da un motore Cummins VT-12 da 600 HP lordi montato in testa alla motrice, che contrariamente ai modelli VC-12 e VC-22 aveva anch'essa capacit\u00e0 di carico e portava un cassone analogo a quello dei rimorchi. Il \"Side-Dump Train\" fu testato durante il 1956, ma non trov\u00f2 nessun acquirente.\nY-S1 \"Army Sno-Train\" (LCC1).\nIl Corpo Trasporti dell'esercito degli Stati Uniti necessitava di un mezzo di trasporto in grado di trasportare il materiale necessario a rifornire le postazioni della DEW Line nella zona artica. Dopo aver assistito nel 1954 alle dimostrazioni del trattore TC-264 \"Sno-Buggy\", progettato per muoversi sulla neve grazie alle enormi ruote, e del primo \"overland train\" (il modello VC-12 \"Tournatrain\" del 1953), il TRADCOM concluse che la combinazione dei due sistemi poteva essere la soluzione al problema. LeTourneau costru\u00ec nel 1955 un nuovo treno, il modello Y-S1 \"Army Sno-Train\", composto da 4 veicoli compresa la motrice per un totale di sedici ruote. Queste ultime, dello stesso tipo utilizzato sulla TC-264 \"Sno-Buggy\", avevano un diametro di 10 piedi ed erano tutte motrici azionate ciascuna da un motore elettrico. Come nel \"Side-Dump\" costruito nello stesso anno, ad fornire potenza ai motori elettrici era un gruppo elettrogeno azionato dal motore diesel Cummins VT-12 da 600 HP lordi montato sul veicolo di testa; la capiacit\u00e0 di carico complessiva dell'Y-S1 era di 45 tonnellate. Dal gennaio 1956 inizi\u00f2 la fase di test presso lo stabilimento di Longview terminata la quale viene consegnato al TRADCOM per ulteriori collaudi su terreno innevato ad Houghton, nel Michigan.\nIl mezzo riceve, presso l'Esercito, la designazione militare LCC-1, sigla di \"Logistical Cargo Carrier\".\nSuccessivamente, il veicolo fu smontato e trasportato in Groenlandia, per essere impiegato per il trasporto dei rifornimenti nella zona polare. Il LCC-1 \u00e8 ora dismesso.\nTC-497 \"Overland Train MkII\".\nA differenza dei precedenti modelli il cui gruppo elettrogeno era azionato da motori diesel (sostanzialmente come nelle locomotive diesel-elettriche), l'Y-S1 \u00e8 \"turboelettrico\": la potenza \u00e8 cio\u00e8 erogata da 4 turbine a gas Solar 10 MC da 1170 Hp ciascuna."}
{"id": "3256809", "revid": "1603714", "url": "https://it.wikipedia.org/wiki?curid=3256809", "title": "Chiesa di San Basilio (Venezia)", "text": "La chiesa di San Basilio (vulgo \"San Basegio\") era un luogo di culto cattolico di Venezia, oggi scomparso. Sorgeva nel sestiere di Dorsoduro, affacciandosi su quello che \u00e8 tuttora denominato campo San Basegio.\nStoria.\nSarebbe sorta tra la fine del IX e la met\u00e0 del X secolo: Marin Sanudo fissa la fondazione nell'870 da parte della famiglia Baseggio; altri la datano 905 o 970, ad opera dei Molin o degli Acotanto. In realt\u00e0, il primo documento che la cita \u00e8 del 1143.\nVenne distrutta da un incendio nel 1106 e, ricostruita, croll\u00f2 durante il terremoto del Friuli del 1348. Nuovamente riedificata, nel Seicento sub\u00ec un restauro.\nDeclassata da parrocchiale a succursale nel 1808, fu chiusa al culto durante il dominio napoleonico, il 18 settembre 1810. Qualche tempo dopo fu demolita (1824).\nEdificio.\nGli esterni mostravano ancora la facciata trecentesca, ma gli interni erano decisamente pi\u00f9 fastosi, di gusto barocco. Vi erano esposte pregevoli opere pittoriche di Palma il Giovane, Gerolamo Gambarato, Marco Vecellio, Leonardo Corona, Alvise Vivarini. Su uno degli altari, inoltre, era riposto il corpo del beato Pietro Acotanto, attualmente conservato a San Trovaso."}
{"id": "3256810", "revid": "297745", "url": "https://it.wikipedia.org/wiki?curid=3256810", "title": "Chiesa di San Basegio", "text": ""}
{"id": "3256811", "revid": "1494169", "url": "https://it.wikipedia.org/wiki?curid=3256811", "title": "Trattato di Breda", "text": ""}
{"id": "3256818", "revid": "486946", "url": "https://it.wikipedia.org/wiki?curid=3256818", "title": "Tour della Nazionale di rugby a 15 di Samoa 1988-1991", "text": ""}
{"id": "3256820", "revid": "287204", "url": "https://it.wikipedia.org/wiki?curid=3256820", "title": "Tour della nazionale di rugby a 15 delle Samoa Occidentali 1990", "text": "Non invitata alla Coppa del Mondo di rugby 1987, la sar\u00e0 la grande rivelazione dell'edizione successiva, quando eliminer\u00e0 il e conquister\u00e0 i quarti di finale.\nNel 1990 le Samoa partecipano ad un torneo internazionale a Tolosa (per il centenario dello Stade Toulousain). Vengono eliminate al primo turno, quindi giocano un'amichevole col Brive."}
{"id": "3256821", "revid": "287204", "url": "https://it.wikipedia.org/wiki?curid=3256821", "title": "Tour della nazionale di rugby a 15 delle Samoa Occidentali 1991", "text": "Non invitata alla Coppa del Mondo di rugby 1987, la sar\u00e0 la grande rivelazione dell'edizione successiva, quando eliminer\u00e0 il e conquister\u00e0 i quarti di finale.\nNel 1991 sono due i Tour per i Samoani: in Nuova Zelanda ed in Australia\nIn Australia.\n\u00c8 il Tour finale di rifinitura in vista dei campionati mondiali, dove Samoa sar\u00e0 la rivelazione, eliminando il ed entrando tra le prime otto squadre al mondo"}
{"id": "3256827", "revid": "115233", "url": "https://it.wikipedia.org/wiki?curid=3256827", "title": "Libri fuori catalogo", "text": ""}
{"id": "3256836", "revid": "228587", "url": "https://it.wikipedia.org/wiki?curid=3256836", "title": "Temperatura di film", "text": " \nNell'ambito dei fenomeni di trasporto, viene definita temperatura di film la temperatura di un fluido in corrispondenza di uno strato limite.\nPu\u00f2 essere approssimata dalla media aritmetica della temperatura di parete (\"TW\") e della temperatura nel bulk del fluido (formula_1), cio\u00e8:\nBisogna prestare attenzione a non confondere tale concetto con la temperatura del film di condensato che si forma in corrispondenza della superficie dei tubi di condensatori e ribollitori. Infatti il \"film\" al quale si fa riferimento in quest'ultimo caso non corrisponde in generale allo strato limite termico.\nApplicazioni.\nIl valore della temperatura di film viene spesso utilizzato per approssimare la temperatura dello strato limite termico nel calcolo del coefficiente di scambio termico."}
{"id": "3256842", "revid": "476256", "url": "https://it.wikipedia.org/wiki?curid=3256842", "title": "Scream, Aim, Fire", "text": ""}
{"id": "3256852", "revid": "339392", "url": "https://it.wikipedia.org/wiki?curid=3256852", "title": "Diocesi di Hajd\u00fadorog", "text": ""}
{"id": "3256853", "revid": "599013", "url": "https://it.wikipedia.org/wiki?curid=3256853", "title": "Santuario della Beata Vergine della Creta", "text": "Il santuario della Beata Vergine della Creta \u00e8 un edificio religioso sito in piazza Madonnina dei Centauri a Castellazzo Bormida, nella piana tra il torrente Orba e il fiume Bormida in provincia di Alessandria. Dal 1947 la \"Madonnina dei Centauri\" \u00e8 la patrona dei motociclisti.\nStoria e descrizione.\nLa prima costruzione dell'edificio \u00e8 dovuta al castellazzese Giovanni Viola in ringraziamento della protezione durante l'epidemia di peste del 1630. La cappella, di circa 100 m2, aveva un soffitto a cassettoni, un campanile e conteneva un quadro raffigurante la \"Beata Vergine\". Dubbi sono l'origine e la provenienza di questo quadro anche se la fattura ne denota l'antichissima datazione. La cappella viene demolita, per incuria, nel 1764.\nI Castellazzesi continuano a considerare il luogo sacro perci\u00f2, prima viene posta una croce di legno e poi viene eretto un pilone con raffigurata l'immagine della Madonna (il quadro venne posto nella locale chiesa di San Carlo dopo la distruzione della cappella). Nel periodo 1802-1848 si ha la costruzione della nuova chiesa e della cosiddetta \"Rotonda\" intorno al pilone. Il ritorno del Quadro nella nuova chiesa avvenne nel novembre 1846. Alla fine del XIX secolo si ha l'inizio della costruzione del santuario vero e proprio. Viene inaugurato nel 1905 mentre la facciata con i campanili \u00e8 terminata nel 1924. Le opere sono state condotte dall'architetto Giuseppe Boidi Trotti, sulla base del progetto dell'architetto Caselli di Alessandria. La facciata \u00e8 opera del geometra Girolamo Buscaglia.\nNel 1947 Pio XII confer\u00ec alla \"Madonnina\" (chiamata cos\u00ec da tutti i Castellazzesi) il titolo di Patrona dei Centauri, e da allora, ogni seconda domenica di luglio, vi ha sede il \"Raduno Internazionale Madonnina dei Centauri\". In tale occasione le porte della chiesa si aprono alle motociclette e il primo centauro di ogni nazione fa l'ingresso con la sua moto a motore acceso. Tale tradizione viene interrotta nell'anno 2017 per volere del Rettore del Santuario.\nSui muri del corridoio che conduce alla Rotonda e nella Rotonda stessa si trovano molti ex voto a significare la grande devozione per la Beata Vergine della Creta."}
{"id": "3256857", "revid": "287204", "url": "https://it.wikipedia.org/wiki?curid=3256857", "title": "Sergio Angelini", "text": "Carriera.\nIncominci\u00f2 la sua carriera a diciassette anni nella prima squadra del Querceta (LU), club militante nei campionati di Seconda Divisione e Terza Divisione toscana. In seguito alla fusione tra Querceta e Forte dei Marmi che dette luogo ad una nuova societ\u00e0 chiamata Nuova Italia, vest\u00ec anche la maglia di questo club.. La Nazione cos\u00ec lo descrisse il 18 dicembre 1931: \"Gioca bene in ogni ruolo della squadra, ma il suo posto \u00e8 quello di centro-avanti. Del reparto pi\u00f9 avanzato \u00e8 il cervello, la guida dai lanci precisi. Angelini imbastisce insidie ed entusiasmanti azioni a base di sconcertanti dribbling, fulminai passaggi, scatti con velocit\u00e0 irresistibile. Delle sue stoccate a rete non si sa pi\u00f9 se ammirare la precisione o la rara potenza\".\nDopo un'esperienza al Viareggio (1933-36), fu notato dal Livorno che lo tesser\u00f2 tra il 1936 e il 1942 per complessive quattro stagioni in Serie A e due in Serie B. Le cronache sportive del 1940-41 esaltarono le partite che condusse da centravanti contro la Triestina (due reti). Il Corriere del Tirreno scrisse: \"L'innesto di Angelini sembra aver iniettato lo zenzero nelle vene degli altri\".\nDurante l'occupazione tedesca dell'Italia, disput\u00f2 il Campionato Alta Italia 1944 con la maglia dei Vigili del Fuoco di La Spezia, vincendo il girone misto ligure-emiliano dopo due semifinali contro il Bologna. In finale arrivarono La Spezia e il Torino che si affrontarono il 16 luglio 1944 all'Arena di Milano. La squadra del Grande Torino comprendeva: Griffanti, Cassano, Piacentini; Loik, Ellena, Gallea; Ossola, Piola, Gabetto, Mazzola, Ferraris II. Per i Vigili del Fuoco La Spezia giocavano: Bani, Persia, Borrini; Amenta, Gramaglia, Scarpato; Rostagno, Tommaseo, Angelini, Tori. Nel primo tempo, al quarto d'ora, un bolide dal limite dell'area di rigore sparato da Angelini port\u00f2 lo Spezia in vantaggio. Dopo cinque minuti pareggi\u00f2 Silvio Piola, ma quando ormai il tempo sembrava concluso, per la seconda volta fu Angelini a battere il portiere della Nazionale, Griffanti, con un angolino, raso terra, imparabile. La Gazzetta dello Sport usc\u00ec il giorno dopo con un titolo su tutta la pagina: \"Angelini e la sua orchestra\" ispirato ad un famoso direttore di musica leggera di quegli anni.\nAlla ripresa dei campionati regolari, torna al Livorno che lo pone in lista di trasferimento. Veste quindi la maglia del ; in seguito torna al Viareggio, del quale risulta essere il miglior marcatore in Serie B con 36 reti.\nNel 1948 pass\u00f2 alla Pro Sesto, debuttando anche come allenatore-giocatore, carriera che continu\u00f2 al Forte dei Marmi, al Camaiore, Montecatini, ed al Pietrasanta Marina, vincendo pi\u00f9 di un campionato e lanciando giocatori come Lazzotti e Piaceri. Port\u00f2 il Querceta dalla Seconda categoria alla promozione nella stagione 1967-68, per lasciare definitivamente il calcio dopo la stagione 1971-72. Fu consigliere comunale e assessore al turismo nel Comune di Forte dei Marmi."}
{"id": "3256866", "revid": "33888", "url": "https://it.wikipedia.org/wiki?curid=3256866", "title": "De magnalibus urbis Mediolani", "text": "Il De magnalibus urbis Mediolani \u00e8 un trattato scritto in latino sotto forma di cronaca nel 1288 da Bonvesin de la Riva, illustre poeta e scrittore milanese del XIII secolo.\nDal titolo (\"Della grandezza della citt\u00e0 di Milano\") si evince il contenuto panegirico dell'opera che, composta durante il periodo visconteo, vuole glorificare rendendole pubbliche la forza, la modernit\u00e0 e la ricchezza della citt\u00e0 di Milano.\nStoria.\nIl testo integrale del \"De magnalibus urbis Mediolani\" fu per lungo tempo ritenuto scomparso. \nCitazioni del testo appaiono, nel Trecento, negli scritti di Galvano Fiamma, Enrico di Herford e Pietro Filargo.\nIl Fiamma, nel suo \"Chronicon extravagans de antiquitatibus Mediolani,\" cita il \"De magnalibus\" riassumendo e parafrasando alcuni brani ed afferma di averne consultato una copia nel convento domenicano della Basilica di Sant'Eustorgio in Milano.\nIl cronista domenicano tedesco Enrico di Herford, nel suo \"Liber de rebus memorabilioribus,\" cita alcuni passi tratti integralmente da una copia del \"De magnalibus\" che gli fu donata a Milano nel 1340.\nPietro Filargo, che nel 1395 era vescovo di Novara (e che divenne poi l'antipapa Alessandro V), nel discorso di investitura a granduca di Gian Galeazzo Visconti cita il \"De magnalibus\".\nNel 1426 l'inventario della biblioteca dei Visconti cita una copia del \"De magnalibus\".\nIl manoscritto.\nNel 1894 Francesco Novati, filologo cremonese, rinvenne quasi per caso il manoscritto del \"De magnalibus\" nella Biblioteca Nacional de Espa\u00f1a e lo pubblic\u00f2 in edizione critica nel 1898.\nIl Novati lo descrive cos\u00ec: \u00abIl manoscritto \u00e8 composto di 67 carte non numerate di formato 210 x 290, scritto in parte a due colonne in parte a pagina intera da due mani lombarde della fine del secolo XIII o degli inizi del XIV. \u2026 La legatura che spetta al sec. XVII \u00e8 in cartone ricoperto di cartapecora con legacci. Sul dorso a grandi caratteri gotici si legge questo titolo \"Flor. Hist. Auct. Bonvicino de Ripa Mss\" \u2026 Il titolo vago ed inesatto di Flores Historiarum \u2026 \u00e8 stato poi ripetuto col contorno di qualche altro errore nel catalogo generale dei codici della Nazionale\u00bb.\nIl codice che porta oggi il numero di catalogo 8828 dei manoscritti della Biblioteca Nacional de Espa\u00f1a \u00e8 molto rovinato nel margine superiore destro dall'umidit\u00e0 e dai tarli ed \u00e8 stato pertanto ritirato dalla consultazione.\nL'interpretazione di alcune frasi del testo latino \u00e8 stata oggetto di numerose discussioni tra letterati a causa, non solo delle parti mancanti per il deterioramento, ma anche per i numerosi errori commessi nella copia trascritta dopo il 1381 da un certo Gervasio Corio. Di lui il Novati non ha certo stima ed afferma: \u00abil libro ha per opera dello zotico menante, cui dobbiamo il codice madrileno, ricevuto il colpo di grazia. Che si possa esser trovato in Lombardia sul declinare del Trecento un amanuense pi\u00f9 bestiale di Gervasio Corio io non credo possibile.\u00bb\nIl libro.\nIl \"De magnalibus\" si compone di otto capitoli tutti di esaltazione della citt\u00e0 di Milano, rappresentativi dell'orgoglio dell'Italia medievale dei Comuni. Il titolo di ognuno di essi contiene infatti la frase \"de commendatione Mediolani\" ed esalta Milano per una sua specificit\u00e0: la sua posizione, le sue abitazioni, i suoi abitanti, la sua fertilit\u00e0, la sua forza, la sua costante fedelt\u00e0, la sua libert\u00e0, la sua dignit\u00e0.\nI primi quattro capitoli costituiscono la parte statistica, descrittiva e pi\u00f9 significativa della situazione della citt\u00e0 sul finire del Duecento, mentre i successivi sono essenzialmente storici e compilativi.\nBonvesin era proprietario di numerosi libri di storia e riporta con buona precisione i fatti per lui pi\u00f9 recenti, tra essi quelli relativi alle spedizioni contro Milano sia di Federico Barbarossa che di Federico II che gli furono probabilmente riferite da testimoni. Tuttavia la parte storica ha minore importanza rispetto a quella descrittiva della citt\u00e0 e del suo territorio, infatti Bonvesin, fratello della confraternita degli Umiliati, poteva avere accesso a notizie precise in quanto proprio gli Umiliati erano incaricati della tesoreria comunale e dell'esazione dei dazi.\nIl primo capitolo che esalta Milano per la sua posizione ci informa che c'erano 6000 sorgenti di acqua pura per alimentare le 12500 case \"con la porta sulla strada\" menzionate nel capitolo 2, assieme alle 200 chiese con 480 altari ed i 120 campanili. Nella \"magnifica rotondit\u00e0 di questa citt\u00e0, con 6 porte e 10 posterle di accesso attraverso le mura, i cittadini, \"compresi i forestieri di ogni genere\", erano in \"numero di oltre duecentomila\" (capitolo 3), numero che si pu\u00f2 ricavare \"con certezza dal fatto che si consumano ogni giorno 1200 moggi di grano\".\nVi erano in citt\u00e0 1500 notai, 120 esperti tanto in diritto canonico che civile, 600 consoli del comune, 6 trombettieri principali. I medici (detti dal volgo \"fisici\") erano 28; i chirurghi di varie specialit\u00e0 120, tra questi c'erano \"anche dei bravissimi medici\". Solo 8 erano i professori di grammatica, ma pi\u00f9 di 70 i maestri elementari; i copisti superavano il numero di 40 mentre 14 erano i \"dottori\" pratici di canto ambrosiano.\nC'erano 300 forni da pane iscritti al registro comunale ed altri \"esenti\" che servivano frati o religiosi che secondo Bonvesin raggiungevano il centinaio. Oltre 2000 erano i bottegai che vendevano al minuto ogni mercanzia. C'erano pi\u00f9 di 440 macellai che \"vendono in abbondanza carne molto buona di bestie di tutte le razze\". I pescatori che tutti i giorni portavano dai laghi \"ogni sorta di pesci\" erano pi\u00f9 di 18. Circa 150 erano gli albergatori.\nI maniscalchi erano circa 80. Bonvesin \"tace del numero di fabbricanti di speroni, morsi, staffe e selle\" per i \"molti cavalli e cavalieri che circolano in citt\u00e0\" e conclude dicendo che se dovesse menzionare i tanti artigiani di tutti i mestieri che stanno in citt\u00e0 \"chi lo legge resterebbe stupito\".\nDel \"De magnalibus\" \u00e8 interessante l'edizione a cura di Cesare Comoletti del 1994, con una bella traduzione in milanese nella quale sono riportate molte delle note originali del Verga."}
{"id": "3256873", "revid": "104458", "url": "https://it.wikipedia.org/wiki?curid=3256873", "title": "Alexis Pinturault", "text": "Biografia.\nNato a Mo\u00fbtiers, in Savoia, .\nStagioni 2006-2011.\nHa esordito in gare riconosciute dalla FIS il 14 agosto 2005, giungendo 13\u00ba in uno slalom gigante a Cerro Castor valido come gara FIS. Nel 2009 ha conquistato la medaglia d'oro in gigante ai Mondiali juniores di Garmisch-Partenkirchen e ha debuttato in Coppa del Mondo, il 13 marzo a \u00c5re, non riuscendo a concludere la prima manche. Nella stessa stagione si \u00e8 laureato anche campione francese di combinata.\nNel 2010, in gigante, si \u00e8 aggiudicato il primo podio in Coppa Europa e ha ottenuto il titolo di campione francese di specialit\u00e0, mentre l'anno seguente ha conquistato la prima vittoria nella rassegna continentale. Nel 2011 ha vinto il suo secondo oro in gigante ai Mondiali juniores di Crans-Montana e ha ottenuto il primo podio in Coppa del Mondo, piazzandosi secondo nella medesima specialit\u00e0 a Kranjska Gora. Ha debuttato ai Campionati mondiali nell'edizione di Garmisch-Partenkirchen 2011 (17\u00ba in slalom speciale) e al termine della stagione ha conquistato anche la Coppa Europa assoluta, grazie anche a 5 vittorie e 10 podi totali.\nStagioni 2012-2014.\nIl 21 febbraio 2012 ha conquistato la sua prima vittoria in Coppa del Mondo, aggiudicandosi lo slalom parallelo disputato a Mosca; l'anno dopo \u00e8 presente ai Mondiali di Schladming, dove si \u00e8 piazzato 5\u00ba in slalom gigante e 6\u00ba in supergigante, in slalom speciale e in supercombinata. Nella stessa stagione in Coppa del Mondo ha chiuso al sesto posto in classifica generale, al terzo nella Coppa del Mondo di slalom gigante e al primo nella classifica di combinata (ex aequo con il croato Ivica Kosteli\u0107).\nIl 19 febbraio 2014 ha vinto la medaglia di bronzo ai XXII Giochi olimpici invernali di nello slalom gigante vinto dallo statunitense Ted Ligety, mentre non ha concluso lo slalom speciale e la supercombinata; in Coppa del Mondo ha chiuso la stagione al terzo posto in classifica generale e nella graduatoria finale della Coppa di slalom gigante, mentre si \u00e8 nuovamente imposto in quella di combinata (a pari merito con Ligety).\nStagioni 2015-2017.\nAi Mondiali di Vail/Beaver Creek 2015 si \u00e8 aggiudicato la medaglia di bronzo nello slalom gigante, oltre a concludere all'11\u00ba posto il supergigante e al 5\u00ba la combinata e a non completare lo slalom speciale. Quell'anno in Coppa del Mondo \u00e8 stato nuovamente 3\u00ba in classifica generale e 2\u00ba nella Coppa del Mondo di slalom gigante (staccato di 203 punti dall'austriaco Marcel Hirscher) dopo aver ottenuto sei podi con due prestigiose vittorie: la combinata dell'Hahnenkamm di Kitzb\u00fchel e lo slalom gigante della Podkoren di Kranjska Gora.\nNella stagione successiva vinto la Coppa del Mondo di combinata con 50 punti di vantaggio sul secondo classificato, il suo connazionale Thomas Mermillod Blondin, e si \u00e8 piazzato 2\u00ba nella classifica di slalom gigante, superato da Hirscher di 76 punti, e 3\u00ba in quella generale; i suoi podi stagionali sono stati otto, con sei vittorie tra le quali nuovamente la combinata di Kitzb\u00fchel (22 gennaio) e lo slalom gigante di Kranjska Gora (4 marzo). Ai Mondiali di Sankt Moritz 2017 ha vinto la medaglia d'oro nella gara a squadre e si \u00e8 classificato 8\u00ba nel supergigante, 7\u00ba nello slalom gigante, 10\u00ba nella combinata e non ha completato lo slalom speciale; quell'anno in Coppa del Mondo si \u00e8 nuovamente aggiudicato il trofeo di combinata (con 11 punti di vantaggio sullo svizzero Niels Hintermann), terminando al terzo posto sia nella graduatoria generale sia nella Coppa di slalom gigante.\nStagioni 2018-2019.\nAi XXIII Giochi olimpici invernali di ha vinto la medaglia d'argento nella combinata e quella di bronzo nello slalom gigante, entrambi vinti da Hirscher, mentre \u00e8 stato 5\u00ba nello slalom speciale e 4\u00ba nella gara a squadre. Nella stagione 2017-2018 in Coppa del Mondo ha ottenuto 4 podi e 2 vittorie, concludendo al terzo posto la Coppa di slalom gigante.\nL'anno dopo ai Mondiali di \u00c5re ha vinto la medaglia d'oro nella combinata, quella di bronzo nello slalom gigante ed \u00e8 stato 4\u00ba nello slalom speciale; quell'anno in Coppa del Mondo si \u00e8 aggiudicato per la terza volta la Coppa del Mondo di combinata, con 60 punti di vantaggio sull'austriaco Marco Schwarz: la vittoria a Bansko del 22 febbraio 2019 nella medesima disciplina ha permesso a Pinturault di diventare, assieme a Carole Merle, lo sciatore francese pi\u00f9 vittorioso di sempre in Coppa del Mondo; a fine stagione \u00e8 stato secondo nella classifica generale di Coppa, staccato di 401 punti dal vincitore Hirscher, e terzo in quella di slalom gigante.\nStagioni 2020-2022.\nNella stagione 2019-2020 in Coppa del Mondo ha vinto per la quarta volta la Coppa di combinata, con 108 punti di vantaggio su Aleksander Aamodt Kilde, ed \u00e8 stato secondo sia nella classifica generale, con 54 punti in meno di Kilde, sia in quella di slalom gigante, a 6 punti da Henrik Kristoffersen; i suoi podi stagionali sono stati 8, con 6 vittorie.\nAi Mondiali di Cortina d'Ampezzo 2021 ha vinto la medaglia d'argento nella combinata, quella di bronzo nel supergigante, si \u00e8 classificato 7\u00ba nello slalom speciale e non ha completato lo slalom gigante; al termine di quella stessa stagione in Coppa del Mondo si \u00e8 aggiudicato sia la coppa di cristallo generale sia quella di slalom gigante, sopravanzando in entrambi i casi lo svizzero Marco Odermatt (rispettivamente di 167 e di 51 punti); i suoi podi stagionali sono stati 9, con 5 vittorie (tra le quali i classici slalom giganti della Gran Risa in Alta Badia, il 20 dicembre, e della Chuenisb\u00e4rgli di Adelboden, l'8 e il 9 gennaio). Ai XXIV Giochi olimpici invernali di si \u00e8 piazzato 11\u00ba nel supergigante, 5\u00ba nello slalom gigante, 16\u00ba nello slalom speciale, 5\u00ba nella gara a squadre e non ha completato la combinata.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nPR = slalom parallelo\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "3256874", "revid": "125319293", "url": "https://it.wikipedia.org/wiki?curid=3256874", "title": "Marcello Colafigli", "text": "Biografia.\nOrfano di madre e sopravvissuto a un parto gemellare in cui il fratello nacque morto, Marcello Colafigli compie gli studi superiori nell'istituto per geometri. La sua natura malavitosa, per\u00f2, prender\u00e0 in lui il sopravvento e, assieme all'amico fraterno Franco Giuseppucci, si organizza spesso in diverse batterie dedite alle rapine. Gli altri malavitosi riconoscono in lui una forza fisica indescrivibile e una violenza nei modi e nelle reazioni che gli fanno ben presto guadagnare il soprannome di \"Marcellone\".\nLa Banda della Magliana.\nIntrodotto nel nucleo originario della Banda della Magliana fin dagli albori dallo stesso Giuseppucci, il 7 novembre del 1977, partecipa al sequestro del duca Grazioli, considerato l'atto di nascita della Banda stessa. Sar\u00e0 poi uno dei killer, assieme a Nicolino Selis, Giovanni Piconi, Renzo Danesi e Giorgio Paradisi che il 25 luglio 1978, nel parcheggio dell'ippodromo romano di Tor di Valle, uccisero Franco Nicolini (detto \"Franchino Er criminale\"), padrone assoluto di tutte le scommesse clandestine dell'ippodromo e le cui attivit\u00e0 illegali avevano suscitato l'interesse della neonata Banda che, da quel momento in poi, ebbe via libera per poter gestire una gigantesca fonte di guadagno.\nIl 27 agosto partecip\u00f2 all\u2019omicidio di Sergio Carozzi, un commerciante di Ostia che aveva osato denunciare per estorsione Nicolino Selis, in quei giorni uscito dall\u2019ospedale psichiatrico di Montelupo Fiorentino (FI) con un permesso premio; a crivellare di colpi Carozzi fu Edoardo Toscano mentre suoi complici furono Colafigli (verr\u00e0 condannato a 27 anni di carcere), Fabrizio Selis, Renzo Danesi, Enzo Mastropietro e Libero Mancone.\nNella suddivisione del territorio per lo smercio della droga, Colafigli (assieme ad Abbatino) controllava la zona della Magliana e di San Paolo. Verso la fine degli anni ottanta, attraverso i suoi contatti, \"Marcellone\" fece arrivare via mare diversi carichi di eroina dalla Sicilia tramite il clan mafioso di Tot\u00f2 Riina.\nPartecip\u00f2 in prima linea anche alla vendetta nei confronti del clan Proietti accusati dell'omicidio del suo amico fraterno Franco Giuseppucci. Il 16 marzo 1981, nei pressi di via di Donna Olimpia, nel quartiere romano di Monteverde, assieme ad Antonio Mancini uccise Maurizio Proietti detto \"il pescetto\". Nel furibondo scontro a fuoco che ne segu\u00ec, Colafigli e Mancini, lievemente feriti, iniziarono a sparare sulla polizia facendosi scudo con un bambino, ma vennero poi arrestati all'interno di un appartamento dello stabile nel quale si erano barricati. Maurizio Abbatino in sede processuale racconter\u00e0 di essere stato presente sul posto insieme a Raffaele Pernasetti e Giorgio Paradisi in macchina e di essere andati via con l'arrivo della polizia; il pentito disse di essersi precostituito un alibi: insieme a Edoardo Toscano doveva risultare essere a casa di Alvaro Pompili a Filettino (FR). Durante il confronto in aula Mancini, Colafigli e Pernasetti per\u00f2 smentirono Abbatino.\nIn seguito ai fatti di via di Donna Olimpia, per Colafigli si aprirono le porte del carcere con l'accusa di omicidio. Ma grazie al grande potere corruttivo della banda, riusc\u00ec ad ottenere diverse perizie mediche false e per lui inizi\u00f2 un lungo girovagare nei manicomi giudiziari dove trascorse gran parte degli anni a venire. Non arriv\u00f2 mai per\u00f2 il proscioglimento promesso a Maurizio Abbatino dal capo della cancelleria Ezio Pierantozzi attraverso giudici compiacenti; Pierantozzi ed Elio Della Corte verranno poi condannati per millantato credito pluriaggravato per aver truffato la Banda ed essersi intascati soldi e regali.\nContemporaneamente in quegli stessi anni, con l'avvento al potere del gruppo dei \"testaccini,\" guidato da Enrico De Pedis, e la mutazione della banda in un'organizzazione pi\u00f9 imprenditoriale e mafiosa, il capitolo delle faide interne tra il clan di \"Renatino\" e quello dei \"maglianesi\" di Abbatino, Toscano e Colafigli, tocca il suo punto di scontro pi\u00f9 sanguinoso. Di fatto, quando i \"testaccini\" smisero di rispettare la regola di aiutare i compagni in cella, Colafigli e Toscano iniziarono a maturare dei seri propositi di vendetta.Edoardo Toscano, all'epoca ancora latitante, si mise quindi alla ricerca di De Pedis deciso ad ucciderlo, ma \"Renatino,\" informato dei loro propositi omicidiari e giocando d'anticipo, sul tempo escogit\u00f2 a sua volta una trappola per ucciderlo (Toscano fu assassinato ad Ostia il 16 marzo del 1989), prima di essere ucciso lui stesso. All'interno del manicomio giudiziario di Reggio Emilia conosce due cani sciolti toscani che gli danno la disponibilit\u00e0 a uccidere De Pedis. Quattro mesi dopo la morte di Toscano, l'8 luglio del 1989, Colafigli, approfittando di un permesso premio, riesce ad evadere dal manicomio. Assume una nuova identit\u00e0 (un documento falso con il nome di un tale Vito Berdini) e compie alcuni viaggi all'estero, probabilmente per affari riguardanti lo spaccio di droga.\nDopo vari abboccamenti finiti male, la mattina del 2 febbraio 1990 il gruppo dei maglianesi, capeggiati da Colafigli, riesce finalmente ad attirare De Pedis (che nell'ultimo periodo girava sempre assieme a dei guardaspalle) in un'imboscata, con la complicit\u00e0 di Angelo Angelotti (che gi\u00e0 in passato era stato legato alla famigerata banda romana e che, nel 1981, con le sue \"soffiate\" aveva permesso a Danilo Abbruciati di uccidere Massimo Barbieri), che lo convince a recarsi presso la sua bottega di antiquario di via del Pellegrino, nei pressi di Campo de' Fiori. Terminato l'incontro, De Pedis sale a bordo del suo motorino Honda Vision e si avvia verso casa; viene per\u00f2 subito affiancato al civico 65 di via del Pellegrino da una potente moto con a bordo due killer assoldati per l'occasione che gli sparano un solo colpo alle spalle uccidendolo all'istante davanti ad alcuni passanti. Nei pressi sono appostati diversi membri della banda con funzione di copertura e supporto. I due killer pare siano Dante Del Santo detto \"il cinghiale\" e Alessio Gozzani, anche se poi quest'ultimo verr\u00e0 scagionato dall'accusa di essere stato alla guida della moto, che pi\u00f9 probabilmente veniva condotta da Antonio D'Inzillo deceduto latitante in Sudafrica nel 2008.\nIl mese seguente il fratello di Maurizio Abbatino, Roberto, viene brutalmente assassinato con 35 coltellate da alcuni esponenti della Banda interessati a scoprire dove si sia rifugiato il boss. Uno degli esecutori \u00e8 il Angelotti e i complici sarebbero Colafigli e Libero Mancone ma l'accusa, alla quale non crede neanche Maurizio, in tribunale non riuscir\u00e0 a essere provata.\nIl 26 luglio dello stesso anno, mentre \u00e8 alla guida di una Fiat Uno, nei pressi di via Giustiniano Imperatore, nel quartiere romano di San Paolo, Colafigli viene fermato da alcuni agenti in borghese della squadra mobile che con una raffica di mitra ne bloccano la fuga. Con lui viene tratto in arresto un ex terrorista neofascista dei NAR, Fausto Busato, all'epoca in semilibert\u00e0.\nCondannato all'ergastolo per tre omicidi, gli viene per\u00f2 riconosciuta una infermit\u00e0 mentale con diagnosi che andavano dalla \u201cpsicosi schizofrenica paranoide\u201d, alla \u201cpersonalit\u00e0 epilettoide\u201d, alla \u201csindrome borderline\u201d. Nel 2012 \u00e8 tornato a Roma. Attualmente \u00e8 detenuto nel carcere di Torino."}
{"id": "3256881", "revid": "1522738", "url": "https://it.wikipedia.org/wiki?curid=3256881", "title": "Via Gelata", "text": ""}
{"id": "3256888", "revid": "438678", "url": "https://it.wikipedia.org/wiki?curid=3256888", "title": "Claudio Sicilia", "text": "Biografia.\nNato a Giugliano in Campania, popoloso comune dell'entroterra napoletano, \u00e8 nipote del boss della camorra Alfredo Maisto e cugino di Corrado Iacolare, uno degli uomini di fiducia di Raffaele Cutolo che conosce durante un periodo di detenzione.\nDopo essere stato coinvolto nell'omicidio di un contrabbandiere diventato troppo potente nel corso della guerra della N.C.O con il Clan Mallardo di Giugliano, si rifugia a Roma nel 1978 dove convive con la compagna Claudiana Bernacchia, detta \"Casco d'Oro\". \nInizia ben presto a frequentare gli stessi bar dei malavitosi della Magliana che, poco dopo, prendono a chiamarlo \u00abil Vesuviano\u00bb, per via delle sue origini napoletane.\nLa Banda della Magliana.\nIl primo malavitoso che incontra a Roma \u00e8 Marcello Colafigli che lo introduce ben presto nella neonata Banda della Magliana e che sar\u00e0 il padrino di suo figlio. Grazie ai suoi contatti con le famiglie malavitose napoletane, diventa in poco tempo l'anello di congiunzione della Banda con la camorra di Corrado Iacolare, Michele Zaza e Lorenzo Nuvoletta.\nGli viene quindi affidato il controllo dello spaccio delle sostanze stupefacenti nelle zone della Garbatella e di Tor Marancia.\nIn quegli anni \u00e8 uno dei pochi ad avere libero accesso al nascondiglio di armi negli scantinati del Ministero della Sanit\u00e0 di via Liszt.\nDopo il pentimento di Fulvio Lucioli e i conseguenti arresti del dicembre 1983, Claudio Sicilia continuer\u00e0 a gestire le attivit\u00e0 del gruppo lasciate dai compagni detenuti.\nQuando nel marzo del 1986 subisce un attentato a colpi d\u2019arma da fuoco da parte di uno della Banda che qualche tempo prima lui aveva picchiato e che lo accusa di essere un infame, come raccontato da Antonio Mancini, Sicilia smetter\u00e0 di sostenere finanziariamente i carcerati e le loro famiglie. Sono gli anni della faida interna tra i testaccini di Enrico De Pedis e i maglianesi di Maurizio Abbatino e Sicilia si ritrova in mezzo oltre al fatto che \u00e8 troppo vicino ai camorristi entrati in contrasto con la mafia siciliana.\nIl pentimento.\nIn seguito al suo arresto per una questione di armi, nell'ottobre del 1986 decide di pentirsi e, grazie alle sue rivelazioni, unite a quelle di Lucioli, scatta una gigantesca operazione di polizia.\nSicilia \u00e8 anche il primo a parlare dei contatti della Banda con la camorra di Lorenzo Nuvoletta e Michele Zaza, con gli ambienti dell'estremismo nero ed il primo a svelare i rapporti fra malavita e istituzioni.\n\"Finirono in carcere una sessantina di persone a seguito delle dichiarazioni di Sicilia.\nTra queste anche le mogli di Toscano e Abbatino ed il concessionario di auto Gianni Travaglini.\nA parte Carnovale e Abbatino, che si erano dati alla latitanza, i capi erano gi\u00e0 tutti detenuti e ricevettero il mandato di cattura in carcere.\nMa stavolta le accuse erano pesantissime, si parlava di almeno una decina di omicidi.\nEra il 17 marzo del 1987 e il terremoto giudiziario sembr\u00f2 far sgretolare la banda e i suoi sodali\"\nDopo quattro mesi di interrogatori quasi quotidiani, condotti dal sostituto procuratore Andrea De Gasperis, il 17 marzo del 1987 la Procura di Roma spicca ordini di cattura contro le persone chiamate in causa da Sicilia, nel numero di 91 tra membri della Banda, avvocati e professionisti vari. Il 28 marzo e il 1\u00ba aprile successivi, tuttavia, il Tribunale della libert\u00e0 di Roma revoca, come detto, l'ordine di cattura emesso dal Pubblico Ministero sulla scorta delle chiamate in correit\u00e0 di Sicilia; scarcerer\u00e0 inoltre circa la met\u00e0 degli arrestati. Una decisione clamorosa dovuta al fatto che il pentito \"altro non era che una persona soggettivamente poco attendibile per i suoi precedenti, la sua posizione giudiziaria, la sua personalit\u00e0 e i suoi presunti moventi.\"\nIl pm Silverio Piro organizza vari confronti con il pentito Sicilia, tra cui uno con Enrico De Pedis, detto \"Renatino\", nel carcere di Rebibbia:\nSicilia: \u00abEnrico, tu mi conosci o no?\u00bb.\nDe Pedis: \u00abNon ricordo di conoscere il signore qui presente\u00bb.\nSicilia: \u00abChe devo fare Enrico, che devo fare?\u00bb.\nDe Pedis: \u00abSignor giudice, pu\u00f2 chiedere al signore qui presente quando mi ha conosciuto?\u00bb.\nSicilia: \u00abRenato, ti ho conosciuto quando sei uscito dal carcere. Ricordo che il Giuseppucci e io andammo a pranzo insieme, presso il ristorante Camillo, circa 10 giorni dopo la tua uscita dal carcere, in quel ristorante c'eri anche tu\u00bb.\nDe Pedis: \u00abDevi dirmi il giorno e il mese in cui sono uscito\u00bb.\nSicilia: \u00abMa stiamo scherzando, io posso dire anche altre cose nei tuoi confronti, che finora non ho detto. \u00c8 ora di smetterla con questi atteggiamenti ambigui. Tu hai una Renault 5 nera\u2026 Ora dico che in viale Marconi c'\u00e8 il negozio di tale Terenzi, un supermercato di generi alimentari nel quale tu eri in societ\u00e0 con lui. L\u00ec, ricordo, facemmo i cesti per i regali agli avvocati. Poi ho rifornito la frutta a tuo fratello Luciano, al Popi Popi, quel periodo avevi una motocicletta Suzuki intestata a tuo fratello, una Lancia Delta che regalasti a Manuel Fuente e avevi anche una Jetta\u00bb.\nDe Pedis: \u00abNego tutti gli addebiti fattimi da Sicilia. Sono innocente, chiedo la sospensione di questo confronto\u00bb.\nTestimonier\u00e0 poi nel processo riguardante la strage del Rapido 904 del 1984 presentandosi nell\u2019aula di Firenze in barella poich\u00e9 si era dato fuoco nel carcere di Rebibbia: la strage di Natale secondo lui era stata voluta e organizzata da Cosa nostra.\nNel dicembre del 1990 il pentito abbandona il carcere per passare agli arresti domiciliari e infine tornare libero durante l'estate successiva.\nLa morte.\nRilasciato e senza protezione da parte dello Stato, la Banda lo \"condanna a morte\": il 18 novembre 1991 in via Andrea Mantegna nella zona popolare di Tor Marancia due uomini a bordo di una moto lo intercettano, il passeggero scende e lo insegue mentre cerca di rifugiarsi in un negozio di scarpe uccidendolo con quattro colpi di pistola.\nI suoi sicari resteranno senza nome.\n\u00abE perch\u00e9 fu ucciso Sicilia?\u00bb, chiese nel 1996 il presidente della Corte d\u2019Assise nel corso del maxi processo alla banda. \nL'Antonio Mancini\", interrogato nell'udienza del 16 febbraio 1996, dir\u00e0: \u00ab\u2026Il fatto che \u00e8 diventato pentito, \"infame\", come si dice in mezzo all'ambiente, era un motivo validissimo\u00bb.\nLe sue rivelazioni verranno in seguito confermate da un altro grande pentito della banda, Maurizio Abbatino, e saranno il punto di partenza di un nuovo maxiprocesso. Proprio \"Crispino\" riguardo a Sicilia dir\u00e0: \u00abAveva ragione su tutto. E forse lo sapevano, quando hanno aperto le celle a criminali inferociti e affamati di vendetta. Gli sono piombati addosso senza lasciargli scampo. Stanno facendo la stessa cosa con me: mi hanno tolto la protezione sapendo che chi ho accusato e mandato in carcere \u00e8 fuori, libero di cercarmi con il beneplacito della Procura di Roma. Ma io non sono una preda. Io non sono Claudio Sicilia.\u00bb\nSicilia nella cultura di massa.\nLa figura di Sicilia ha ispirato il personaggio di \"Trentadenari\" del libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della banda della Magliana. Nell'omonima serie televisiva, diretta da Stefano Sollima, i panni di \"Trentadenari\" furono interpretati dall'attore Orlando Cinque."}
{"id": "3256895", "revid": "2184720", "url": "https://it.wikipedia.org/wiki?curid=3256895", "title": "Ogni tanto", "text": "Ogni tanto \u00e8 un brano musicale della cantante italiana Gianna Nannini, pubblicato come singolo disponibile per il download digitale ed entrato in rotazione radiofonica a partire dal 3 dicembre 2010, con un mese d'anticipo rispetto all'album nel quale \u00e8 contenuto, \"Io e te\". Il brano \u00e8 stato scritto dalla Nannini, insieme a Pacifico e Wil Malone. Ha raggiunto per pi\u00f9 settimane la 2\u00aa posizione dei pi\u00f9 trasmessi in radio, dietro solo a \"Tutto l'amore che ho\" di Jovanotti.\nDescrizione.\nIl brano, cos\u00ec come tutte le tracce di \"Io e te\", \u00e8 stato registrato presso gli Abbey Road Studios di Londra.\nParlando del brano la cantautrice ha detto:\nIl testo del brano richiama in parte la nascita di Penelope, prima figlia di Gianna Nannini, nata il 26 novembre 2010, pochi giorni prima la pubblicazione del brano.\nVideo musicale.\nIl video musicale prodotto per \"Ogni tanto\" \u00e8 stato diretto da Cosimo Alem\u00e0 per \"The Mob\", e girato fra Londra, Roma ed altre citt\u00e0. Il video, ispirato alle atmosfere dei quadri di Monet \u00e8 stato realizzato interamente in bianco e nero. \u00c8 stato presentato in anteprima l'11 dicembre 2010 sul sito web de \"La Repubblica\"."}
{"id": "3256897", "revid": "767487", "url": "https://it.wikipedia.org/wiki?curid=3256897", "title": "Indio (film)", "text": "Indio \u00e8 un film drammatico diretto da Antonio Margheriti e firmato con lo pseudonimo Anthony M. Dawson. La pellicola, assieme al suo seguito \"Indio 2 - La rivolta\", costituisce, a tutti gli effetti, uno degli ultimi lavori del regista.\nTrama.\nNegli anni ottanta, il governo brasiliano, in collaborazione con le forze speciali americane, decide di sfruttare il terreno e le riserve amazzoniche, schiavizzando e uccidendo ogni forma di resistenza. In aiuto delle vittime locali giunge un giovane soldato pluridecorato, ma disertore, del corpo degli US Marine Corps, Daniel Morrel, detto \"Indio\", nato in Amazzonia.\nDistribuzione.\nIl film \u00e8 stato distribuito nelle sale cinematografiche italiane a partire dal 1 settembre 1989.\nAccoglienza.\nIncassi.\nSi \u00e8 classificato al 51\u00ba posto tra i primi 100 film di maggiore incasso della stagione cinematografica 1989-1990.\nCritica.\nIn un articolo apparso su un quotidiano, all'epoca della proiezione del film nelle sale, la pellicola viene definita come un Rambo ecologico ambientato nell'Amazzonia contemporanea devastata dalle ruspe e dalla dinamite.\nSequel.\nNel 1991 viene distribuito il seguito dal titolo \"Indio 2 - La rivolta\" sempre diretto da Margheriti ma con protagonista Marvin Hagler e non pi\u00f9 Francesco Quinn."}
{"id": "3256910", "revid": "729019", "url": "https://it.wikipedia.org/wiki?curid=3256910", "title": "Aeroporto di Karlsruhe-Baden-Baden", "text": "L'aeroporto di Karlsruhe/Baden-Baden o anche Baden Airpark \u00e8 un aeroporto situato nel sud-ovest della Germania, nella regione Baden-W\u00fcrttemberg al confine con la Francia. L'aeroporto infatti dista soli 57\u00a0km da Strasburgo, capoluogo della regione francese dell'Alsazia, e 70\u00a0km dall'aeroporto di Strasburgo-Entzheim.\nStoria.\nLa costruzione del Baden Airpark come aeroporto militare inizi\u00f2 nel 1951 sotto la supervisione della Forza Aerea Francese; piste e strutture vengono completate nel giugno del 1952.\nI lavori per il nuovo aeroporto civile di Karlsruhe/Baden-Baden iniziarono nel 1995 e il primo volo commerciale venne inaugurato nel 1997: aveva come destinazione l'aeroporto di Palma di Maiorca, in Spagna."}
{"id": "3256913", "revid": "253269", "url": "https://it.wikipedia.org/wiki?curid=3256913", "title": "Ruth Kobart", "text": "Ruth Kobart ha lavorato in teatro, prendendo parte a molte commedie andate in scena a Broadway, e successivamente in televisione e al cinema. Tra le sue interpretazioni pi\u00f9 famose vanno ricordati i ruoli in \"Come far carriera senza lavorare\", prima in teatro e, sei anni dopo, al cinema, \"Sister Act - Una svitata in abito da suora\" e l\"\"'.\n\u00c8 morta nel 2002, a 78 anni per un cancro al pancreas."}
{"id": "3256916", "revid": "119199741", "url": "https://it.wikipedia.org/wiki?curid=3256916", "title": "Giorgio Paradisi", "text": "Biografia.\nNel 1977 entr\u00f2 a far parte del nucleo originario della Banda della Magliana, introdotto dall'amico Franco Giuseppucci con cui condivideva la comune passione per i cavalli e la frequentazione di ippodromi, sale corse e bische. Il 7 novembre del 1977, partecip\u00f2 al sequestro del duca Grazioli, considerato l'atto di nascita della Banda e che frutter\u00e0 alla stessa circa un miliardo di lire, pagate come riscatto dalla famiglia del nobile romano. Nella suddivisione del territorio per lo smercio della droga, assieme a De Pedis, Pernasetti e Maragnoli, gli venne affidato il controllo delle zone di Trastevere, Torpignattara e Centocelle.\nNei processi che seguirono alle dichiarazioni del pentito Maurizio Abbatino, il 29 luglio del 1995, venne condannato a 20 anni di reclusione per il sequestro del duca Grazioli, a cui poi si aggiunsero i 22 anni e 6 mesi di condanna nel maxiprocesso contro la Banda, comminati dalla prima corte d'assise d'appello, con sentenza del 27 febbraio del 1998 (in primo grado aveva avuto 2 ergastoli).\nIl 18 luglio 2005, a conclusione di un'indagine durata due anni, gli venne nuovamente recapitata un'ordinanza di custodia cautelare (ricevuta in carcere, dove era gi\u00e0 detenuto) per associazione per delinquere dedita al traffico di stupefacenti (hashish e cocaina) dai paesi del Sud America e successivo smercio nella capitale, grazie all'apporto di ultras delle due squadre romane di calcio. Nel corso del blitz vennero arrestate altre 21 persone, tra cui Augusto Giuseppucci, fratello di Franco.\nMuore a Napoli il 28 novembre del 2006 a causa di un tumore nel carcere di Secondigliano."}
{"id": "3256920", "revid": "125319492", "url": "https://it.wikipedia.org/wiki?curid=3256920", "title": "Enzo Mastropietro", "text": "Biografia.\nFrequentatore dell'ambiente malavitoso dei quartieri romani del Trullo e della Magliana, il primo reato a suo carico, una rapina, risale addirittura al 1971. Fin da giovane si unisce alle \"batterie\" dedite alle rapine che gravitano attorno alla figura del boss Maurizio Abbatino, del quale \u00e8 cognato.\nNel 1977 entra a far parte del nucleo storico della Banda della Magliana, coinvolto nel progetto criminale dallo stesso Abbatino. Nella suddivisione del territorio per lo smercio della droga insieme ad Abbatino e altri controll\u00f2 le zone Eur, Magliana e Monteverde.\nNel febbraio del 1979 una retata notturna porta in carcere, con l\u2019accusa di sequestro di persona e riciclaggio, 29 persone tra cui Abbatino, Giuseppucci, Toscano, Mastropietro, Danesi e D\u2019Ortenzi ma tutti nel giro di poco vengono rimessi in libert\u00e0.\nSolo con il pentimento di Abbatino si arriver\u00e0 a una svolta per l\u2019omicidio Grazioli con il processo del 1995.\nIn seguito alle dichiarazioni del pentito Abbatino, nel maxiprocesso contro la Banda, la Prima corte di Assise di Appello, il 27 febbraio del 1998 viene condannato a 30 anni di reclusione.\nDopo una lunga latitanza, il 14 luglio 1999, viene catturato a Ibiza, mentre si preparava a partire per il Sud America."}
{"id": "3256921", "revid": "599013", "url": "https://it.wikipedia.org/wiki?curid=3256921", "title": "Brett Robinson", "text": "Biografia.\nNato e cresciuto nel Queensland, dove ha compiuto anche parte degli studi superiori e universitari in medicina, Robinson fu professionista in Super Rugby nelle file dei Brumbies di Canberra, nei quali milit\u00f2 fin dalla prima edizione del torneo nel 1996.\nSempre nel 1996 esord\u00ec nelle file degli \"Wallabies\" in un \"test match\" contro l' a Padova e, l'anno successivo, prese parte a tutti gli incontri dell'Australia, compreso il Tri Nations 1997.\nInserito nella rosa della Nazionale che prese parte alla in Galles, a causa di un infortunio non pot\u00e9 mai scendere in campo, di fatto divenendo campione del mondo avendo giocato il suo ultimo \"test\" internazionale un anno prima della conquista della Coppa.\nTermin\u00f2 la sua carriera professionistica nel 2000 con la finale di Super 12 che i Brumbies persero, poi si trasfer\u00ec in Inghilterra, a Oxford, per specializzarsi in ortopedia; l\u00ec divenne anche capitano della squadra di rugby con la quale partecip\u00f2 a due \"Varsity Match\" a Twickenham contro Cambridge, nel 2000 e nel 2001.\nTornato in patria, divenne dirigente della Australian Rugby Union, incaricato dello sviluppo del rugby d'\u00e9lite; nel gennaio 2005 lasci\u00f2 l'incarico per dedicarsi a un impiego dirigenziale nel ramo delle assicurazioni."}
{"id": "3256924", "revid": "322321", "url": "https://it.wikipedia.org/wiki?curid=3256924", "title": "Diocesi di Cama\u00e7ari", "text": "La diocesi di Cama\u00e7ari (in latino: \"Dioecesis Camassariensis\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2019 contava 468.000 battezzati su 686.165 abitanti. \u00c8 retta dal vescovo Dirceu de Oliveira Medeiros.\nTerritorio.\nLa diocesi comprende 8 comuni dello stato brasiliano di Bahia: Cama\u00e7ari, Candeias, Dias d'\u00c1vila, Madre de Deus, S\u00e3o Francisco do Conde, S\u00e3o Sebasti\u00e3o do Pass\u00e9, Sim\u00f5es Filho e Terra Nova.\nSede vescovile \u00e8 la citt\u00e0 di Cama\u00e7ari, dove si trova la cattedrale di San Tommaso da Canterbury.\nIl territorio si estende su 2.382\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 15 dicembre 2010 con la bolla \"Ad spirituale bonum\" di papa Benedetto XVI, ricavandone il territorio dall'arcidiocesi di San Salvador di Bahia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 686.165 persone contava 468.000 battezzati, corrispondenti al 68,2% del totale."}
{"id": "3256929", "revid": "247222", "url": "https://it.wikipedia.org/wiki?curid=3256929", "title": "Aldo Borel", "text": ""}
{"id": "3256937", "revid": "115553113", "url": "https://it.wikipedia.org/wiki?curid=3256937", "title": "Giudicato di Agugliastra", "text": "Il giudicato di Agugliastra o anche giudicato di Ogliastra fu una suddivisione amministrativa della Sardegna pisana e aragonese.\nStoria.\nIl territorio dell'Ogliastra facente parte nel medioevo, come curatoria, del giudicato di Cagliari e poi dal 1258 di quello di Gallura, sotto la signoria dei Visconti di Pisa, costitu\u00ec fino alla conquista aragonese della Sardegna una importante zona di influenza della Repubblica di Pisa che comprendeva tutto il litorale orientale dell'isola, ed in quest'ottica segu\u00ec le alterne vicende dell'espansione pisana in Sardegna.\nMantenne ancora per molto tempo lo status giuridico ed il rango di \"Judicato de Ollastre\" ed in questa forma venne infeudato alla potente famiglia dei Carroz dopo la conquista dell'isola. Nella seconda met\u00e0 del '500 la nobile famiglia Tortoliese dei Quigini annoverava tra i suoi componenti i \"Capitani del Giudicato di Ogliastra\" ed ancora nel 1600 nel \"Libro de todas las Gracias\" del Marchesato di Quirra, venivano elencate e confermate tutte le prerogative, i privilegi, i diritti ed i benefici concessi dal feudatario alle comunit\u00e0 Ogliastrine.\nLe riunioni cui partecipavano i delegati di tutti i paesi del feudo si tenevano nella chiesa di San Antonio Abate a Tortoli e nella chiesa di San Sebastiano di Loceri"}
{"id": "3256939", "revid": "119086857", "url": "https://it.wikipedia.org/wiki?curid=3256939", "title": "Episodi de Le nuove avventure di Flipper (prima stagione)", "text": "La prima stagione della serie televisiva \"Le nuove avventure di Flipper\" \u00e8 andata in onda negli Stati Uniti d'America dal 2 ottobre 1995 al 13 maggio 1996.\nUn inizio avventuroso.\nTrama.\nIn un centro di ricerca in Florida dove lavora Keith studiando i delfini arriva la biologa marina Pam e suo figlio Mike, che per\u00f2 non ha nessuna intenzione di rimanere in quel posto. Mike, per fare un dispetto a sua madre, libera uno dei delfini in mare, poi incontra una ragazza di nome Maya che lo porta a nuotare con i delfini. Lo avverte anche che uno di loro (Flipper) ha un brutto carattere e non si fa avvicinare da nessuno; Mike per\u00f2 assicura che si intenderanno perch\u00e9 lui ha lo stesso problema. Tornato a casa il ragazzo sente discutere Keith e Pam, preoccupati perch\u00e9 il delfino fuggito non saprebbe sopravvivere allo stato libero. Mike va a cercarlo ma si incastra con una gamba in un legno sommerso: Maya e poi anche Keith cercano di liberarlo e Mike, convinto di annegare, confessa che \u00e8 stato lui a fare scappare il delfino, che nel frattempo per\u00f2 \u00e8 tornato indietro. Intanto Flipper sfonda il legno con una testata, liberando cos\u00ec il suo amico.\nL'antico relitto.\nTrama.\nAlcuni ladri fanno esplodere una barca e fingono di recuperarla, rubando invece un tesoro in una nave affondata. Con l'esplosione i delfini scappano e Keith cercandoli litiga con i sommozzatori senza per\u00f2 avere le prove che facciano qualcosa di illegale; i ladri uccidono poi uno di loro per dividere meno il bottino. Flipper intanto trova una moneta d'oro che consegna ai suoi amici; quella notte Mike esce in mare a cercarne altre contro il parere di Maya che per\u00f2 va con lui. Vengono scoperti dal capo dei delinquenti, che li rapisce dopo avere trafitto Flipper con un arpione; il delfino, ferito a una pinna, riesce per\u00f2 ad arrivare al centro di ricerca dove viene curato. I ladri ricattano Keith avendo i ragazzi in ostaggio, ma lui arriva sulla nave e li affronta mentre i ragazzi scappano. Uno dei ladri cerca di inseguire Keith sott'acqua, ma Flipper gli stacca il tubo della bombola, obbligandolo a risalire; arriva anche l'elicottero della guardia costiera e i ladri vengono arrestati.\nIl diavolo verde.\nTrama.\nUn criminale compie attentati lasciando come firma un teschio verde di plastica. I ragazzi, usciti in barca, rimangono bloccati su un'isola dove vive un fanatico ecologista che si rivela essere il colpevole. Mike e Maya, entrati in casa sua a cercare da mangiare, vi trovano infatti i teschi di plastica. Nel frattempo l'uomo ha messo una bomba al centro di ricerca, che esplode senza ferire nessuno, e i ragazzi cercano di tornare a casa su una zattera. Flipper va con loro, mette in fuga uno squalo e poi guida Keith e Pam fino alla zattera. Il \"diavolo verde\" \u00e8 tornato al centro per un nuovo attentato; Keith gli salta addosso e nella lotta finiscono in mare. L'uomo ha per\u00f2 con s\u00e9 una bomba innescata e Flipper la prende portandola lontano. La bomba esplode ma il delfino l'aveva sputata in tempo.\nIn fondo al mare.\nTrama.\nIn un video si vede un pescatore prendere un delfino (che \u00e8 specie protetta) e picchiarlo con una mazza. L'uomo, disperato poich\u00e9 gli hanno tolto la licenza di pesca, \u00e8 proprio un amico di Keith ma si dichiara innocente. Keith lo ritrova poi in fondo al mare dove si \u00e8 gettato legandosi un peso addosso; lo tira fuori ma ormai \u00e8 morto. Riguardando il video Keith si accorge che la rete non \u00e8 quella del suo amico ed \u00e8 un fotomontaggio. I ragazzi, dopo avere trovato il delfino ferito, tengono la rete come prova, ma arriva la vedova con il suo amante che ha eliminato il marito inscenando un suicidio. L'uomo ordina a Maya di dargli la rete o colpir\u00e0 Mike con la mazza, ma Flipper gli salta addosso facendogli cadere la mazza. Keith, assieme a Pam, cattura la coppia e getta poi le ceneri del suo amico in fondo al mare.\nHanno rapito Flipper.\nTrama.\nUn amico di Keith gli propone di vendergli uno dei suoi delfini; quando lui rifiuta l'uomo cattura Flipper portandolo a Cuba. Keith, Pam e i ragazzi, decisi a riprendersi il delfino, sbarcano di nascosto sull'isola dove scoprono che Flipper \u00e8 stato portato in un albergo. Qui \u00e8 attesa la visita del presidente in persona e il capo dell'albergo pretende che Flipper esca dall'acqua per salutarlo; se gli far\u00e0 fare una brutta figura lo uccider\u00e0. Nel frattempo Keith finisce in prigione ma una sua amica lo fa evadere, mentre all'albergo Mike riesce a convincere il delfino a fare il numero. Durante la notte Keith, Pam e i ragazzi riescono a caricare Flipper su un furgone per poterlo poi liberare in mare. Non appena scappano per\u00f2 vengono inseguiti dal capo dell'albergo che spara loro addosso finch\u00e9 il furgone finisce in mare; l'uomo continua l'inseguimento in barca, ma Flipper (ora in libert\u00e0) lo trascina sott'acqua lasciandolo poi andare prima che affoghi. I quattro protagonisti tornano quindi in Florida seguiti da Flipper.\nFratelli come noi.\nTrama.\nSandy, il fratello di Keith, arriva a trovarlo ma i due non vanno molto d'accordo. Lo scopo di Sandy \u00e8 in realt\u00e0 quello di catturare alcuni pescatori di frodo che tagliano le pinne agli squali, rigettandoli poi in mare. I delinquenti, sorpresi da Sandy, lo picchiano e scappano. I due fratelli, agendo insieme, riescono a catturare i pescatori con l'aiuto di Flipper che ne stordisce uno; alla fine per\u00f2 i due fratelli litigano di nuovo.\nSalvati dalla sirena.\nTrama.\nIl centro di ricerca ha ora in dotazione anche un batiscafo. Nel frattempo Maya e in seguito anche Mike sono convinti di avere visto una sirena, cos\u00ec vanno a cercarla di nascosto con il sottomarino; tuttavia non sanno guidarlo e restano bloccati sott'acqua finendo l'aria. Keith e Pam, accorgendosi della loro mancanza, si affrettano a cercarli. All'ultimo minuto Flipper trova il batiscafo e vi aggancia l'argano aiutato dalla sirena.\nMagia per amore.\nTrama.\nL'ex marito di Pam viene a trovarla e lei vorrebbe cacciarlo via subito; Mike per\u00f2 \u00e8 molto contento di rivedere suo padre. Cos\u00ec contento da illudersi che un medaglione \"magico\" che apparteneva alla nonna di Maya possa fare tornare insieme i suoi genitori. L'uomo in realt\u00e0 \u00e8 innamorato della sua avvocatessa divorzista e vuole soltanto ottenere l'affidamento del figlio per portarlo via con s\u00e9. Quando Mike lo scopre parte da solo su un deltaplano (invece di andarci con il padre) e precipita in mare. Keith lo salva aiutato da Flipper, mentre il padre alla fine riparte.\nLo scheletro.\nTrama.\nDurante un'immersione Keith e Mike incontrano una fotografa specializzata in murene (ne ha addomesticata una che le mangia in mano) e diventano amici; tornati sul posto a cercare la murena, per\u00f2, i ragazzi trovano un cranio e il giorno dopo un altro cadavere. L'uomo \u00e8 stato ucciso, perch\u00e9 ha una ferita in testa, quindi in zona c'\u00e8 un killer. Pam ha dei sospetti sulla fotografa e difatti \u00e8 proprio lei l'assassina. Sentendosi scoperta essa lega Pam e la getta in mare. Keith arriva appena in tempo a salvarla assieme a Flipper. Prima che l'assassina possa fuggire Pam lotta con lei e la blocca.\nSpionaggio marino.\nTrama.\nFlipper trova una ragazza in stato di choc su una zattera; alcuni militari la riconoscono come Brooke, la figlia di uno di loro che \u00e8 appena morto precipitando in mare con il suo elicottero. Poich\u00e9 Brooke \u00e8 diventata autistica e non parla i militari la affidano a Pam, dato che per curare l'autismo vengono usati anche i delfini. Qualche giorno dopo la ragazza si sblocca, ma si scopre che i militari non sono preoccupati per la sua salute, vogliono solo sapere da lei un codice segreto conosciuto da suo padre, che apre una valigia con denaro e documenti dell'esercito. Quando i militari scoprono che la valigia \u00e8 vuota scappano su un elicottero prendendo Mike in ostaggio, ma alla guida del mezzo c'\u00e8 un militare onesto che li arresta.\nL'avidit\u00e0 umana.\nTrama.\nKeith e Pam, seguendo Flipper, finiscono in un tratto di mare sorvegliato ma due uomini li catturano e cercano di ucciderli. I due biologi si salvano e, tornati sul posto, scoprono che vi \u00e8 un allevamento di ostriche giganti e ne prendono qualcuna per studiarla. Le ostriche sono state create in laboratorio per essere tutte perlifere, per\u00f2 si riproducono molto velocemente e distruggerebbero il fondo marino ricoprendolo. Keith e Pam si presentano a un'asta di gioielli per fermare i produttori di perle, ma essi li scoprono e li portano su un molo per eliminarli. Flipper, saltato fuori dall'acqua, disarma i responsabili che vengono cos\u00ec catturati.\nCrisi missilistica.\nTrama.\nAlcuni terroristi pretendono che Keith usi il batiscafo per cercare un missile che hanno perso in fondo al mare e che intendono usare in un attentato. Keith non ha nessuna intenzione di aiutarli, ma \u00e8 obbligato a farlo perch\u00e9 essi hanno in ostaggio anche Maya e la ucciderebbero. Il biologo riesce per\u00f2 a scrivere un messaggio d'aiuto su un nastro che consegna a Flipper. Pam e Mike, venuti a conoscenza della situazione, trovano un modo per disinnescare la bomba e seguendo il delfino e le istruzioni di Keith vi arrivano per primi. Quando infine i terroristi recuperano il missile Keith fa credere loro che stia per esplodere, cos\u00ec i delinquenti si rifugiano nel batiscafo e non sapendo guidarlo vengono arrestati.\nL'uragano.\nTrama.\nLa delfina compagna di Flipper sta per partorire. Intanto la popolazione della Florida \u00e8 in allarme perch\u00e9 \u00e8 previsto l'arrivo di un uragano. Dopo avere spedito i ragazzi al rifugio Pam decide di restare al centro di ricerca assieme a Keith perch\u00e9 la delfina ha dei problemi di parto. Al rifugio Mike cerca di telefonare e nessuno risponde, cos\u00ec si convince che sua madre sia in pericolo e torna indietro seguito da Maya. Nel frattempo l'uragano distrugge tutto ma il mattino dopo il cucciolo di delfino \u00e8 nato.\nColpo di genio.\nTrama.\nMentre Keith cerca un finanziamento per ricostruire il centro di ricerca dopo l'uragano i ragazzi diventano amici di un gruppo di surfisti che per\u00f2 sono dei ladri. Difatti scappano tutti all'arrivo della guardia costiera, che poi arresta Mike. L'accusa \u00e8 il furto di una barca ma il ragazzo non pu\u00f2 fare il nome dei colpevoli perch\u00e9 essi farebbero del male a Maya. In seguito Mike viene rilasciato, per\u00f2 il danno \u00e8 fatto, perch\u00e9 Keith aveva trovato una signora pronta a fare una donazione, ma sapendo dell'arresto quest'ultima ha cambiato idea. I surfisti ricompaiono e decidono di fare una rapina proprio in quella villa; una volta sul posto Mike vede sul telefono il numero di Keith e lo chiama. Arriva cos\u00ec la polizia e i ladri scappano: Mike ne insegue uno, i due finiscono in acqua dove lottano e, aiutato da Flipper, Mike lo cattura. La signora lascia infine una donazione.\nIl virus.\nTrama.\nI ragazzi sbarcano su un'isola piena di scimmie che per\u00f2 \u00e8 una zona contaminata, perch\u00e9 gli animali provengono da un laboratorio e sono tutti infetti. Scappando da l\u00ec Mike e Maya non si accorgono che una scimmia si \u00e8 nascosta nella loro barca e ha infettato il loro cibo e anche il pesce per i delfini. Il giorno dopo Flipper si ammala, poi anche Mike e in breve scoppia un'epidemia. I medici non riescono a trovare una cura, cos\u00ec vanno sull'isola per catturare qualche scimmia e studiarne gli anticorpi. Al loro arrivo per\u00f2 le scimmie sono tutte morte. Mentre gli ammalati stanno ormai per morire Flipper \u00e8 tornato pi\u00f9 sano di prima: i medici usano cos\u00ec gli anticorpi del delfino per guarirli.\nBugie e guai.\nTrama.\nUn nuovo amico dei ragazzi \u00e8 un gran bugiardo e viziato dal padre. Un giorno ruba una bottiglia di wodka, allontana Mike con una scusa e poi fa avance a Maya e cerca di ubriacarla. Lei lo rifiuta e getta la bottiglia in mare; il ragazzo sfoga la sua rabbia su un delfino e lo colpisce con la bottiglia, finendo per\u00f2 all'ospedale. Proprio quel giorno Keith aveva messo una radiotrasmittente ai suoi delfini e ci\u00f2 prova che Flipper era sul luogo dell'aggressione: il padre del ragazzo mette una taglia per chi lo uccide. Per evitare ci\u00f2 Flipper viene catturato e portato lontano. La radiotrasmittente per\u00f2 si era staccata e il colpevole \u00e8 un altro delfino. Keith va dal ragazzo obbligandolo a confessare ci\u00f2 che era successo prima dell'aggressione e suo padre ritira la denuncia.\nIl segreto di Maya.\nTrama.\nMaya nasconde a tutti che sua sorella si \u00e8 trasferita per lavoro e quindi lei \u00e8 rimasta da sola, essendo gi\u00e0 orfana di padre e abbandonata dalla madre. Mike per\u00f2 lo scopre e in seguito anche Pam, cos\u00ec la prendono in casa con loro. Qui Mike dichiara di amarla e sua madre si scandalizza trovandoli a letto insieme (per\u00f2 sono vestiti). Pam chiede informazioni alla segretaria della scuola, che a sua volta chiama una assistente sociale. Essa spiega che Maya non ha nessuna sorella e lei stessa ammette di avere finto di avere un parente per non finire in orfanotrofio. Maya scappa tuffandosi poi in mare. Ha un malore e va a fondo sognando di essere una sirena ed \u00e8 salvata dai suoi amici: Flipper la spinge in superficie e Mike la rianima. Arriva anche Pam che decide di adottarla.\nVeleno letale.\nTrama.\nFlipper accompagna a riva un delfino malato, che viene trovato da Mike e curato da Pam e Keith. Secondo le analisi l'animale si \u00e8 intossicato mangiando pesce contaminato da un pesticida: Keith e Mike iniziano a indagare sulle ditte della zona. Intanto altri delfini vengono trovati spiaggiati. Un arrogante direttore d'azienda sembra essere il responsabile, finch\u00e9 si scopre che il capo di un'altra ditta ha mandato uno dei suoi uomini a versare barili in mare. Quest'ultimo accompagna Keith sul posto e il biologo fa scaricare i barili a casa del direttore, che, assediato dai giornalisti, \u00e8 costretto ad ammettere la sua colpa. Il delfino malato si riprende e viene liberato.\nOcchio per occhio.\nTrama.\nUno dei ladri fatti arrestare da Keith muore in prigione. Suo fratello giura di vendicarsi e inizia a provocare in tutti i modi il biologo e i ragazzi (assale Maya, ferisce Flipper, fa arrestare Keith che l'aveva picchiato) mettendo anche una bomba sulla barca del centro, ma Keith rimane illeso poich\u00e9 si tuffa prima che esploda. Neppure questo \u00e8 per\u00f2 sufficiente ad arrestare il criminale, mancando le prove che sia lui il colpevole. Keith gli tende una trappola e finge di allontanarsi, lasciando una guardia a sorvegliare i ragazzi e pronta a catturare il delinquente appena tenter\u00e0 di fare qualcosa. L'uomo per\u00f2 stordisce la guardia, lega Mike e Maya e incendia la stanza. Keith e Pam rientrano proprio in quel momento e mentre lui lotta con il criminale Pam corre in casa e spegne l'incendio ribaltando un acquario. L'uomo viene infine arrestato.\nAllarme squali.\nTrama.\nUn tratto di mare \u00e8 invaso dagli squali; Mike e Maya, che hanno saltato la scuola, vengono attaccati ma raggiungono la riva. La presenza dei pescecani non \u00e8 casuale. Un albergatore, per sabotare un nuovo hotel concorrente, ha fatto mettere in acqua un macchinario che attira gli squali, e ha pagato due pescatori di frodo per fare rilasciare dei pesci in via d'estinzione nella zona, in modo che non sia pi\u00f9 edificabile. Keith scopre il macchinario, ma uno dei pescatori cerca di colpirlo con una fiocina, finendo per ferirsi lui stesso: gli squali lo circondano attirati dal sangue, ma Flipper li colpisce mettendoli in fuga. Dopo che i complici sono stati arrestati Keith propone un patto con l'albergatore, non denunciandolo come mandante se smette di versare rifiuti in mare.\nFlipper parla.\nTrama.\nDurante un'immersione Keith rimane bloccato sott'acqua e risale poi troppo velocemente finendo ricoverato per embolia. Mentre \u00e8 incosciente inizia a sognare e, poich\u00e9 stava progettando una macchina per tradurre il linguaggio dei delfini, nel suo sogno l'apparecchio funziona, ma a prendersi il merito \u00e8 un altro biologo. Sempre nel sogno quest'ultimo cerca pi\u00f9 volte di eliminare Keith; la rivalit\u00e0 tra i due uomini \u00e8 dovuta al fatto che entrambi sono innamorati di Pam. Keith, ripresosi, decide di rinunciare alla sua invenzione e scopre che anche Pam \u00e8 innamorata di lui."}
{"id": "3256941", "revid": "287204", "url": "https://it.wikipedia.org/wiki?curid=3256941", "title": "Zamakhshari", "text": "Il corasmio di origine persiana Zamakhshar\u012b () \u00e8 stato un teologo musulmano, grammatico e studioso di morale. Fu un celebre commentatore del Corano, influenzato per il suo lavoro (l\"al-Kashsh\u0101f\" ) dal mutazilismo. \nNativo del villaggio di Zamakshar, per molti anni visse a Mecca, tanto da guadagnarsi, appunto, il soprannome di J\u0101r All\u0101h (\"Il vicino di Dio\"). \nPi\u00f9 tardi si spost\u00f2 nel Khw\u0101rezm, dopo aver studiato a Bukhara e Samarcanda, godendo dell'aiuto scientifico dei grandi giuristi di Baghdad. \nCerc\u00f2 in vario modo di entrare nelle grazie del famoso vizir selgiuchide Ni\u1e93\u0101m al-Mulk, di alcuni altri dignitari selgiuchidi e degli stessi Sultani Mu\u1e25ammad b. Maliksh\u0101h e Sanjar, con identici risultati, pur ricevendo da essi qualche somma di denaro per i suoi componimenti elogiativi loro dedicati.\nOttenne pi\u00f9 tardi miglior esito grazie alla generosit\u00e0 di sovrani Khw\u0101rezmsh\u0101h, quali Mu\u1e25ammad b. An\u016bshtak\u012bn e suo figlio Ats\u0131z. Fu poi gratificato anche dallo \"Shar\u012bf\" di Mecca, \u02bfAl\u012b b. \u02bf\u012as\u0101 b. \u1e24amza b. Wahh\u0101s, di idee mutazilite e buon letterato, e dall\"'atabeg\" buride di Damasco T\u0101j al-Mul\u016bk \u1e6cughtak\u012bn.\nAbbracci\u00f2 le idee mutazilite e la linea interpretativa del \"Q\u0101\u1e0d\u012b\" \u02bfAbd al-Jabb\u0101r e redasse un notissimo commentario coranico (\"tafs\u012br\", intitolato \"al-Kashsh\u0101f \u02bfan \u1e25aq\u0101\u02beiq al-tanz\u012bl\", ancora ampiamente diffuso e utilizzato nelle aree pi\u00f9 orientali dall'ecumene islamica.\nRaccolse anche una silloge di proverbi, l\"'al-Mustaq\u1e63f f\u012b amth\u0101l al-\u02bfArab\", che ebbe una popolarit\u00e0 pari a quella assai apprezzata di al-Maydan\u012b, la \" Majma\u02bf al-amth\u0101l\", sulla quale cui poi lavor\u00f2 Georg Freytag. \nNel campo dell\"'adab\", scrisse un commento alla \"L\u0101miyyat al-\u02bfArab\" (ode in rima \"lam\" degli Arabi) di al-Shanfara, il \"Kit\u0101b a\u02bfjab al-\u02bfadjab f\u012b shar\u1e25 L\u0101miyyat al-\u02bfArab\". \nMor\u00ec nel 1144 nella capitale corasmia di Gorgan (attuale capitale della regione persiana del Gulestan)."}
{"id": "3256944", "revid": "74375956", "url": "https://it.wikipedia.org/wiki?curid=3256944", "title": "Episodi de Le nuove avventure di Flipper (seconda stagione)", "text": "La seconda stagione della serie televisiva \"Le nuove avventure di Flipper\" \u00e8 andata in onda negli Stati Uniti d'America dal 5 ottobre 1996 al 18 maggio 1997 e in Italia nel settembre 2013 su Rai 3."}
{"id": "3256951", "revid": "63346632", "url": "https://it.wikipedia.org/wiki?curid=3256951", "title": "Episodi de Le nuove avventure di Flipper (terza stagione)", "text": "La terza stagione della serie televisiva \"Le nuove avventure di Flipper\" \u00e8 andata in onda negli Stati Uniti d'America dal 5 settembre 1998 al 27 febbraio 1999 sull'emittente PAX Network."}
{"id": "3256953", "revid": "63719999", "url": "https://it.wikipedia.org/wiki?curid=3256953", "title": "Episodi de Le nuove avventure di Flipper (quarta stagione)", "text": "La quarta stagione della serie televisiva \"Le nuove avventure di Flipper\" \u00e8 andata in onda negli Stati Uniti d'America dal 28 agosto 1999 al 1\u00ba luglio 2000 sull'emittente PAX Network."}
{"id": "3256955", "revid": "55797915", "url": "https://it.wikipedia.org/wiki?curid=3256955", "title": "Ritratto di Michael Wolgemut", "text": "Il Ritratto di Michael Wolgemut \u00e8 un dipinto a olio su tavola di tiglio (29x27 cm) di Albrecht D\u00fcrer, siglato e datato 1516, e conservato nel Germanisches Nationalmuseum a Norimberga. \nStoria.\nMichael Wolgemut fu, dopo il padre Albrecht D\u00fcrer il Vecchio, il primo maestro del giovane D\u00fcrer, da cui apprese, dal 1486 al 1489, i rudimenti delle tecniche artistiche, comprese quelle legate alle incisioni, che tanto rilievo ebbero poi nella sua carriera artistica. Col maestro dovette restare sempre in buoni rapporti, come testimonia questo ritratto eseguito nel 1516, quando era ormai anziano. Quando Wolgemut mor\u00ec tre anni dopo, D\u00fcrer annot\u00f2 sulla tavola: \"aveva 82 anni e ha vissuto fino al 1519, quando \u00e8 morto il mattino del giorno di sant'Andrea, prima del sorgere del sole\".\nSe si escludono alcuni ritratti di identificazione incerta di artisti della bottega del Verrocchio a Firenze, databili a cavallo tra Quattro e Cinquecento, quest'opera \u00e8 il primo sicuro ritratto di un pittore come soggetto indipendente, che non sia autoritratto. \nDescrizione e stile.\nL'anziano artista \u00e8 ritratto con un copricapo nero avvolto strettamente sulla testa e la giubba bordata di pelliccia, il tipico abito di rappresentanza della borghesia benestante dell'epoca. Il fazzoletto annodato in testa \u00e8 invece tipico della sua professione di artista, per proteggere i capelli dagli spruzzi di colore. \nIl volto \u00e8 indagato con estrema cura, nelle rughe e nella pelle ormai flaccida per effetto del tempo, pur senza mai intaccare la dignit\u00e0 del personaggio, che guarda sicuramente davanti a s\u00e9, ritratto a mezzo busto di tre quarti, voltato a destra e su sfondo verde. Lo sguardo, orientato lontano dallo spettatore, ha fatto ipotizzare che il ritratto avesse un pendant in una tavola con la moglie dell'uomo, di cui per\u00f2 non si hanno notizie. "}
{"id": "3256963", "revid": "118325132", "url": "https://it.wikipedia.org/wiki?curid=3256963", "title": "Morgan Freeman Science Show", "text": "Il Morgan Freeman Science Show (\"Through the Wormhole\") \u00e8 una serie televisiva di divulgazione scientifica dedicata ai misteri dell'universo. Presentati e narrata da Morgan Freeman, la serie si pone domande sui buchi neri, i viaggi nel tempo e la possibilit\u00e0 di forme di vita extraterrestri. \nNell'edizione italiana della prima stagione, alla voce di Morgan Freeman \u00e8 sovrapposta quella di Renato Mori, suo doppiatore abituale, mentre nella seconda subentra la voce di Michele Gammino. A partire dalla quinta stagione \u00e8 doppiato da Angelo Nicotra.\nLa serie \u00e8 trasmessa negli Stati Uniti, da Science, dal giugno 2009, mentre in Italia da Discovery Science a partire dal 15 novembre 2010.\nTrama.\nPresentata dal noto attore, regista e narratore Morgan Freeman, la serie esplora sui misteri pi\u00f9 profondi dell'esistenza umana e si pone le stesse domande che hanno sconcertato l'umanit\u00e0 per secoli. Queste domande vengono ora meditate da alcune delle menti pi\u00f9 importanti della razza umana, molte delle quali praticano astrofisica, astrobiologia, meccanica quantistica e altre, e grazie alla scienza, che ha fatto grandi passi in avanti negli ultimi anni, possono essere in grado di fornirci risposte anzich\u00e9 solo teorie filosofiche."}
{"id": "3256975", "revid": "661526", "url": "https://it.wikipedia.org/wiki?curid=3256975", "title": "MTV Africa Music Awards", "text": "Gli MTV Africa Music Awards, in sigla MAMAs o MAMA, sono una manifestazione organizzata dall'emittente televisiva MTV Networks Africa, dove vengono premiati i cantanti e le canzoni pi\u00f9 popolari nel continente nero.\nInizialmente, agli artisti africani veniva gi\u00e0 loro consegnato un riconoscimento, attraverso il premio \"Best African Act\" alle edizioni 2005, 2006 e 2007 degli MTV Europe Music Awards. In seguito, proprio nel 2008 si decise di creare una serata apposita per premiare il meglio della musica africana. Tuttavia, si sono svolte solo tre edizioni della serata."}
{"id": "3256977", "revid": "438678", "url": "https://it.wikipedia.org/wiki?curid=3256977", "title": "Raffaele Pernasetti", "text": " Uno dei boss dell'organizzazione mafiosa romana nota come la Banda della Magliana.\nBiografia.\nImpiegato come commerciante di frattaglie all'ingrosso e frequentatore dell'ambiente malavitoso che si muoveva tra i quartieri romani di Trastevere e Testaccio, fin da giovane Pernasetti si unisce alle batterie dedite alle rapine che gravitano attorno alla figura del boss Enrico De Pedis, di cui divenne in breve tempo uomo di fiducia e spietatissimo braccio armato.\nNel 1977 entra a far parte del nucleo storico della Banda della Magliana, apportando nuovi canali di approvvigionamento alle sostanze stupefacenti che consentirono di soddisfare le esigenze di conservazione del mercato acquisito e di ulteriori ampliamenti delle loro attivit\u00e0; insieme a De Pedis, Giorgio Paradisi e altri controlla le zone di Trastevere, Torpignattara e Centocelle.\nVenne arrestato il 17 novembre 1994 a Roma nel suo appartamento di via Licia.\nIn seguito alle dichiarazioni del pentito Maurizio Abbatino, nel processo di secondo grado contro la Banda, la prima corte d'assise di appello, il 27 febbraio del 1998 venne condannato all\u2019ergastolo. Condannato in primo grado a quattro ergastoli (fu sospettato di sette omicidi), per tre di questi venne assolto in appello. Venne ritenuto colpevole anche di spaccio di stupefacenti, associazione a delinquere, detenzione e porto illegale di armi ed evasione ma cadr\u00e0 l\u2019accusa di associazione mafiosa per l\u2019intera Banda.\nDopo varie vicissitudini, si consegn\u00f2 alla giustizia nell'ottobre del 2002 per scontare un residuo di pena di 15 anni nel carcere di Prato (doveva scontarne 18 ma 3 sono stati abbonati con l\u2019indulto del 2006). Nel novembre del 2011 il tribunale di sorveglianza di Firenze gli ha concesso la semilibert\u00e0 per buona condotta concludendo per la sua non pericolosit\u00e0 consentendogli un graduale reinserimento sociale. Lavora di giorno come cuoco nel ristorante \"Oio A Casa Mia\" di propriet\u00e0 del fratello a Testaccio.\nIl suo soprannome, negli anni criminosi, fu \"Er Palletta\", considerato dagli investigatori, uno dei killer pi\u00f9 spietati della Banda della Magliana, con numerosi omicidi per i quali \u00e8 stato accusato.\nPernasetti nella cultura di massa.\nLa figura di Pernasetti ha ispirato il personaggio del \"Botola\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della banda della Magliana. Il personaggio del \"Botola\" compare anche nella seconda stagione dell'omonima \"serie televisiva\", diretta da Stefano Sollima, interpretato da Marco Conidi."}
{"id": "3256978", "revid": "28592", "url": "https://it.wikipedia.org/wiki?curid=3256978", "title": "Selo", "text": ""}
{"id": "3256980", "revid": "37035073", "url": "https://it.wikipedia.org/wiki?curid=3256980", "title": "Danilovskij", "text": ""}
{"id": "3256981", "revid": "287204", "url": "https://it.wikipedia.org/wiki?curid=3256981", "title": "Nazionale di pallavolo maschile del Madagascar", "text": "La nazionale di pallavolo maschile del Madagascar \u00e8 una squadra africana composta dai migliori giocatori di pallavolo del Madagascar ed \u00e8 posta sotto l'egida della Federazione pallavolistica del Madagascar."}
{"id": "3256983", "revid": "92723", "url": "https://it.wikipedia.org/wiki?curid=3256983", "title": "Thelonious Alone in San Francisco", "text": "Thelonious Alone in San Francisco \u00e8 un album del musicista jazz Thelonious Monk, pubblicato nel 1959 dall'etichetta Riverside Records.\nIl materiale che compone il disco venne registrato in due sessioni studio organizzate dal produttore Orrin Keepnews alla Fugazi Hall di San Francisco il 21 e 22 ottobre 1959. L'occasione fu data dal fatto che la amatissima moglie Nellie (cui due anni prima aveva dedicato \"Crepuscole with Nellie\") era ricoverata per un'operazione in un vicino ospedale. Il geniale Keepnews decise allora di \"approfittare\" dell'occasione, registrando velocemente il primo e unico disco \"solo\" di Monk, che si trovava appunto \"alone\" (ed anche in una situazione emotiva particolare) a San Francisco."}
{"id": "3256985", "revid": "287204", "url": "https://it.wikipedia.org/wiki?curid=3256985", "title": "Volleyball K\u00f6niz", "text": "Il Volleyball K\u00f6niz \u00e8 una societ\u00e0 di pallavolo femminile svizzera, avente sede a K\u00f6niz e militante nel massimo campionato svizzero, la Lega Nazionale A.\nStoria.\nIl Volleyballclub K\u00f6niz nasce nel 1970. Il club milita nella Ligue Nationale A dal 1986, ma solo negli anni novanta inizia ed ottenere risultati di spicco. Nel 1999 vince il suo primo trofeo, aggiudicandosi la Coppa di Svizzera. Un anno dopo vince per la prima volta anche il campionato svizzero. Nelle due stagioni successive, invece, il club realizza il \"Double\" vincendo campionato e coppa nazionale.\nGrazie ai risultati ottenuti in campionato, il club inizia a prendere parte anche alle competizioni europee, disputando anche la finale della Top Teams Cup 2002-03, in cui esce sconfitto per mano del Racing Club Villebon 91. In patria, tuttavia, continua a dominare la scena, aggiudicandosi il campionato per altre due volte, portando a cinque la quota dei campionati vinti consecutivamente e realizzando il terzo \"Double\" nel 2004.\nNel 2005 la prima squadra diventa indipendente rispetto al resto del club, cambiando denominazione in Volleyball K\u00f6niz, con la quale si aggiudica immediatamente la Supercoppa svizzera per la prima volta. Nella seconda met\u00e0 degli anni duemila il club non riesce a ripetersi, oscurato dal Volleyballclub Vol\u00e9ro Z\u00fcrich. Solo nel 2008 arriva un nuovo successo, con la vittoria della supercoppa nazionale. Nel 2009, invece, arriva la vittoria del sesto campionato."}
{"id": "3256986", "revid": "174925", "url": "https://it.wikipedia.org/wiki?curid=3256986", "title": "Endocrino", "text": ""}
{"id": "3256992", "revid": "1305772", "url": "https://it.wikipedia.org/wiki?curid=3256992", "title": "Rostovskij rajon", "text": "Il Rostovskij rajon () \u00e8 un rajon dell'Oblast' di Jaroslavl', nella Russia europea; il capoluogo \u00e8 Rostov Velikij. Ricopre una superficie di 2.073 chilometri quadrati."}
{"id": "3256994", "revid": "37035206", "url": "https://it.wikipedia.org/wiki?curid=3256994", "title": "Distretto di Rostov", "text": ""}
{"id": "3256995", "revid": "399", "url": "https://it.wikipedia.org/wiki?curid=3256995", "title": "Santal", "text": ""}
{"id": "3256996", "revid": "1543377", "url": "https://it.wikipedia.org/wiki?curid=3256996", "title": "Ritratto dell'imperatore Massimiliano I", "text": "Il Ritratto dell'imperatore Massimiliano I \u00e8 un dipinto a olio su tavola di tiglio (74x62 cm) di Albrecht D\u00fcrer, siglato e datato 1519, e conservato nel Kunsthistorisches Museum a Vienna.\nStoria.\nNella primavera del 1512, per pi\u00f9 di due mesi, il neoeletto Massimiliano I d'Asburgo si era fermato a Norimberga, dove aveva conosciuto D\u00fcrer. Per celebrare l'imperatore e la sua casata l'artista aveva concepito un'impresa mai vista, una gigantesca xilografia composta da 193 blocchi stampati separatamente e riuniti insieme a formare un grande \"Arco trionfale\". La straordinaria impresa venne ricompensata all'artista con un beneficio annuo di cento fiorini.\nAncora nel 1518, durante la Dieta di Augusta, D\u00fcrer venne chiamato dal sovrano per ritrarlo. L'artista incontr\u00f2 l'imperatore nel castello e ne fece un disegno a matita dal vero, da cui trasse poi un ritratto su tavola. A margine del foglio annot\u00f2 con un certo orgoglio: \"\u00c8 l'imperatore Massimiliano che io Albrecht D\u00fcrer ho ritratto ad Augusta, su in alto nel palazzo, dentro la sua piccola stanzetta, luned\u00ec 28 giugno 1518\".\nL'opera venne completata quando l'imperatore era gi\u00e0 morto, con alcune varianti rispetto al disegno iniziale.\nDescrizione e stile.\nIl sovrano \u00e8 ritratto su sfondo verde girato di tre quarti verso sinistra, con tutto il busto fino ai gomiti e le braccia appoggiate su un ipotetico parapetto che coincide con il bordo inferiore del dipinto, secondo la maniera fiamminga. La mano destra \u00e8 infatti appoggiata sul bordo, come faceva Rogier van der Weyden nei suoi ritratti, mentre la sinistra regge una grossa melagrana, simbolo di coesione nelle diversit\u00e0 e quindi dell'Impero stesso: i chicchi del frutto erano infatti i sudditi, che si riconoscevano nella guida del sovrano: Massimiliano, prendendolo dalla simbologia della Chiesa, ne aveva fatto un suo emblema personale.\nL'imperatore indossa un grande mantello con ampi inserti di pelliccia, e un cappello scuro a larghe falde e con una spilla al centro, degno del suo rango. I capelli grigi cadono a caschetto compiendo alcune onde e incorniciano un volto scavato dagli anni, ma dignitoso e colto da un aristocratico distacco, senza guardare verso lo spettatore; nonostante ci\u00f2 l'imperatore non \u00e8 privo di umanit\u00e0, anzi i segni del tempo ricordano la sua et\u00e0 di 59 anni. Gli occhi sono incavati, il naso aquilino molto pronunciato, la bocca leggermente dischiusa, il mento tondeggiante.\nIn alto a sinistra si trova lo stemma Asburgo con la corona imperiale e la catena del Toson d'Oro, accanto a una lunga scritta in caratteri capitali che riassume i titoli, le qualit\u00e0 e le date salienti della vita dell'imperatore."}
{"id": "3256997", "revid": "104458", "url": "https://it.wikipedia.org/wiki?curid=3256997", "title": "Grand site national", "text": ""}
{"id": "3256998", "revid": "36426", "url": "https://it.wikipedia.org/wiki?curid=3256998", "title": "Stemma Asburgo", "text": ""}
{"id": "3256999", "revid": "767487", "url": "https://it.wikipedia.org/wiki?curid=3256999", "title": "Yang Lei", "text": "Il successo \u00e8 arrivato dopo essersi piazzata in decima posizione nella gara canora \"Super Girl\", nell'edizione del 2006."}
{"id": "3257002", "revid": "2040531", "url": "https://it.wikipedia.org/wiki?curid=3257002", "title": "Vanda H\u0103d\u0103rean", "text": "Ha vinto un argento olimpico nel concorso a squadre alle olimpiadi di Barcellona 1992 e numerosi titoli di culturismo nella categoria \"fitness\".\nBiografia.\nLa carriera nella ginnastica.\nScoperta all'et\u00e0 di 5 anni, entra nel giro della nazionale rumena a 12 anni\nNella sua breve carriera (si \u00e8 ritirata nel 1994) ha conquistato un bronzo europeo a Nantes 1992, nel concorso generale individuale) ed un bronzo mondiale ai Indianapolis 1991, oltre ad un oro ai mondiali 1991 nella categoria juniores.\nIl culturismo.\nDopo il ritiro ha allenato prima in Canada e poi negli Stati Uniti d'America, prima di tornare in Romania nel 1998, dove continu\u00f2 ad allenare in una palestra privata.\nNel 2000 pos\u00f2 nuda per Playboy per potersi pagare il ritorno in Canada: l\u00ec ha allenato dapprima ad Hamilton poi, dal 2001, ad Ottawa al \"Tumblers Gymnastics Centre\".\nParallelamente all'attivit\u00e0 di allenatrice, ha ideato e diffuso dei suoi programmi di fitness, col marchio \"Inspired by Vanda\".\nNel campo del bodybuilding/fitness ha anche gareggiato, conquistando quattro titoli di \"Ms. World Fitness\" (2008, 2009, 2010, 2011) e altrettanti di \"Ms. Fitness Canada\" (2005, 2006, 2007, 2008)."}
{"id": "3257005", "revid": "287204", "url": "https://it.wikipedia.org/wiki?curid=3257005", "title": "Giovanni Girlando", "text": "Biografia.\nAffermatosi nella \"batteria\" del boss Nicolino Selis, un gruppo della malavita romana che negli anni settanta controllava le zone di Acilia e di Ostia, \"nel 1975 Girlando\" come scrisse il 26 novembre 1984, nella sua requisitoria il pubblico ministero Luigi De Ficchy \"gi\u00e0 all'epoca dotato di particolari doti delinquenziali e in contatto con Nicolino Selis, Gianfranco Urbani e altri elementi di rispetto della malavita, sale le scale del crimine fino ad arrivare a posizioni di vertice.\u00bb\nCon Selis, Urbani, Renato Capogna, Franco Apolloni e Raffaele Simeoni, nel 1976 comp\u00ec una serie di furti e rapine a mano armata in banche e uffici postali fra Lazio e Toscana. Arrestato con Fulvio Lucioli dopo la rapina al treno Chiusi-Siena (10 agosto 1976), fu condannato a 5 anni e 10 mesi di carcere. Da Regina Coeli, dove era ormai considerato un delinquente \"di rispetto\", Girlando avvi\u00f2 il traffico di droga cui poi si dedic\u00f2 attivamente, una volta scontata la pena, trattando la merce direttamente con l'Olanda, vendendola e facendone uso lui stesso.\nIntrodotto dallo stesso Selis e da Edoardo Toscano (di cui era diventato luogotenente), entr\u00f2 a far parte della nascente Banda della Magliana. All'interno dell'organizzazione, Girlando si occup\u00f2 principalmente del traffico di eroina nella zona di Ostia e, per continuare a fare affari anche quando le prime dichiarazioni dei collaboratori di giustizia e la guerra interna alla banda iniziarono a sfaldare il gruppo della Magliana, si trasfer\u00ec in Olanda, dove fu poi arrestato, estradato in Italia ed infine scarcerato.\nFu ucciso il 25 maggio 1990, con un colpo alla nuca nella pineta di Castel Porziano, dove aveva stabilito la centrale dei suoi traffici.\n\"Satana\".\nLa figura di Girlando ha ispirato il personaggio di \"Satana\" nel libro Romanzo criminale, scritto nel 2002 da Giancarlo De Cataldo e riferito alle vicende realmente avvenute della Banda della Magliana. Nell'omonima serie televisiva, diretta da Stefano Sollima, i panni di \"Satana\" furono vestiti da Roberto Latini."}
{"id": "3257020", "revid": "121391620", "url": "https://it.wikipedia.org/wiki?curid=3257020", "title": "Personaggi di Digimon Frontier", "text": "Il seguente \u00e8 un elenco dei personaggi che compaiono nella serie anime dedicata al media franchise giapponese \"Digimon\", \"Digimon Frontier\".\nGruppo dei Digiprescelti.\nTakuya Kanbara.\n \u00e8 uno dei due personaggi principali della serie, nella quale ad un gruppo di Digiprescelti viene conferita l'abilit\u00e0 di trasformarsi in Digimon. Takuya \u00e8 il leader del gruppo ed all'inizio della serie riceve i Digispirit del Fuoco. Frequenta la quinta elementare ed il Leggendario Guerriero suo partner \u00e8 Agunimon.\nTakuya \u00e8 il classico \"goggle boy\" (ragazzo con le lenti) che appare in quasi ogni serie dell'anime di Digimon. Sempre spontaneo ed allegro, Takuya non esita a gettarsi a capofitto nel pericolo pur di seguire il suo istinto. \u00c8 intelligente e perspicace e questa sua caratteristica tirer\u00e0 spesso fuori dai guai il gruppo dei Digiprescelti nelle situazioni pi\u00f9 difficili. Tuttavia, \u00e8 anche molto testardo e spesso non prende troppo seriamente le avversit\u00e0 che si presentano al gruppo dei Digiprescelti: ci\u00f2 lo porter\u00e0 a frequenti alterchi con vari componenti del gruppo.\nLa storia di Takuya comincia quando un pomeriggio il ragazzo riceve un misterioso messaggio SMS da Ophanimon, uno dei tre Digimon Angelici, anche se il ragazzo scoprir\u00e0 solo molto dopo il vero mittente del messaggio, sul suo telefono cellulare. Il messaggio lo istruisce sul raggiungere una stazione sotterranea, dove un Trailmon porta lui ed altri quattro ragazzi umani nel mondo digitale, Digiworld. Una volta giunto in questo mondo, per lui e gli altri ragazzi inizia una missione complicata: salvare Digiworld dalla minaccia dei nemici che tramano nell'ombra per distruggerlo. Il primo compito dei Digiprescelti, per\u00f2, \u00e8 trovare i Digispirit, delle reliquie degli antichi Leggendari Guerrieri con la capacit\u00e0 di farli accedere alla Digievoluzione Spirit e diventare dei Digimon loro stessi. Takuya \u00e8 il primo a trovare il proprio Digispirit, il Digispirit del Fuoco.\nAll'inizio della serie, Takuya ha tutti gli atteggiamenti tipici dei \"goggle boy\" - \u00e8 energico ed atletico, ma tende ad agire senza pensare ed \u00e8 molto cocciuto. Ha un forte senso della giustizia e prova ad usare i suoi poteri per fare ci\u00f2 che lui ritiene giusto. La sua personalit\u00e0 impulsiva spesso lo porta al litigio con Koji Minamoto, tuttavia i due imparano a rispettarsi l'un l'altro verso la met\u00e0 della serie, dopo il primo incontro del gruppo con Duskmon, e diventano buoni amici e partner in battaglia. Takuya si comporta come un fratello maggiore nei confronti di Tommy Hiyomi, che gli ricorda il suo vero fratellino Shinya.\nPressappoco verso la met\u00e0 della serie, il personaggio di Takuya subisce un profondo cambiamento, in particolar modo nei tre episodi consecutivi \"Mistero invincibile\", \"Takuya torna a casa\" e \"Il potere di un Digimon\". Quando i ragazzi entrano nel Continente Oscuro, si ritrovano a dover affrontare Duskmon, il quinto dei Leggendari Guerrieri corrotti. Il padrone delle Tenebre sembra troppo forte per loro, ma Takuya non si rende conto della cosa e sottovaluta il problema, architettando un piano secondo lui infallibile per eliminare il Digimon. Ci\u00f2 porta ad un violento litigio con Koji, che gli rimprovera troppo egoismo e gli ricorda che la loro missione non \u00e8 un gioco e che, in caso di fallimento, non avranno una seconda opportunit\u00e0. A quel punto Duskmon li attacca e Takuya insiste nel voler mettere in atto il suo piano, digievolvendo Agunimon. Tuttavia, il piano si rivela un fallimento come previsto da Koji ed Agunimon subisce un attacco di Duskmon, che \u00e8 sul punto di eliminarlo. Tuttavia, KendoGarurumon, Digievoluzione Animale di Koji, si interpone tra lui e Duskmon e gli salva la vita, mettendo a repentaglio la propria. Questo gesto fa capire ad Agunimon i suoi sbagli nel prendere sotto gamba la situazione, rischiando non solo la propria vita, ma anche quella dei suoi amici. Ci\u00f2 provoca nel ragazzo una totale perdita di fiducia in se stesso, tanto che accetta la proposta di Dark Trailmon di riportarlo nel mondo reale, abbandonando cos\u00ec Digiworld.\nTornando a casa, per\u00f2, a Takuya accade qualcosa di strano: si trasforma infatti in uno strano essere per met\u00e0 Umano e per met\u00e0 Animale, (Flamemon, anche se il suo nome non viene mai menzionato nell'anime) e si ritrova in un paradosso temporale, tornando al giorno della sua partenza per Digiworld. Takuya decide quindi di impedire al suo io del passato di raggiungere la stazione e partire per Digiworld, pentito delle sue azioni compiute fino a quel momento. Tuttavia, il pensiero di ci\u00f2 che potrebbe accadere ai suoi amici in sua mancanza \u00e8 pi\u00f9 forte di qualsiasi timore o paura e Takuya decide di tornare a Digiworld, trasformandosi in Agunimon durante il viaggio di ritorno.\nUna volta tornato a Digiworld, Agunimon scopre che J.P. Shibayama, Zoe Ayamoto e Tommy sono stati catturati da due dei Leggendari Guerrieri corrotti, Lanamon e Mercurymon, e che Koji \u00e8 ancora ferito dal combattimento contro Duskmon. Takuya capisce per\u00f2 che l'essere un Digimon \u00e8 molto pi\u00f9 di possedere una maggiore forza fisica e delle tecniche, armi da lui usate quasi esclusivamente fino a quel momento: essere un Digimon significa avere una connessione speciale con tutto ci\u00f2 che \u00e8 presente in natura, compresi i fenomeni naturali che il Digimon impara velocemente a controllare a suo piacimento. Il vecchio Takuya non avrebbe pensato due volte a lanciarsi all'attacco di Lanamon e Mercurymon per provare a sconfiggerli. Takuya per\u00f2, data la sua esperienza, \u00e8 molto cambiato ed elabora un piano che si rivela vincente, riuscendo a liberare i suoi tre amici e a soccorrere Lobomon, Digievoluzione Umana di Koji, intervenuto per salvare J.P., Zoe e Tommy. Nel successivo combattimento, in cui i Digiprescelti sfruttano tutta la potenza dei fenomeni naturali a loro vantaggio, Lanamon e Mercurymon vengono ridotti a mal partito e sono costretti a ritirarsi. Dopo la battaglia Takuya si scusa con gli altri per il suo comportamento, dicendo di aver finalmente compreso che la loro \u00e8 una vera e propria missione, non un gioco. Da questo punto in poi della trama, pur continuando ad avere il suo vecchio carattere irruente e testardo, Takuya si riveler\u00e0 un leader all'altezza della situazione, tirando spesso fuori dai guai i suoi amici e dimostrandosi un valore aggiunto al gruppo dei Digiprescelti.\nNell'epilogo della serie, Takuya ammetter\u00e0 che l'avventura a Digiworld gli ha permesso di imparare cose nuove sull'amicizia, di rivalutare la sua famiglia, di diventare pi\u00f9 coraggioso: gli ha permesso a tutti gli effetti di crescere e maturare.\nNell'episodio \"Labirinto sotterraneo\", viene rivelato che il compleanno di Takuya \u00e8 ad agosto e che \u00e8 di tre mesi pi\u00f9 giovane di Zoe.\nTakuya dispone del potere diAncientGreymon tramite i Digispirit del Fuoco. La sua forma preferita \u00e8 la sua Digievoluzione Spirit di tipo Umano, Agunimon, in cui passa la maggior parte del tempo.\nTakuya fa anche un'apparizione in un capitolo speciale del manga \"Digimon Adventure V-Tamer 01\", in cui forma una squadra con Taichi Yagami e Zeromaru per combattere Metamormon. Appare anche in \"Digimon Battle Spirit 2\" come personaggio giocabile.\n\u00c8 doppiato in giapponese da Junko Takeuchi e in italiano da Paola Majano.\nAgunimon.\n \u00e8 la Digievoluzione Spirit di tipo Umano di Takuya, ottenuta digievolvendo tramite il Digispirit Umano del Fuoco. Agunimon \u00e8 un Digimon mago umanoide dai lunghi capelli biondi e gli occhi azzurri. Nonostante le sue chiare caratteristiche umane, conserva comunque alcune caratteristiche animali, come i denti pi\u00f9 lunghi del normale, la conformazione dei piedi e la presenza di due corna sul suo capo. La sua armatura \u00e8 di colore arancione, con inserti gialli, grigi e bianchi, e copre anche la parte superiore del suo volto come una maschera. Come Flamemon, sulla fibbia della sua cintura \u00e8 presente il simbolo del suo elemento, il Fuoco.\nAgunimon \u00e8 il padrone del Fuoco. Appare per la prima volta nel primo episodio della serie, \"I nuovi Digiprescelti\". Poco dopo essere arrivato a Digiworld con J.P., Zoe e Tommy, Takuya viene attaccato da Cerberumon che reclama per s\u00e9 il Digicodice della Citt\u00e0 del Fuoco, luogo d'arrivo dei Digiprescelti, ed il Digispirit in essa nascosto. Tuttavia, dopo una breve colluttazione, \u00e8 proprio Takuya a rinvenire il Digispirit che Cerberumon stava cercando, acquisendolo grazie al proprio Digivice D-Tector e digievolvendo Agunimon. Dopo una breve battaglia, Agunimon sconfigge Cerberumon e ne acquisisce il Digicodice, liberandolo e ripristinando cos\u00ec la porzione di Citt\u00e0 del Fuoco precedentemente assorbita dal Digimon. Da quel momento in poi, Agunimon diviene la forma di preferenza di Takuya, anche quando il Digiprescelto del Fuoco acceder\u00e0 a forme pi\u00f9 potenti.\nTakuya stabilisce una connessione particolare con Agunimon nel gi\u00e0 menzionato episodio \"Il potere di un Digimon\", in cui il ragazzo dice di sentirsi completamente fuso ad Agunimon e di formare un'unica entit\u00e0 con il padrone del Fuoco.\nIn \"Digimon Battle Spirit 2\", Agunimon pu\u00f2 slidedigievolvere in BurningGreymon e trasformarsi in AncientGreymon stesso come mossa finale. Se Agunimon esegue il suo attacco speciale, pu\u00f2 assumere per un breve periodo di tempo la forma di AncientGreymon e scagliare l'Omega Burst, un'enorme palla di fuoco verso il nemico. Nel gioco esiste inoltre un secondo Agunimon sbloccabile, , che pu\u00f2 slidedigievolvere in KaiserGreymon e assumere temporaneamente la forma di Susanoomon.\n\u00c8 doppiato in giapponese da Junko Takeuchi e in italiano da Maurizio Romano dall'episodio 1 al 10 e da Danilo Di Martino nei successivi.\nBurningGreymon.\n \u00e8 la Digievoluzione Spirit di tipo Animale di Takuya, ottenuta digievolvendo tramite il Digispirit Animale del Fuoco. BurningGreymon \u00e8 un grosso Digimon drago prevalentemente di colore rosso, ma con varie parti giallo oro e bianche. \u00c8 molto simile ad un drago alato in posizione eretta, con ali arancioni ed occhi azzurri. Ha una lunga coda rossa, mentre sul capo \u00e8 presente una sorta di elmo bianco con righe rosse. Le sue zampe inferiori sono formate da tre artigli grigi, due anteriori ed uno posteriore. Sui suoi avambracci sono presenti le armi da fuoco \"Rudri Tarpana\".\nIl gruppo dei Digiprescelti incontra per la prima volta BurningGreymon in una situazione piuttosto particolare nell'episodio \"Il villaggio dei veggenti\". Mentre Agunimon, Beetlemon e Kumamon sono impegnati in un combattimento contro Grumblemon e Rockmon e stanno per avere la peggio, BurningGreymon interviene e distrugge Rockmon. I Digiprescelti sanno che quello \u00e8 in realt\u00e0 il Digispirit animale di Takuya, ma non riescono a spiegarsi come questo possa aver preso vita. Agunimon, per\u00f2, sente una voce provenire dall'interno del Digimon: \u00e8 quella di Sharmamon, un veggente che poco prima aveva predetto il futuro al gruppo dei Digiprescelti. L'attacco di Grumblemon aveva poi fatto crollare una parte del tempio in cui il Digimon viveva, rivelando il Digispirit Animale del Fuoco, il quale aveva immediatamente posseduto Sharmamon. Agunimon, anche grazie ad una certa resistenza opposta da Sharmamon, riesce a sconfiggere BurningGreymon e ad acquisire il suo Digispirit. Tuttavia, il Digispirit viene acquisito in maniera anomala e quest'ultimo possiede anche Takuya, trasformandolo in un BurningGreymon assolutamente fuori controllo. Nell'episodio successivo, \"Il coraggio di Tommy\", \u00e8 il piccolo Tommy a far rinsavire BurningGreymon, ricordandogli la lezione da lui stesso insegnata: non fuggire davanti alle difficolt\u00e0, ma affrontarle e superarle. Takuya torna in s\u00e9 e riacquista le sue sembianze. Tuttavia, poco dopo, un tranello di Grumblemon mette fuori causa Koji, J.P. e Zoe. Takuya \u00e8 l'unico a poter affrontare Gigasmon, Digievoluzione Animale di Grumblemon, poich\u00e9 Tommy ha perso il suo Digispirit di Kumamon in combattimento. Digievolve quindi Agunimon, ma le sue forze da sole non bastano e Tommy viene rapito. Per salvare il suo piccolo amico, Takuya ricorda le sue parole e ci\u00f2 che ha fatto per lui, mettendo a repentaglio la sua stessa vita pur di farlo rinsavire. Takuya decide quindi di digievolvere BurningGreymon, riuscendo stavolta a controllare alla perfezione il Digispirit Animale, e sconfigge Gigasmon, prendendogli il suo Digispirit Animale e recuperando anche quello di Kumamon. BurningGreymon si riveler\u00e0 un'arma molto potente nell'arsenale di Takuya, che lo salver\u00e0 diverse volte, soprattutto nella lotta contro i Leggendari Guerrieri corrotti.\nAldamon.\n \u00e8 la Doppia Digievoluzione Spirit di Takuya, ottenuta sfruttando il potere sia del Digispirit Umano del Fuoco sia del Digispirit Animale del Fuoco. L'aspetto fisico di Aldamon presenta diverse caratteristiche delle forme dalle quali \u00e8 generato, Agunimon e BurningGreymon. Struttura corporea, volto, capelli, braccia e cosce di Agunimon, parti dell'armatura, ali, gambe, coda e Rudri Tarpana di BurningGreymon (anche se questi ultimi ora hanno la possibilit\u00e0 di estendersi in una configurazione segmentata in tre parti): anche l'aspetto fisico di Aldamon rappresenta una vera e propria fusione delle parti del corpo dei due Leggendari Guerrieri del Fuoco. Aldamon \u00e8 l'unione perfetta della saggezza generata dal tipo Umano e della potenza derivata dal tipo Animale.\nAldamon appare per la prima volta nell'episodio \"Takuya contro Mercurymon\". All'interno di Sephirotmon, sua forma di tipo Animale, Mercurymon, Leggendario Guerriero del Ferro, si rivela un avversario particolarmente ostico per Takuya. Il Digimon, infatti, assorbe il Digicodice di Seraphimon, precedentemente acquisito da lui stesso, e diviene BlackSeraphimon, giungendo ad un livello di potenza elevatissimo. N\u00e9 Agunimon n\u00e9 BurningGreymon possono nulla contro BlackSeraphimon e Takuya viene infine sconfitto. Sul punto di essere eliminato, il padrone del Fuoco riceve dal Digiuovo di Seraphimon stesso una grande quantit\u00e0 di energia: grazie ad essa Takuya comprende che il potere dei suoi due Digispirit pu\u00f2 essere combinato in uno solo. Effettua quindi la Doppia Digievoluzione Spirit e digievolve Aldamon, ottenendo un potere sufficiente a sconfiggere BlackSeraphimon, riacquisendo il Digicodice di Seraphimon e restituendolo al Digiuovo, che poco dopo si schiuder\u00e0 e dar\u00e0 alla luce Patamon. Sempre all'interno di Sephirotmon, Aldamon inoltre sconfigger\u00e0 ed acquisir\u00e0 Digicodice e Digispirit Umano dello stesso Mercurymon, fondendo, grazie al Fuoco di cui \u00e8 il padrone, tutto il Ferro presente nella sfera omonima, eliminando ogni via di fuga per il Leggendario Guerriero corrotto. Aldamon sar\u00e0 determinante anche nella susseguente battaglia contro Sephirotmon stesso nell'episodio successivo, \"Il potere dell'oscurit\u00e0\", scoprendo il suo punto debole e neutralizzando il Digimon, acquisendone poi Digicodice e Digispirit. Nonostante la potenza di questa forma ed il particolare ed importante momento della trama in cui viene acquisita, Aldamon sar\u00e0 la Digievoluzione Spirit meno usata da Takuya; ci\u00f2 si verificher\u00e0 a causa del repentino ottenimento di una forma ancora pi\u00f9 potente: KaiserGreymon.\nKaiserGreymon.\n \u00e8 l'Iperdigievoluzione Spirit di Takuya, ottenuta sfruttando i Digispirit del Fuoco, del Vento, del Ghiaccio, della Terra e del Legno. KaiserGreymon \u00e8 un Digimon pi\u00f9 grosso rispetto alle sue Digievoluzioni Spirit precedenti. \u00c8 completamente rivestito da un'armatura prevalentemente rossa, con inserti dorati e grigi, scudi blu sugli avambracci ed elmo arancione. Nella sua armatura sono sigillati nove draghi, le cui anime sono controllate dalla sua \"Dragon Soul Sword\", l'arma che le ha sigillate.\nKaiserGreymon appare per la prima volta nell'episodio \"Il vero Kerpymon\". Dopo la sconfitta riportata da Aldamon e Beowulfmon nel combattimento con Kerpymon, Ophanimon, prima di morire, potenzia con l'ultima stilla dei suoi poteri i Digivice di Takuya e Koji per fornire loro la forza necessaria a combattere contro il Digimon Angelico. I Digiprescelti sono quindi esortati a concentrare tutti i loro Digispirit in Takuya e Koji, cos\u00ec da ottenere due soli Leggendari Guerrieri ma infinitamente potenti. Takuya ottiene quindi i Digispirit della Terra acquisiti da Grumblemon e quelli del Legno una volta in possesso di Arbormon, oltre a quelli del Vento di Zoe e del Ghiaccio di Tommy. Effettua cos\u00ec l'Iperdigievoluzione Spirit in KaiserGreymon, mentre Koji diviene MagnaGarurumon. I due affrontano e sconfiggono Kerpymon, facendo inoltre crollare il suo castello. Tuttavia, Kerpymon non \u00e8 ancora battuto e torna ad attaccare i Digiprescelti dopo aver assorbito buona parte dei Digicodici di Digiworld. Nonostante questo, KaiserGreymon e MagnaGarurumon elaborano un piano vincente ed \u00e8 proprio il padrone del Fuoco ad infliggere il colpo di grazia al Digimon Angelico grazie alla protezione offerta da MagnaGarurumon. Da quel punto in poi, e per tutta la durata della battaglia contro i Cavalieri Reali, KaiserGreymon diverr\u00e0 la forma pi\u00f9 usata da Takuya.\nSusanoomon.\n \u00e8 la Leggendaria Digievoluzione Spirit di Takuya, ottenuta grazie all'ausilio di tutti i Digispirit concentrati insieme. Il nome \"Susanoomon\" deriva da \"Susanoo\", il leggendario Dio shintoista delle tempeste e degli uragani. Susanoomon in pratica \u00e8 la fusione tra KaiserGreymon e MagnaGarurumon.\nSusanoomon appare per la prima volta nell'episodio \"Il sacrificio di Koichi\". Quando Koichi si sacrifica per salvare gli altri da Lucemon Chaos Mode, il ragazzo affida i suoi Digispirit delle Tenebre a suo fratello Koji. Takuya e Koji uniscono quindi insieme tutti i venti Digispirit e divengono Susanoomon, nato dalla Leggendaria Digievoluzione Spirit. In questa forma, i due combattono contro Lucemon Chaos Mode, il cui attacco, che gi\u00e0 in precedenza aveva eliminato Koichi, viene annullato grazie alla separazione in esseri umani e Digispirit prima che questo possa avere effetto. Susanoomon utilizza quindi la sua Lama Celestiale e sconfigge il Digimon, scannerizzando ed acquisendo la parte positiva del suo Digicodice.\nSfortunatamente, la parte negativa del suo Digicodice si manifesta nell'enorme Lucemon Shadowlord Mode, che continua a provare a penetrare nel mondo umano. Sconfitti nelle loro forme minori, i Digiprescelti perdono la speranza, finch\u00e9 i Digispirit stessi, insieme ai Digimon Angelici, si manifestano per infondere loro coraggio e forza. Tutti e cinque insieme, Takuya, Koji, J.P., Zoe e Tommy, digievolvono insieme per formare ancora una volta Susanoomon. Susanoomon riesce a penetrare nella \"Gehenna\" di Lucemon, una sfera oscura in cui si nasconde Lucemon Larva. Nella battaglia finale, Susanoomon riesce a fare a pezzi la Gehenna e a distruggere il corpo di Lucemon Shadowlord Mode. Colto di sorpresa dall'attacco di Lucemon Larva, tuttavia, i Digispirit proiettano i Digiprescelti al di fuori di Susanoomon. Recuperano quindi la spada dalla \"ZERO ARMS: Orochi\" e, dividendosi nelle forme di tipo Umano dei dieci Leggendari Guerrieri, distruggono Lucemon una volta per tutte.\nKoji Minamoto.\n \u00e8 uno dei personaggi principali della serie, nella quale ad un gruppo di Digiprescelti viene conferita l'abilit\u00e0 di trasformarsi in Digimon. Koji, originariamente intenzionato a viaggiare da solo, all'inizio della serie riceve i Digispirit della Luce. Frequenta la quinta elementare ed il Leggendario Guerriero suo partner \u00e8 Lobomon.\nKoji \u00e8 il tipico \"lupo solitario\" che appare spesso nelle varie serie dell'anime di Digimon. Piuttosto responsabile e riflessivo per natura, Koji ha sempre vissuto da solo e questo lo ha portato ad agire sempre per conto proprio e a ragionare con la propria testa. Nel gruppo dei Digiprescelti \u00e8 spesso la voce della ragione nelle discussioni pi\u00f9 animate ed i suoi compagni per questo lo stimano e lo rispettano. Ad una prima impressione Koji pu\u00f2 sembrare una persona egoista, ma in realt\u00e0 non esita mai a mettere a repentaglio la propria vita per le persone alle quali tiene; ha inoltre un forte senso della giustizia.\nUn pomeriggio, mentre \u00e8 impegnato a comprare dei fiori per la sua matrigna, con la quale aveva sempre condiviso un rapporto problematico a causa della morte della sua vera madre, Koji riceve un messaggio SMS sul suo telefono cellulare. Il messaggio gli \u00e8 stato inviato da Ophanimon, uno dei tre Digimon Angelici, anche se il ragazzo non ne \u00e8 al momento al corrente, e lo invita a raggiungere la stazione sotterranea di Shibuya. Da l\u00ec, lui e altri quattro ragazzi saliranno su dei Trailmon, dei Digimon treno, e verranno trasportati a Digiworld, il cosiddetto mondo digitale. Una volta giunto in questo mondo, per lui e gli altri ragazzi inizia una missione complicata: salvare Digiworld dalla minaccia dei nemici che tramano nell'ombra per distruggerlo. Il primo compito dei Digiprescelti, per\u00f2, \u00e8 trovare i Digispirit, delle reliquie degli antichi Leggendari Guerrieri con la capacit\u00e0 di farli accedere alla Digievoluzione Spirit e diventare dei Digimon loro stessi. Koji \u00e8 il secondo a trovare il proprio Digispirit, il Digispirit della Luce.\nAll'inizio della serie, Koji non fa parte del gruppo dei Digiprescelti composto da Takuya Kanbara, J.P. Shibayama, Zoe Ayamoto, Tommy Hiyomi, Bokomon e Neemon. Il padrone della Luce, infatti, \u00e8 un ragazzo piuttosto solitario ed individualista, che preferisce stare sulle sue piuttosto che legarsi emotivamente a degli estranei, cosa che reputa solo una fonte di problemi e nient'altro. Tuttavia, dall'episodio \"La Digievoluzione Slide\", Koji si unir\u00e0 ufficialmente al gruppo, ammettendo, come lui stesso dice al termine dell'episodio \"L'incubo di Tommy\" che gli altri \"sono pasticcioni ma simpatici\". La sua personalit\u00e0 fin troppo riflessiva lo porta spesso al litigio con Takuya, tuttavia i due imparano a rispettarsi l'un l'altro verso la met\u00e0 della serie, dopo il primo incontro del gruppo con Duskmon, e diventano buoni amici e partner in battaglia. In quella circostanza, infatti, sono principalmente le parole di Koji ad innescare un cambiamento nell'amico e a fargli comprendere un'importante lezione.\nIntorno alla met\u00e0 della serie, pi\u00f9 precisamente tra gli episodi \"La Doppia Digievoluzione Spirit\" e \"La scelta di Koichi\", Koji va incontro a degli eventi che inevitabilmente finiranno per sconvolgere lui stesso, i suoi sentimenti e la sua vita. Durante un combattimento contro Duskmon all'interno di Sephirotmon, Koji, appena digievoluto Beowulfmon, riesce finalmente a combattere ad armi pari contro il padrone delle Tenebre; il loro scontro \u00e8 talmente equilibrato che genera un'esplosione. Tuttavia, poco prima di volare al di fuori di Sephirotmon a causa della lotta, Beowulfmon riesce a vedere chiaramente che all'interno di Duskmon si nasconde un altro essere umano, pi\u00f9 precisamente un ragazzo, che inspiegabilmente sembra identico a lui. Beowulfmon decide di vederci chiaro e parte alla ricerca di Duskmon.\nIl padrone della Luce insegue il padrone delle Tenebre, che per\u00f2 viene portato via da Kerpymon, intenzionato ad impedire, come si scoprir\u00e0 successivamente, che in Duskmon riaffiorino ricordi della sua vita precedente. Beowulfmon riesce comunque a trovare Duskmon, il quale atterra Beowulfmon ma ancora una volta non riesce a finirlo. Quindi Beowulfmon si riprende ed \u00e8 lui stavolta ad avere l'opportunit\u00e0 di finire il Leggendario Guerriero corrotto. Tuttavia, Beowulfmon viene fermato ancora una volta da Kerpymon ed immobilizzato. Duskmon riceve quindi il Digispirit Animale delle Tenebre corrotto e acquisisce l'abilit\u00e0 di slidedigievolvere Velgemon, divenendo ancora pi\u00f9 potente e temibile di prima. Infatti, riesce a sconfiggere Beowulfmon, quasi eliminandolo. Quando il Digimon torna ad essere Koji, Velgemon lo attacca, ma viene fermato da Ophanimon, che attraverso il Digivice di Koji gli ricorda le sue origini, confondendolo sempre di pi\u00f9. Koji chiede ancora una volta al padrone delle Tenebre chi egli sia, ma Velgemon, senza controllo, fugge via.\nIl resto del gruppo, alla ricerca di Koji, riesce finalmente a raggiungerlo e si propone di continuare il suo cammino per liberare Ophanimon, ma Koji \u00e8 ancora ossessionato da Duskmon e corre a cercarlo, fermamente intenzionato a scoprire la verit\u00e0. Takuya decide per\u00f2 di seguire l'amico per dargli una mano. Duskmon viene nuovamente plagiato da Kerpymon e torna a combattere con Koji, che digievolve ancora una volta Beowulfmon. Tuttavia, Duskmon ora ha ben chiaro chi lui fosse un tempo e lo rivela a Koji: si tratta di Koichi Kimura, suo fratello gemello, dal quale era stato separato poco dopo la loro nascita. Beowulfmon non crede a questa storia, ma Duskmon gli rivela che i loro genitori si separarono e quindi decisero di separare anche loro due, nascondendo ad entrambi i gemelli l'esistenza del proprio gemello e dell'altro genitore. Koji era andato a vivere cos\u00ec con il padre, che nel tempo si era poi risposato, mentre Koichi era andato a stare con sua madre, prendendone anche il cognome. Beowulfmon \u00e8 sconvolto dalle rivelazioni e per questo perde la battaglia, correndo il rischio di essere poi eliminato da Velgemon. Takuya salva l'amico e lo sprona a combattere contro il padrone delle Tenebre, digievolvendo a sua volta Aldamon e cominciando a combattere contro Velgemon, ma sembra avere la peggio. Koji si riprende e digievolve ancora una volta Beowulfmon, sconfiggendo una volta per tutte Velgemon insieme ad Aldamon ed acquisendo entrambi i Digispirit delle Tenebre, liberando suo fratello Koichi dalla malvagit\u00e0.\nInizialmente Koji e Koichi non sanno come relazionarsi, poich\u00e9 \u00e8 una situazione strana per entrambi, poich\u00e9 non hanno mai avuto un fratello con il quale avere a che fare. Gli altri Digiprescelti cercano di dare consigli utili a Koji, che sembra comprendere qualcosa d'importante e li ringrazia. Improvvisamente il gruppo si trova di fronte Kerpymon in persona e prova a combatterlo, ma Aldamon, Beowulfmon, MetalKabuterimon, Zephyrmon e Korikakumon vengono presto sconfitti. Koichi interviene e, in risposta alla richiesta di Kerpymon di tornare al suo servizio, rinnega il suo passato vergognoso e si dichiara dalla parte del fratello. Ci\u00f2 attiver\u00e0 il Digivice di Koji, che creer\u00e0 un nuovo Digivice per Koichi e purificher\u00e0 i suoi Digispirit delle Tenebre, attivandone la parte positiva e permettendo a Koichi di digievolvere Lowemon, che poi slidedigievolve JagerLowemon ed elimina Kerpymon, il quale per\u00f2 si riveler\u00e0 essere solo una sua copia usata per i combattimenti.\nDa quel momento in poi Koji e Koichi saranno sempre pi\u00f9 attaccati l'uno all'altro, imparando a conoscersi meglio e a volersi bene. Sar\u00e0 la presunta eliminazione di Koichi, che per\u00f2 si scoprir\u00e0 poi essere sopravvissuto, da parte di Lucemon Chaos Mode ad attivare la Leggendaria Digievoluzione Spirit di Koji e Takuya in Susanoomon nella battaglia finale contro il malvagio Digimon angelo.\nNell'epilogo della serie, Koji riuscir\u00e0 finalmente a chiamare \"mamma\" la sua matrigna, regalandole un mazzo di fiori. Conoscer\u00e0 inoltre la sua vera madre grazie a Koichi, con il quale potr\u00e0 finalmente instaurare una relazione stabile.\nKoji dispone del potere di AncientGarurumon tramite i Digispirit della Luce. La sua forma preferita \u00e8 la sua Digievoluzione Spirit di tipo Umano, Lobomon, in cui passa la maggior parte del tempo.\nKoji appare anche in \"Digimon Battle Spirit 2\" come personaggio giocabile.\n\u00c8 doppiato in giapponese da Hiroshi Kamiya e in italiano da Maura Cenciarelli.\nLobomon.\n \u00e8 la Digievoluzione di tipo Umano di Koji, ottenuta digievolvendo tramite il Digispirit Umano della Luce. Lobomon \u00e8 un Digimon guerriero dai capelli biondi e gli occhi rossi. Contrariamente ad Agunimon, che, oltre alle caratteristiche umane, presenta anche alcuni tratti animali, Lobomon \u00e8 del tutto simile ad un essere umano. Sembra infatti un essere umano vestito di bianco che indossa un'armatura nera e di diverse tonalit\u00e0 di viola. Come Agunimon, la parte superiore del suo volto \u00e8 coperta dall'armatura come se fosse una maschera. Indossa inoltre una lunga sciarpa, i cui colori assomigliano molto al pelo di Garurumon. Lobomon brandisce la \"Licht Schwert\" (\"Spada Luminosa\"), molto simile alla spada laser in dotazione ai Jedi di \"Guerre stellari\". All'occorrenza dispone anche di una seconda spada che pu\u00f2 unire alla prima per formare un'arma bilama. Sulle spalline della sua armatura \u00e8 presente il simbolo del suo elemento, la Luce.\nLobomon appare per la prima volta nell'episodio \"Labirinto sotterraneo\". Una volta giunto alla Citt\u00e0 del Fuoco dal mondo reale, Koji viene guidato dal proprio Digivice all'interno di una caverna sotterranea, all'interno della quale dovrebbe trovarsi il suo Digispirit. Tuttavia, J.P. e Tommy precipitano anch'essi in questa caverna e vengono attaccati dai Pagumon. Koji li salva e li sconfigge, ma i Digimon digievolvono in Raremon. In quel momento giungono anche Takuya e Zoe, con il primo che digievolve Agunimon per cercare di salvare la situazione. Tuttavia, la Digievoluzione termina istantaneamente e Takuya, per salvare Tommy da un attacco di Raremon, fa cadere Koji all'interno di un pozzo molto profondo. Inaspettatamente all'interno del buco \u00e8 presente il Digispirit che il ragazzo stava cercando, il Digispirit della Luce, che lo trasforma in Lobomon e gli consente di salvare la situazione. Da quel momento in poi, Lobomon diviene la forma di preferenza di Koji, anche quando il Digiprescelto della Luce acceder\u00e0 a forme pi\u00f9 potenti.\nIn \"Digimon Battle Spirit 2\", Lobomon pu\u00f2 slidedigievolvere in KendoGarurumon e trasformarsi in AncientGarurumon stesso come mossa finale. Se Lobomon esegue il suo attacco speciale, pu\u00f2 assumere per un breve periodo di tempo la forma di AncientGarurumon e scagliare lo Sharpness Claymore, un attacco sferrato con le due enormi spade del Digimon verso il nemico. Nel gioco esiste inoltre un secondo Lobomon sbloccabile, , che pu\u00f2 slidedigievolvere in MagnaGarurumon e assumere temporaneamente la forma di Susanoomon.\n\u00c8 doppiato in giapponese da Hiroshi Kamiya e in italiano da Alberto Angrisano.\nKendoGarurumon.\n \u00e8 la Digievoluzione Spirit di tipo Animale di Koji, ottenuta digievolvendo tramite il Digispirit Animale della Luce. KendoGarurumon \u00e8 un Digimon androide che condivide molte delle sue caratteristiche fisiche con MetalGarurumon. \u00c8 infatti molto simile ad un lupo, completamente ricoperto da un'armatura bianca a strisce viola e con inserti grigi e dorati. Sul retro delle sue quattro zampe sono presenti delle ruote, che, quando posizionate al suolo, conferiscono al Digimon una velocit\u00e0 impressionante. Sulla schiena, inoltre, sono presenti due lame dorate.\nKendoGarurumon appare per la prima volta nell'episodio \"Il Digispirit Animale\". Koji, su consiglio di Ophanimon, \u00e8 alla ricerca del suo Digispirit Animale della Luce, che per\u00f2 \u00e8 nelle mire anche di Gotsumon, il quale \u00e8 alla sua ricerca per digievolvere e salvare il proprio villaggio da Grumblemon, uno dei Leggendari Guerrieri corrotti. Tuttavia, Koji, anche grazie al prezioso aiuto dello stesso Gotsumon, riesce infine a recuperare il proprio Digispirit Animale e a digievolvere KendoGarurumon. Bench\u00e9 inizialmente non sia in grado di controllare appieno il grande potere della nuova Digievoluzione, KendoGarurumon riesce a scagliare in mare Gigasmon, forma di tipo Animale di Grumblemon, e a battere momentaneamente il padrone della Terra. KendoGarurumon si riveler\u00e0 un'arma molto potente nell'arsenale di Koji, che lo salver\u00e0 diverse volte, soprattutto nella lotta contro i Leggendari Guerrieri corrotti.\nBeowulfmon.\n \u00e8 la Doppia Digievoluzione Spirit di Koji, ottenuta sfruttando il potere sia del Digispirit Umano della Luce sia del Digispirit Animale della Luce. Esattamente come accade per Aldamon, l'aspetto fisico di Beowulfmon presenta diverse caratteristiche delle forme dalle quali \u00e8 generato, Lobomon e KendoGarurumon. Struttura corporea, gambe, braccia, volto e capelli di Lobomon, parti dell'armatura, cosce, avambracci e lame di KendoGarurumon: anche l'aspetto fisico di Beowulfmon rappresenta una vera e propria fusione delle parti del corpo dei due Leggendari Guerrieri della Luce. Beowulfmon \u00e8 l'unione perfetta della saggezza generata dal tipo Umano e della potenza derivata dal tipo Animale. Le lame di KendoGarurumon, inoltre, sono state modificate opportunamente e trasformate in una \"Spada Bilama\", ora potentissima arma del padrone della Luce. \u00c8 in grado ad attaccare a velocit\u00e0 incredibili, pari a quelle della luce.\nBeowulfmon appare per la prima volta nell'episodio \"La Doppia Digievoluzione Spirit\". All'interno di Sephirotmon, forma di tipo Animale di Mercurymon, padrone del Ferro, Koji incontra Duskmon, il padrone delle Tenebre, e digievolve Lobomon per combatterlo. Tuttavia, n\u00e9 questa forma n\u00e9 quella di KendoGarurumon sono abbastanza forti da sconfiggere il Leggendario Guerriero corrotto. Quando Koji sta per essere eliminato da Duskmon, tuttavia, il Digiuovo di Seraphimon, uno dei tre Digimon Angelici, si illumina e trasferisce parte della propria energia a Koji, che improvvisamente comprende che i suoi due Digispirit possono essere fusi per formarne uno molto pi\u00f9 potente. Koji effettua cos\u00ec la Doppia Digievoluzione Spirit e digievolve Beowulfmon, combattendo ora contro Duskmon ad armi pari. Lo scontro con Duskmon sar\u00e0 violentissimo, ma il grande equilibrio tra le due forze causer\u00e0 un'esplosione che espeller\u00e0 entrambi da Sephirotmon. Questo scontro sar\u00e0 il preludio all'importantissimo ritrovamento da parte di Koji di suo fratello Koichi Kimura. Nonostante la potenza di questa forma ed il particolare ed importante momento della trama in cui viene acquisita, Beowulfmon sar\u00e0 la Digievoluzione Spirit meno usata da Koji; ci\u00f2 si verificher\u00e0 a causa del repentino ottenimento di una forma ancora pi\u00f9 potente: MagnaGarurumon.\nMagnaGarurumon.\n \u00e8 l'Iperdigievoluzione Spirit di Koji, ottenuta sfruttando i Digispirit della Luce, del Tuono, delle Tenebre, dell'Acqua e del Ferro. MagnaGarurumon \u00e8 un Digimon completamente diverso dalle sue Digievoluzioni Spirit precedenti. Il suo volto \u00e8 molto simile a quello di Anubi, la leggendaria divinit\u00e0 egizia ed ha occhi completamente rossi. Come il suo partner in battaglia KaiserGreymon, il suo corpo, ad eccezione del volto, \u00e8 quasi completamente ricoperto da un'armatura blu con inserti dorati ed argentati. Tuttavia, la parte superiore di quest'armatura \u00e8 rimovibile. Ci\u00f2 consente al Digimon di poter combattere i nemici con due assetti completamente diversi: un assetto corazzato, che gli permette di volare e di combattere con le armi da fuoco \"\"Sniper Phantom\", sul suo braccio destro, e \"Strike Phantom\", sul braccio sinistro, ed un assetto senza armatura, incapace di volare ma che fa della velocit\u00e0 supersonica di cui dispone la sua arma principale. Solitamente, MagnaGarurumon passa da un assetto all'altro quando termina le munizioni delle armi in dotazione alla sua armatura. Inoltre, quando in assetto non corazzato, MagnaGarurumon dispone di due spade luminose simili alle \"Licht Schwert\"\" di Lobomon.\nMagnaGarurumon appare per la prima volta nell'episodio \"Il vero Kerpymon\". Dopo la sconfitta riportata da Aldamon e Beowulfmon nel combattimento con Kerpymon, Ophanimon, prima di morire, potenzia con l'ultima stilla dei suoi poteri i Digivice di Takuya e Koji per fornire loro la forza necessaria a combattere contro il Digimon Angelico. I Digiprescelti sono quindi esortati a concentrare tutti i loro Digispirit in Takuya e Koji, cos\u00ec da ottenere due soli Leggendari Guerrieri ma infinitamente potenti. Koji ottiene quindi i Digispirit dell'Acqua acquisiti da Lanamon e quelli del Ferro una volta in possesso di Mercurymon, oltre a quelli del Tuono di J.P. e delle Tenebre di Koichi. Effettua cos\u00ec l'Iperdigievoluzione Spirit in MagnaGarurumon, mentre Takuya diviene KaiserGreymon. I due affrontano e sconfiggono Kerpymon, facendo inoltre crollare il suo castello. Tuttavia, Kerpymon non \u00e8 ancora battuto e torna ad attaccare i Digiprescelti dopo aver assorbito buona parte dei Digicodici di Digiworld. Nonostante questo, KaiserGreymon e MagnaGarurumon elaborano un piano vincente ed il padrone della Luce \u00e8 fondamentale nel fare scudo a KaiserGreymon e nel permettergli di infliggere il colpo di grazia al Digimon Angelico. Da quel punto in poi, e per tutta la durata della battaglia contro i Cavalieri Reali, MagnaGarurumon diverr\u00e0 la forma pi\u00f9 usata da Koji.\nJ.P. Shibayama.\n \u00e8 uno dei sei ragazzi che prendono parte alla serie, nella quale ad un gruppo di Digiprescelti viene conferita l'abilit\u00e0 di trasformarsi in Digimon. J.P., originariamente intenzionato a tornare nel mondo reale dopo aver constatato i pericoli presenti a Digiworld, all'inizio della serie riceve i Digispirit del Tuono. Frequenta la seconda media ed il Leggendario Guerriero suo partner \u00e8 Beetlemon.\nJ.P. \u00e8 il pi\u00f9 grande d'et\u00e0 del gruppo dei Digiprescelti di \"Frontier\" e ci\u00f2 lo porta spesso a sentire in modo eccessivo la responsabilit\u00e0 di questo ruolo. Negli anni precedenti alla serie J.P. non era mai riuscito ad avere un reale rapporto d'amicizia, poich\u00e9 questi erano sempre piuttosto superficiali e basati su presupposti errati. Il ragazzo, infatti, aveva sempre cercato di assumere un comportamento da buffone nei confronti degli altri, sempre pronto allo scherzo e alla battuta, a fare qualche trucco magico o a regalare cioccolato, ma in realt\u00e0 si era sempre sentito molto solo. Tuttavia, quando ha qualcosa per cui lottare, J.P. \u00e8 molto determinato e non permette a niente e a nessuno di ostacolarlo; questa caratteristica, unita alla sua freddezza nelle situazioni pi\u00f9 disperate e alla sua intelligenza che tirer\u00e0 spesso fuori dai guai il gruppo, contribuir\u00e0 all'alta stima che hanno di lui i Digiprescelti.\nUn giorno, mentre si trova per strada, J.P. riceve un messaggio SMS sul suo telefono cellulare. Il messaggio gli \u00e8 stato inviato da Ophanimon, uno dei tre Digimon Angelici, anche se il ragazzo non ne \u00e8 al momento al corrente, e lo invita a raggiungere la stazione sotterranea di Shibuya. Da l\u00ec, lui e altri quattro ragazzi saliranno su dei Trailmon, dei Digimon treno, e verranno trasportati a Digiworld, il cosiddetto mondo digitale. Una volta giunto in questo mondo, per lui e gli altri ragazzi inizia una missione complicata: salvare Digiworld dalla minaccia dei nemici che tramano nell'ombra per distruggerlo. Il primo compito dei Digiprescelti, per\u00f2, \u00e8 trovare i Digispirit, delle reliquie degli antichi Leggendari Guerrieri con la capacit\u00e0 di farli accedere alla Digievoluzione Spirit e diventare dei Digimon loro stessi. J.P. \u00e8 il quinto ed ultimo a trovare il proprio Digispirit, il Digispirit del Tuono.\nNei primi episodi della serie, J.P. non sembra essere troppo entusiasta della situazione in cui \u00e8 capitato. Si rivolge in maniera scortese a Takuya Kanbara gi\u00e0 sul Trailmon che sta portando a Digiworld i ragazzi; tuttavia, \u00e8 colpito dalla bellezza di Zoe Ayamoto, dalla quale sar\u00e0 sempre pi\u00f9 attratto durante il proseguimento della serie, motivo per il quale decide di continuare il viaggio. Tuttavia, la prima battaglia di Takuya, trasformato in Agunimon, contro Cerberumon influisce negativamente su J.P., che decide di tornare a casa e cerca di convincere Tommy Hiyomi a fare altrettanto. Tuttavia, dopo essere stati salvati da un attacco di alcuni Pagumon da Takuya e da Koji Minamoto, i due decidono di rimanere a Digiworld e continuare il loro viaggio.\nIl complicato carattere di J.P. inizia ad essere intravisto nell'episodio \"La Fabbrica del Vento\", in cui digievolver\u00e0 per la prima volta in Beetlemon. Oltre a questo episodio, ce ne sono altri incentrati su J.P. che permettono di approfondire aspetti del suo carattere, del suo essere e della sua storia. L'episodio \"Amici in pericolo!\", anche se in misura minore rispetto agli altri, \u00e8 sicuramente uno di questi. Nell'episodio, infatti, J.P. e Zoe si ritrovano separati dagli altri ragazzi ed in compagnia solo di Bokomon e Neemon. Si imbattono presto in una scuola per Digimon, il cui insegnante \u00e8 Togemon e al cui interno si trovano numerosi allievi, tutti Digimon di livello primario e primo stadio. Dopo aver provveduto alla ricerca di uno di questi, Tsunomon, sempre emarginato dagli altri compagni a causa della sua capacit\u00e0 di digievolvere in Gabumon, J.P. e Zoe vengono colti da un improvviso temporale. Nonostante sia lui stesso il padrone del Tuono, J.P. rivela paradossalmente di avere una grande paura dei tuoni. La Digievoluzione Spirit in Beetlemon, per\u00f2, migliora le cose, tanto da permettere che il Digimon riesca a ragionare prontamente e con freddezza cos\u00ec da elaborare un piano per salvare la scuola. Uno degli altri allievi della scuola, Kapurimon cade per\u00f2 in acqua e nessuno pu\u00f2 salvarlo. Tuttavia, Tsunomon, prendendo esempio da J.P. che con la Digievoluzione \u00e8 diventato pi\u00f9 forte e si \u00e8 lasciato alle spalle la sua paura dei tuoni, superando le sue paure, digievolve in Gabumon e salva l'amico, venendo immediatamente integrato nel gruppo degli allievi.\nUn altro momento fondamentale per J.P. nella trama di \"Frontier\" riguarda l'acquisizione del suo Digispirit Animale nell'episodio \"MetalKabuterimon, il guerriero del Tuono\". Tuttavia, \u00e8 probabilmente l'episodio \"Il conflitto di JP\" a rappresentare maggiormente il carattere del ragazzo e a narrarne, in parte, la storia. Quando i Digiprescelti vengono assorbiti all'interno di Sephirotmon, J.P. viene improvvisamente separato dal resto del gruppo a causa del Digimon stesso, tuttavia nessuno si accorge. J.P. finisce quindi nella sfera della Terra di Sephirotmon, in cui c'\u00e8 Volcanomon. Il Digimon malvagio cerca di convincerlo che agli altri Digiprescelti non importa niente di lui e che sono stati loro a spingerlo e a farlo finire l\u00ec. Tuttavia, bench\u00e9 messo in seria difficolt\u00e0, J.P. digievolve Beetlemon e sconfigge Volcanomon, assorbendone il Digicodice. Ci\u00f2 nonostante, l'ombra di J.P. prende vita e continua l'opera lasciata incompiuta da Volcanomon, instillando nel ragazzo il dubbio verso gli altri ragazzi e ricordandogli i suoi passati tentativi di farsi degli amici, tutti miseramente falliti. L'ombra assume forma fisica, divenendo EvilBeetlemon e sconfiggendo Beetlemon, che regredisce in J.P.. Bench\u00e9 sconfitto, il padrone del Tuono continua ad essere convinto dei sentimenti degli altri ragazzi, che ritiene i suoi primi veri amici. Intanto, Takuya, Koji, Zoe e Tommy raggiungono l'amico e lo spronano a sconfiggere il suo avversario. J.P. digievolve MetalKabuterimon, provocando la Slidedigievoluzione dell'avversario in EvilMetalKabuterimon, e attacca il nemico con il Cannone Elettromagnetico, nonostante la pericolosit\u00e0 della mossa a distanza ravvicinata, per salvare i suoi amici. Il padrone del Tuono, bench\u00e9 malridotto, riesce nel suo intento e sconfigge l'avversario, scusandosi con gli altri ragazzi per aver dubitato di loro.\nNell'epilogo della serie, J.P. sar\u00e0 circondato dai suoi compagni di classe, con i quali ha finalmente instaurato dei legami stabili, e rifletter\u00e0 sul valore della sincerit\u00e0, dicendo di averne capito l'importanza ed il valore.\nJ.P. dispone del potere di AncientBeetlemon tramite i Digispirit del Tuono. La sua forma preferita \u00e8 la sua Digievoluzione Spirit di tipo Umano, Beetlemon, in cui passa la maggior parte del tempo.\nJ.P. appare anche in \"Digimon Battle Spirit 2\" come personaggio giocabile.\n\u00c8 doppiato in giapponese da Masato Amada e in italiano da Leonardo Graziano.\nBeetlemon.\n \u00e8 la Digievoluzione di tipo Umano di J.P., ottenuta digievolvendo tramite il Digispirit Umano del Tuono. Beetlemon \u00e8 un Digimon androide dagli occhi verdi quasi completamente rivestito da un'armatura, prevalentemente di colore blu scuro, dorato e arancione. L'armatura, dotata di ali, ricopre anche il cranio del Digimon, rendendolo molto simile ad uno scarabeo, come dimostra il lungo corno blu posto sul capo e la forma delle ali stesse, simili ad una corazza quando ripiegate. Da notare la grandezza, sproporzionata rispetto alla dimensione delle braccia, dei guanti dell'armatura di Beetlemon, tale probabilmente per consentire al Digimon di sferrare i suoi attacchi legati all'energia elettrica. Sui pezzi dell'armatura a protezione delle cosce del Digimon \u00e8 presente il simbolo dell'elemento del guerriero androide, il Tuono.\nBeetlemon appare per la prima volta nell'episodio \"La Fabbrica del Vento\". In questo episodio, J.P. \u00e8 rimasto l'unico a non aver ancora trovato il proprio Digispirit ed \u00e8 infastidito dal non poter digievolvere come gli altri ed aiutarli in combattimento. Ci\u00f2 lo porta a tirarsi indietro dalla battaglia contro i Goblimon, iniziata per salvare i Kokuwamon dalla loro tirannia. Tuttavia, J.P. non riesce a stare con le mani in mano e interviene a salvare i suoi amici dall'intervento di Snimon, capo della fabbrica del vento, salendo su una gru. Durante la battaglia, per\u00f2, J.P. trova nascosto dietro una parete il proprio Digispirit, il Digispirit del Tuono, ottenendo cos\u00ec la facolt\u00e0 di digievolvere Beetlemon. Riesce cos\u00ec a salvare i suoi amici sconfiggendo Snimon, scannerizzando ed acquisendone poi il Digicodice. Da quel momento in poi, Beetlemon diviene la forma di preferenza di J.P., anche quando il Digiprescelto del Tuono acceder\u00e0 a forme pi\u00f9 potenti.\nIn \"Digimon Battle Spirit 2\", Beetlemon pu\u00f2 slidedigievolvere in MetalKabuterimon e trasformarsi in AncientBeetlemon stesso come mossa finale. Se Beetlemon esegue il suo attacco speciale, pu\u00f2 assumere per un breve periodo di tempo la forma di AncientBeetlemon e scagliare il Calamity Thunder, una gigantesca saetta composta di energia elettrica.\n\u00c8 doppiato in giapponese da Masato Amada e in italiano da Massimo Bitossi.\nMetalKabuterimon.\n \u00e8 la Digievoluzione Spirit di tipo Animale di J.P., ottenuta digievolvendo tramite il Digispirit Animale del Tuono. Pressoch\u00e9 la totalit\u00e0 del corpo di MetalKabuterimon \u00e8 fasciata da un'armatura blu scuro, dorata ed arancione; inoltre, al posto delle mani pu\u00f2 contare su due armi da fuoco simili a mitragliatrici. Possiede anche altre due armi pi\u00f9 piccole, anch'esse simili a delle braccia. Inoltre, sulla sua testa \u00e8 presente un cannone molto pi\u00f9 grande, che pu\u00f2 aprirsi per rivelare un misuratore di potenza per il suo attacco Raggio Fulminante/Cannone Elettromagnetico. Di tutti i Leggendari Guerrieri di tipo Animale, MetalKabuterimon \u00e8 il terzo pi\u00f9 grande di dimensioni (superato solo da Sephirotmon e Petaldramon). Anche se il suo attacco Raggio Fulminante/Cannone Elettromagnetico \u00e8 piuttosto lento nei tempi di caricamento, si tratta di uno degli attacchi pi\u00f9 potenti appartenenti ai Leggendari Guerrieri.\nMetalKabuterimon appare per la prima volta nell'episodio \"MetalKabuterimon, il guerriero del Tuono\". Fuggiti dal castello di Seraphimon dopo l'attacco congiunto di Grumblemon, Arbormon, Lanamon e Mercurymon, i Digiprescelti si ritrovano in una grotta senza vie d'uscita. Sono quindi costretti ad affrontare Arbormon e Grumblemon, quest'ultimo accompagnato da un intero esercito di Rockmon. J.P. e Tommy, feriti in precedenza, si ritrovano costretti a combattere da soli contro Grumblemon ed il suo esercito per difendere Zoe, priva del suo Digispirit rubatole da Grumblemon stesso, Bokomon, Neemon ed il Digiuovo di Seraphimon. Beetlemon viene per\u00f2 sconfitto in breve tempo e corre il rischio di essere assorbito. J.P. in ogni caso non vuole arrendersi e darla vinta a Grumblemon, che inoltre \u00e8 anche in possesso del Digispirit di Zoe. Un attacco di Whamon, tuttavia, lo salva da una sconfitta certa; inoltre, l'attacco rivela il Digispirit Animale di J.P., inghiottito inconsapevolmente dall'enorme Digimon in precedenza. J.P. riesce ad acquisire il suo Digispirit prima che Grumblemon possa rubarglielo e a digievolvere MetalKabuterimon, recuperando in fretta il controllo e sconfiggendo definitivamente Grumblemon, privandolo del suo Digispirit e recuperando quello di Zoe, obiettivo che il ragazzo si era prefissato fin dal momento del furto. Al termine dell'episodio Zoe ringrazia J.P. per la sua tenacia e la sua caparbiet\u00e0 nell'aver affrontato, ferito, una situazione disperata ed esserne uscito vittorioso. MetalKabuterimon si riveler\u00e0 un'arma molto potente nell'arsenale di J.P., che lo salver\u00e0 diverse volte, soprattutto nella lotta contro i Leggendari Guerrieri corrotti.\nZoe Ayamoto.\n \u00e8 una dei sei ragazzi che prendono parte alla serie, nella quale ad un gruppo di Digiprescelti viene conferita l'abilit\u00e0 di trasformarsi in Digimon. Zoe, fin dal principio entusiasta di poter prendere parte ad un'inattesa avventura, all'inizio della serie riceve i Digispirit del Vento. Frequenta la quinta elementare ed il Leggendario Guerriero suo partner \u00e8 Kazemon.\nZoe \u00e8 l'unica femmina del gruppo dei Digiprescelti di \"Frontier\", ma ci\u00f2 non sembra pesarle. In realt\u00e0 la ragazza, fin dal suo ritorno in Giappone dopo una permanenza di due anni in Inghilterra, ha sempre sofferto di problemi nello stare in mezzo alla gente, non riuscendo a farsi delle amicizie stabili a causa del suo carattere fin troppo forte e di alcune delusioni subite da ragazze che l'avevano illusa sulla possibilit\u00e0 di costruire finalmente un vero rapporto. Ci\u00f2 le aveva creato delle reticenze nel costruire amicizie; la permanenza nel gruppo, tuttavia, la fa in breve ricredere delle sue convinzioni. Zoe \u00e8 una ragazza gentile, solare e tenace, che, per sua stessa ammissione, quando si mette in testa di fare una cosa va fino in fondo. Queste sue qualit\u00e0 saranno spesso molto utili alla causa dei bambini prescelti. Grazie alla sua esperienza in Inghilterra, Zoe conosce perfettamente l'inglese e spesso utilizza parole ed espressioni di quella lingua.\nUn giorno, mentre si trova a casa sua intenta a sfornare una pizza, Zoe riceve un messaggio SMS sul suo telefono cellulare. Il messaggio le \u00e8 stato inviato da Ophanimon, uno dei tre Digimon Angelici, anche se la ragazza non ne \u00e8 al momento al corrente, e la invita a raggiungere la stazione sotterranea di Shibuya. Da l\u00ec, lei e altri quattro ragazzi saliranno su dei Trailmon, dei Digimon treno, e verranno trasportati a Digiworld, il cosiddetto mondo digitale. Una volta giunta in questo mondo, per lei e gli altri ragazzi inizia una missione complicata: salvare Digiworld dalla minaccia dei nemici che tramano nell'ombra per distruggerlo. Il primo compito dei Digiprescelti, per\u00f2, \u00e8 trovare i Digispirit, delle reliquie degli antichi Leggendari Guerrieri con la capacit\u00e0 di farli accedere alla Digievoluzione Spirit e diventare dei Digimon loro stessi. Zoe \u00e8 la quarta a trovare il proprio Digispirit, il Digispirit del Vento.\nAll'inizio della serie, Zoe \u00e8 l'unica assolutamente decisa a proseguire la propria avventura a Digiworld insieme a Takuya Kanbara. La ragazza rivela molto presto il suo carattere forte, discutendo varie volte con Takuya che inizia gi\u00e0 a proporsi come leader del gruppo, e dimostrando una certa indisponenza verso di lui e J.P. Shibayama. Il rapporto con Tommy Hiyomi, invece, \u00e8 cortese ed improntato fin dall'inizio sull'affetto dimostrato ad un bambino pi\u00f9 piccolo di lei. Dopo essere stata salvata da Koji Minamoto nell'episodio \"La stazione abbandonata\", nel quale la ragazza acquisir\u00e0 anche il proprio Digispirit, la ragazza gli si dimostra grata ed avvia con lui un rapporto molto pi\u00f9 \"tranquillo\" rispetto a quelli con Takuya e J.P.. La poca pazienza dimostrata con J.P. \u00e8 causata dai sentimenti del ragazzo, che si affeziona praticamente subito alla ragazza e la corteggia nei modi pi\u00f9 svariati. Tuttavia, nonostante nella serie non ci si soffermi pi\u00f9 di tanto sui sentimenti della ragazza, questa in vari episodi sembra essere attratta notevolmente da Takuya.\nNel gi\u00e0 menzionato episodio \"La stazione abbandonata\", la ragazza entrer\u00e0 in possesso del suo Digispirit Umano del Vento, potendo cos\u00ec effettuare la Digievoluzione Spirit in Kazemon. Un episodio particolarmente importante per lei \u00e8 \"Amici in pericolo!\", in cui Zoe e J.P. si ritrovano separati dagli altri ragazzi ed in compagnia solo di Bokomon e Neemon. Si imbattono presto in una scuola per Digimon, il cui insegnante \u00e8 Togemon e al cui interno si trovano numerosi allievi, tutti Digimon di livello primario e primo stadio. Quando uno di questi, Tsunomon, sempre emarginato dagli altri compagni a causa della sua capacit\u00e0 di digievolvere in Gabumon, fugge, Zoe si prende a cuore l'intera questione e corre a cercarlo insieme al resto del gruppo. La ragazza rivela successivamente a J.P. che a scuola lei \u00e8 costantemente emarginata da tutti a causa della sua esperienza all'estero e del suo carattere forte, precludendole la possibilit\u00e0 di avere degli amici. Dopo il ritrovamento di Tsunomon, Zoe e J.P. vengono colti da un improvviso temporale. La Digievoluzione di J.P. in Beetlemon permette al Digimon, all'inizio piuttosto ironicamente terrorizzato dal temporale, di riuscire a ragionare prontamente e con freddezza cos\u00ec da elaborare un piano per salvare la scuola. Uno degli altri allievi della scuola, Kapurimon cade per\u00f2 in acqua e nessuno pu\u00f2 salvarlo. Tuttavia, Tsunomon, prendendo esempio da J.P. che con la Digievoluzione \u00e8 diventato pi\u00f9 forte e si \u00e8 lasciato alle spalle la sua paura dei tuoni, superando le sue paure, digievolve in Gabumon e salva l'amico, venendo immediatamente integrato nel gruppo degli allievi.\nDue episodi dopo, ne \"Il Digispirit Animale\", Zoe subisce una grave perdita: il suo Digispirit viene rubato. Infatti, durante una battaglia dei Digiprescelti, temporaneamente orfani di Koji, contro Gigasmon, Slidedigievoluzione di Grumblemon, uno dei Leggendari Guerrieri corrotti agli ordini di Kerpymon, Kazemon cerca di proteggere Kumamon da un attacco diretto del padrone della Terra, ma viene colpita in pieno dall'attacco. Appare quindi il suo Digicodice, con all'interno il suo Digispirit, che viene prontamente preso da Gigasmon. La ragazza rientrer\u00e0 in possesso del suo Digispirit solamente quattro episodi dopo, in \"MetalKabuterimon, il guerriero del Tuono\", nel quale J.P. rinviene il suo Digispirit Animale, digievolve MetalKabuterimon e sconfigge definitivamente Grumblemon, gi\u00e0 privato in precedenza del suo Digispirit Animale, acquisendo il suo Digispirit Umano della Terra e recuperando anche quello di Zoe. Alla fine della battaglia, Zoe si dimostra molto grata nei confronti dell'amico per aver affrontato il pericolo solo per lei.\nNell'episodio \"Il villaggio dei Toucanmon\", i Digiprescelti vengono invitati da quattro Toucanmon a fermarsi per un po' nel loro villaggio vacanze per recuperare le forze. Tuttavia, questo si rivela essere solo un espediente per rubare i Digivice dei ragazzi. Solo Zoe riesce a non farsi rubare il suo, perch\u00e9 ancora negli spogliatoi al momento del furto. Rimane quindi l'unica a poter digievolvere ed \u00e8 quindi costretta ad affrontare\u00a0Lanamon, altro Leggendario Guerriero corrotto, completamente da sola. Tuttavia, il combattimento si interrompe quando Lanamon rinviene il suo Digispirit Animale e slidedigievolve Calmaramon, ma perde in ogni caso il controllo ed \u00e8 costretta a ritirarsi momentaneamente. Nell'episodio successivo, \"Il successo di Zoe\", durante un secondo combattimento con Lanamon/Calmaramon, Zoe rinviene anch'essa il proprio Digispirit Animale, digievolvendo Zephyrmon.\nUn momento fondamentale dell'esperienza di Zoe a Digiworld \u00e8 quello che avviene nell'episodio \"L'avventura di Zoe\". Dopo che i Digiprescelti vengono risucchiati all'interno di Sephirotmon, Slidedigievoluzione di Mercurymon, altro Leggendario Guerriero corrotto, e divisi all'interno del Digimon malvagio, Zoe si ritrova all'interno della sfera dell'Acqua. Una volta l\u00ec, cerca una via d'uscita per raggiungere gli altri, ma incontra continuamente un gruppo di Honeybeemon, salvandoli pi\u00f9 volte da dei pericoli. Tuttavia, Zoe ignora che gli Honeybeemon, distratti e pasticcioni, ogni volta finivano in alcune trappole preparate proprio da loro originariamente per lei su ordine di Lanamon, loro idolo. Stanca dei fallimenti degli Honeybeemon, Lanamon prepara una mela avvelenata e la consegna agli Honeybeemon, ordinando loro di farla mangiare alla padrona del Vento. Infine i Digimon riescono nel loro intento e Zoe finisce per essere avvelenata e privata della sua volont\u00e0, riportando alla mente ricordi dolorosi a causa di Lanamon, che insulta e schiaffeggia la ragazza. Tuttavia, Zoe riesce a riprendersi, furiosa per il trattamento subito, e digievolve Kazemon, affrontando cos\u00ec Lanamon. In situazione di parit\u00e0, le due slidedigievolvono alle loro forme di tipo Animale e continuano il combattimento. Calmaramon inizialmente sembra avere la meglio, ma Zephyrmon subito dopo si riprende grazie anche al supporto degli Honeybeemon, disgustati dall'aspetto e dal comportamento di Calmaramon e passati dalla parte di Zephyrmon, e sconfigge la padrona dell'Acqua, prima prelevando il suo Digispirit Animale e poi scannerizzando il suo Digicodice ed acquisendo anche il suo Digispirit Umano, sconfiggendola definitivamente. Zoe riesce cos\u00ec ad uscire da Sephirotmon, riportata a terra dagli Honeybeemon.\nZoe svolge un importante ruolo nell'episodio \"Il vero Kerpymon\", in cui Zephyrmon rimane l'unica di tutti i Leggendari Guerrieri a non essere sconfitta e a non cedere i Digispirit in suo possesso a Kerpymon, salvata da Ophanimon, ormai libera dalla sua prigione. Ci\u00f2 nonostante, Zephyrmon regredisce poco dopo in Zoe.\nNell'epilogo della serie, Zoe \u00e8 mostrata mentre \u00e8 a scuola, impegnata in una lezione di cucina insieme ai suoi compagni di classe, impegnata a riflettere sulle nuove relazioni instaurate e sulla sua difficolt\u00e0, ormai superata, di stare in mezzo alla gente e di farsi degli amici.\nZoe dispone del potere di AncientKazemon tramite i Digispirit del Vento. La sua forma preferita \u00e8 la sua Digievoluzione Spirit di tipo Umano, Kazemon, in cui passa la maggior parte del tempo.\nZoe appare anche in \"Digimon Battle Spirit 2\" come personaggio giocabile.\n\u00c8 doppiata in giapponese da Sawa Ishige e in italiano da Daniela Cal\u00f2.\nKazemon.\n \u00e8 la Digievoluzione di tipo Umano di Zoe, ottenuta digievolvendo tramite il Digispirit Umano del Vento. Kazemon \u00e8 un Digimon folletto dai lunghi capelli di colore rosa. Come gi\u00e0 accennato, il suo aspetto fisico \u00e8 molto simile a quello di una fata, poich\u00e9 dispone di due grandi ali che le permettono di volare. Un visore di colore grigio le copre gli occhi, similmente a come accade per Silphymon, terminando all'altezza delle orecchie sotto forma di piccole ali. L'abbigliamento di Kazemon copre ben poco del corpo del Digimon folletto, lasciando scoperta la parte superiore del petto, la pancia, le braccia e le cosce. Il resto, ovvero il collo, le spalle, il seno e l'inguine sono coperti da abbigliamento di colore rosa, compresa una cintura posta all'altezza dello stomaco. Dispone poi di calzari che le ricoprono la quasi totalit\u00e0 delle gambe, ad esclusione delle parti superiori delle cosce, anch'essi di colore rosa ma con inserti verdi dalla forma di farfalle. Infine, indossa due paia di guanti; quelli superiori sono dei grandi guanti rigidi che proteggono tutto l'avambraccio, sui quali, all'altezza del polso, \u00e8 presente il simbolo dell'elemento del Digimon folletto, il Vento.\nKazemon appare per la prima volta nell'episodio \"La stazione abbandonata\". Separatisi da Takuya e Tommy per una divergenza sulla giusta strada da prendere, J.P., Zoe, Bokomon e Neemon giungono a Soyokaze Village, un villaggio popolato da Floramon, che una volta era stupendo e rigoglioso, mentre ora versa in uno stato di abbandono. Inoltre, il villaggio \u00e8 tormentato dai fratelli Mushroomon, che infastidiscono continuamente i Floramon. Tuttavia, Zoe rinviene il suo Digispirit Umano e digievolve in Kazemon, riuscendo a sconfiggere i tre fratelli Mushroomon. Questi per\u00f2 digievolvono insieme e diventano Woodmon, che in breve tempo riesce ad avere la meglio sulla padrona del Vento. L'intervento di Koji \u00e8 provvidenziale, poich\u00e9 digievolve Lobomon e salva Zoe, sconfiggendo Woodmon ed assorbendone il Digicodice. Da quel momento in poi, Kazemon diviene la forma di preferenza di Zoe, anche quando il Digiprescelto del Vento acceder\u00e0 a forme pi\u00f9 potenti.\nIn \"Digimon Battle Spirit 2\", Kazemon pu\u00f2 slidedigievolvere in Zephyrmon e trasformarsi in AncientKazemon stessa come mossa finale. Se Kazemon esegue il suo attacco speciale, pu\u00f2 assumere per un breve periodo di tempo la forma di AncientKazemon e scagliare la Rainbow Symphony, generando dal suo stocco una sinfonia di laser fusi insieme che, scagliati sul nemico, risplendono dei colori dell'arcobaleno.\n\u00c8 doppiata in giapponese da Sawa Ishige e in italiano da Daniela Cal\u00f2.\nZephyrmon.\n \u00e8 la Digievoluzione Spirit di tipo Animale di Zoe, ottenuta digievolvendo tramite il Digispirit Animale del Vento. Zephyrmon, bench\u00e9 sia la Digievoluzione Spirit di tipo Animale di Zoe, \u00e8 sicuramente il Leggendario Guerriero dalla forma pi\u00f9 umanoide tra i Leggendari Guerrieri di tipo Animale. Il suo aspetto fisico condivide molte delle sue caratteristiche con Kazemon. Il suo abbigliamento \u00e8 pressoch\u00e9 identico, bench\u00e9 grigio invece di rosa. Tuttavia, la porzione di corpo coperta \u00e8 molto pi\u00f9 estesa, lasciando scoperta solo l'addome e le cosce. I lunghi artigli di cui \u00e8 dotata la sua armatura costituiscono un'ottima arma d'attacco; inoltre, indossa una sorta di collare nero rigido che si estende sulla schiena del Digimon, rassomigliando ad una sorta di coda. Zephyrmon possiede due paia di ali: quelle marroni e bianche sulla sua schiena, simili a quelle di un'aquila, e quelle formate dai suoi capelli celesti. Infine, contrariamente a Kazemon, non indossa pi\u00f9 un visore bens\u00ec una maschera, che stavolta copre la parte inferiore del suo volto, lasciando scoperti gli occhi, anch'essi celesti. \u00c8 considerata la pi\u00f9 feroce e bella dei Leggendari Guerrieri.\nZephyrmon appare per la prima volta nell'episodio \"Il successo di Zoe\". Ancora alla ricerca dei Toucanmon e dei Digivice di Takuya, Koji, J.P. e Tommy, i Digiprescelti si imbattono in alcuni Gomamon, che, dopo averli informati sui movimenti dei Toucanmon, gli spiegano di non poter tornare sulla loro isola, l'Isola di Goma, perch\u00e9 da qualche tempo dei vortici impediscono costantemente l'accesso all'isola. Zoe, opponendosi alla scelta degli altri di lasciar perdere la questione, decide di andare a risolvere la questione da sola, ma i ragazzi non la abbandonano e decidono di andare con lei. Tuttavia, durante il percorso verso l'isola, Lanamon attacca i Digiprescelti e Zoe, unica a poter combattere, digievolve Kazemon e parte all'attacco. La battaglia \u00e8 equilibrata, ma Lanamon slidedigievolve Calmaramon e sconfigge Kazemon, che regredisce in Zoe e precipita nell'oceano, molto vicino ai vortici dell'Isola di Goma. In acqua, Zoe scopre l'inaspettata causa dei vortici: \u00e8 il suo Digispirit Animale, che la ragazza acquisisce ed utilizza per digievolvere in Zephyrmon una volta tornata in superficie. Riprende quindi il combattimento contro Calmaramon, ma il Digimon ha i soliti problemi nel controllare il suo Digispirit ed \u00e8 costretta a ritirarsi. Prelevato il Digispirit Animale del Vento, i vortici scompaiono ed i Gomamon, per la felicit\u00e0 di Zoe, riescono a tornare a casa.\nCaratteristica importante della prima Digievoluzione di Zephyrmon \u00e8 la capacit\u00e0 di Zoe di essere stata immediatamente in grado di controllare il Digispirit Animale senza problemi, contrariamente agli altri quattro ragazzi. Zephyrmon si riveler\u00e0 un'arma molto potente nell'arsenale di Zoe, che la salver\u00e0 diverse volte, soprattutto nella lotta contro i Leggendari Guerrieri corrotti.\nTommy Hiyomi.\n \u00e8 uno dei sei ragazzi che prendono parte alla serie, nella quale ad un gruppo di Digiprescelti viene conferita l'abilit\u00e0 di trasformarsi in Digimon. Tommy, spinto a Digiworld contro la sua volont\u00e0 e inizialmente desideroso di tornare immediatamente nel mondo reale, all'inizio della serie riceve i Digispirit del Ghiaccio. Frequenta la terza elementare ed il Leggendario Guerriero suo partner \u00e8 Kumamon.\nTommy \u00e8 il pi\u00f9 piccolo d'et\u00e0 del gruppo dei Digiprescelti e ci\u00f2 lo porta ad essere sempre protetto dagli altri bambini prescelti, bench\u00e9 il bambino, soprattutto nella seconda met\u00e0 della serie, dimostri pi\u00f9 volte di essere in grado di cavarsela da solo. Nonostante tutti i Digiprescelti durante la serie vadano incontro ad una crescita ed una maturazione notevole, la quale li porta a comprendere e cercare di correggere i loro errori, Tommy \u00e8 probabilmente colui che viene maggiormente influenzato da ci\u00f2. Era infatti un bambino viziato e capriccioso, che ricorreva sempre ai suoi genitori per ovviare ad ogni minima difficolt\u00e0. Tuttavia, l'esperienza a Digiworld lo costringe a far emergere le sue vere qualit\u00e0: il coraggio, la fiducia negli amici e l'affidabilit\u00e0. Grazie all'evoluzione del suo carattere, Tommy sar\u00e0 sempre pi\u00f9 indipendente e spesso le sue qualit\u00e0 saranno importanti per trarre fuori dai guai il gruppo dei Digiprescelti.\nUn giorno, mentre \u00e8 con Katsuharu e Teppei (si presume nel bel mezzo di un litigio), Tommy riceve un messaggio SMS sul suo telefono cellulare. Il messaggio gli \u00e8 stato inviato da Ophanimon, uno dei tre Digimon Angelici, anche se il ragazzo non ne \u00e8 al momento al corrente, e lo invita a raggiungere la stazione sotterranea di Shibuya. Da l\u00ec, lui e altri quattro ragazzi saliranno su dei Trailmon, dei Digimon treno, e verranno trasportati a Digiworld, il cosiddetto mondo digitale. Una volta giunto in questo mondo, per lui e gli altri ragazzi inizia una missione complicata: salvare Digiworld dalla minaccia dei nemici che tramano nell'ombra per distruggerlo. Il primo compito dei Digiprescelti, per\u00f2, \u00e8 trovare i Digispirit, delle reliquie degli antichi Leggendari Guerrieri con la capacit\u00e0 di farli accedere alla Digievoluzione Spirit e diventare dei Digimon loro stessi. Tommy \u00e8 il terzo a trovare il proprio Digispirit, il Digispirit del Ghiaccio.\nAll'inizio della serie, Tommy appare come un bambino spaventato, indifeso e piagnucoloso che inoltre viene spinto a Digiworld contro la sua volont\u00e0: sono infatti Katsuharu e Teppei, due compagni di Tommy che per\u00f2 lo prendono continuamente in giro, a spingere Tommy sul Trailmon e a causare il suo viaggio a Digiworld. Tommy vuole tornare immediatamente a casa perch\u00e9 spaventato da quel nuovo mondo ostile, soprattutto dopo l'attacco di Cerberumon. Tuttavia, dopo essere stato salvato da Takuya Kanbara, appena trasformatosi in Agunimon, Tommy cambia idea e sembra voler rimanere nel mondo digitale. Ci\u00f2 nonostante, J.P. Shibayama cerca di convincerlo a tornare a casa con lui, perch\u00e9 anche lui estremamente diffidente riguardo alla nuova avventura. Tuttavia, dopo aver fatto un brutto incontro con dei Pagumon, poi digievoluti in Raremon, ed essere stati salvati stavolta da Koji Minamoto nei panni di Lobomon, i due decidono di rimanere a Digiworld e di continuare la loro avventura al fianco di Takuya e Zoe Ayamoto.\nTommy entra in possesso del suo Digispirit Umano del Ghiaccio nell'episodio \"Una prova pericolosa\", guadagnando l'abilit\u00e0 di effettuare la Digievoluzione Spirit in Kumamon. Nell'episodio \"Il paese dei balocchi\" Tommy viene rapito da WaruMonzaemon, fortunatamente senza conseguenze, perch\u00e9 presto liberato da Takuya e Koji. Le difficolt\u00e0 di Tommy a prolungare la sua permanenza a Digiworld emergono nell'episodio \"L'incubo di Tommy\", in cui i Digiprescelti finiscono nella Foresta Televisiva, da cui \u00e8 possibile dare un'occhiata agli avvenimenti del mondo reale. Tommy vede sua madre e scopre di sentirne terribilmente la mancanza, rendendolo un bersaglio perfetto per l'Incubo Notturno, la tecnica di Tapirmon che provoca in chi la subisce un incubo ad occhi aperti. Tommy \u00e8 infatti convinto che gli altri Digiprescelti, a cui si \u00e8 aggiunto in pianta stabile Koji, vogliano tenerlo a Digiworld contro la sua volont\u00e0 e che non provino affetto per lui. Tuttavia, viene ancora una volta salvato da Takuya e Koji, che lavorano insieme e sconfiggono Tapirmon, liberando cos\u00ec Tommy dall'influenza del Digimon.\nNell'episodio \"Il Digispirit Animale\", per salvare Tommy dalla stessa sorte, Kazemon, Digievoluzione di Zoe, protegge Kumamon da un attacco di Gigasmon, Digievoluzione di tipo Animale del Leggendario Guerriero corrotto Grumblemon, e viene sconfitta, perdendo il suo Digispirit e non potendo pi\u00f9 digievolvere. Tuttavia nell'episodio successivo, \"Il villaggio dei veggenti\", Tommy non riesce a scampare una seconda volta a Gigasmon e ne subisce l'attacco, venendo sconfitto e perdendo cos\u00ec anche lui il suo Digispirit di Kumamon. Il bambino \u00e8 per\u00f2 fondamentale nell'episodio ancora successivo, \"Il coraggio di Tommy\", in cui riesce a far rinsavire BurningGreymon, Digievoluzione di tipo Animale di Takuya, ricordandogli la loro amicizia ed i valori che entrambi condividono. Questa \u00e8 una vera e propria lezione per Takuya, che in seguito per salvare il bambino, rapito ancora una volta da Gigasmon, vince i suoi timori reverenziali nel digievolvere nuovamente in BurningGreymon, temendo di non riuscire ancora a controllarlo, e si trasforma nel Digimon scoprendo di riuscire a controllarlo perfettamente. BurningGreymon riesce cos\u00ec a salvare Tommy, sfidando poi Gigasmon e sconfiggendolo; il padrone del Fuoco riesce cos\u00ec a privare Grumblemon sia del suo Digispirit Animale, sia di quello Umano di Tommy, a cui viene restituita la facolt\u00e0 di digievolvere in Kumamon.\nMolto importante per Tommy \u00e8 l'episodio \"Il valore dell'onest\u00e0\", in cui le qualit\u00e0 positive del bambino saranno fondamentali per l'acquisizione del suo Digispirit Animale del Ghiaccio, che gli conferir\u00e0 l'abilit\u00e0 di digievolvere in Korikakumon. Tommy sar\u00e0 determinante anche in \"Cuochi leggendari\": i Digiprescelti, giunti a Burgermon Village, saranno infatti costretti a preparare dei panini per salvare Pap\u00e0 Hamburgermon ed i Torikaramon, rapiti e tenuti prigionieri da Petaldramon, Digievoluzione di tipo Animale di Arbormon, un altro dei Leggendari Guerrieri corrotti. Sar\u00e0 proprio il panino di Tommy a risultare il pi\u00f9 buono e a permettere a lui, J.P. e Zoe di salvare i prigionieri e sconfiggere Petaldramon, distruggendo anche il suo castello.\nTuttavia, probabilmente l'episodio pi\u00f9 importante per comprendere il carattere e la personalit\u00e0 di Tommy \u00e8 senz'altro \"Il valore dell'amicizia\". Dopo che i Digiprescelti vengono risucchiati all'interno di Sephirotmon, Slidedigievoluzione di Mercurymon, altro Leggendario Guerriero corrotto, e divisi all'interno del Digimon malvagio, Tommy si ritrova da solo all'interno della sfera del Fuoco. Una volta l\u00ec, mentre \u00e8 impegnato a cercare una via d'uscita per raggiungere gli altri, viene attaccato improvvisamente da uno strano Digimon a tre facce, che vuole portargli via il suo Digispirit. Tommy scappa, ma viene apparentemente salvato da un altro Digimon, stranamente incappucciato, che dice di chiamarsi Asuramon. Asuramon propone a Tommy di aiutarlo a ritrovare i suoi amici e a scappare da l\u00ec e Tommy accetta felice. Tuttavia, mentre si incammina con il Digimon, al bambino tornano alla mente i rimproveri di suo fratello maggiore Yutaka, che gli imputava il fatto di essere troppo viziato e di ricorrere all'aiuto degli altri per ogni sciocchezza, consigliandogli di fare qualcosa da solo, altrimenti avrebbe corso il rischio di essere dipendente degli altri per tutta la vita. Quando Asuramon si rivela per ci\u00f2 che \u00e8 veramente, ovvero il Digimon dai tre volti che aveva attaccato Tommy all'inizio dell'episodio, Tommy comprende finalmente ci\u00f2 che voleva insegnargli suo fratello e, bench\u00e9 svantaggiato nello scontro, combatte contro Asuramon e lo sconfigge, acquisendone il Digicodice, riuscendo cos\u00ec ad uscire da Sephirotmon.\nNell'episodio \"Un incontro inatteso\", il gruppo dei Digiprescelti nella Zona Commerciale si imbatte in un gruppo di quattro bambini protetti da Angemon: esso \u00e8 formato da Katsuharu e Teppei, i due bulli che avevano spinto Tommy sul treno il giorno della partenza per Digiworld, Chiaki e Teruo. Tommy \u00e8 molto turbato da questo incontro, anche perch\u00e9 i bambini, convinti di aver salvato i Digiprescelti dall'attacco di Sagittarimon perch\u00e9 inconsapevoli del loro stato di Digiprescelti, si comportano con fare spocchioso e presuntuoso, intimando al gruppo di Digiprescelti di tornare a casa perch\u00e9 incapaci di difendersi. Angemon rivela ai Digiprescelti che i quattro erano stati convocati anch'essi da Ophanimon, ma che, al momento di tornare a casa in quanto non possessori di un Digispirit, erano rimasti nel mondo digitale, rifuggendo la vita nel mondo reale. Angemon era quindi stato incaricato da Ophanimon di proteggerli. Tommy, intanto, subisce ancora una volta la prepotenza di Teppei, che viene fermato da Katsuharu; quest'ultimo, tuttavia, ordina quasi a Tommy di convincere i suoi amici a tornare nel mondo reale a causa del poco coraggio di Tommy. Il padrone del Ghiaccio, risponde per\u00f2 a tono, gridando di non essere un fifone. Improvvisamente, Sagittarimon torna per vendicarsi accompagnato da un esercito di Centarumon. Angemon inizia a combattere da solo contro tutti, ma nello scontro Teppei viene quasi ucciso, salvato solo dal tempestivo intervento di Tommy. Il padrone del Ghiaccio digievolve cos\u00ec in Korikakumon, lasciando sgomenti il gruppo dei bambini protetti da Angemon. Dopo la Digievoluzione degli altri Digiprescelti e la sconfitta di Sagittarimon e dei Centarumon, per\u00f2, intervengono i Cavalieri Reali, che eliminano Angemon, acquisiscono l'intero settore e rapiscono i quattro bambini, ormai indifesi. Tuttavia, Tommy si aggrappa alla rete e segue i bambini. Nell'episodio successivo, \"Il villaggio del Fagiolo Gigante\", i Cavalieri Reali portano Tommy ed i bambini a Mamenoki Village, un posto dominato da un'immensa pianta di fagioli, allo scopo di farsi consegnare una fantomatica chiave ed acquisire cos\u00ec l'intero settore. Tuttavia, nessuno sembra a conoscenza di questa chiave, nemmeno i Mamemon che vivono nel settore. Intervengono KaiserGreymon e MagnaGarurumon a liberare i ragazzi e a combattere contro Dynasmon e Crusadermon, ma vengono sconfitti e stanno per essere acquisiti. Il capo dei Mamemon, tuttavia, rivela infine l'ubicazione della chiave ed i Cavalieri Reali assorbono il settore, costringendo i Digiprescelti, gli altri bambini ed i Mamemon alla fuga. Dopo questi avvenimenti, Katsuharu, Teppei, Chiaki e Teruo tornano nel mondo reale, non prima che i due bulli si siano scusati con Tommy per come lo hanno trattato in passato, lodandolo per il coraggio dimostrato.\nNell'epilogo della serie, Tommy \u00e8 impegnato a giocare a calcio con dei suoi amici, tra cui Katsuharu e Teppei, riflettendo su quanto sia cresciuto e quanto sia maturato a Digiworld, non essendo pi\u00f9 capriccioso e piagnucoloso. Il bambino sa di essere diventato coraggioso e che ci\u00f2 \u00e8 accaduto solo grazie a Takuya e agli altri Digiprescelti, che lo hanno sempre incoraggiato ed aiutato.\nTommy dispone del potere di AncientMegatheriummon tramite i Digispirit del Ghiaccio. La sua forma preferita \u00e8 la sua Digievoluzione Spirit di tipo Umano, Kumamon, in cui passa la maggior parte del tempo.\nTommy appare anche in \"Digimon Battle Spirit 2\" come personaggio giocabile.\n\u00c8 doppiato in giapponese da Kumiko Watanabe e in italiano da Barbara Pitotti.\nKumamon.\n \u00e8 la Digievoluzione di tipo Umano di Tommy, ottenuta digievolvendo tramite il Digispirit Umano del Ghiaccio. Kumamon, come \u00e8 indicato dal suo nome, \u00e8 un piccolo orso fatto di ghiaccio di dimensioni ridotte e con gli occhi neri, con indosso un'armatura verde, rossa e grigia che ricopre il petto, le spalle la testa ed i piedi del Digimon. Sul casco del Digimon \u00e8 disegnata la testa di un orso, mentre sul suo capo sono presenti due orecchie e sul volto due segni rossi. Kumamon possiede un'arma, chiamata \"Romeo\", che assomiglia molto ad un lanciagranate ma che in realt\u00e0 lancia diversi tipi di palle di neve. Infine, sulla sua cintura \u00e8 presente il simbolo dell'elemento del Digimon animale, il Ghiaccio.\nKumamon appare per la prima volta nell'episodio \"Una prova pericolosa\". Mentre il gruppo si dirige verso la Stazione nella Foresta, si imbatte improvvisamente in un accampamento di Candlemon. Questi inizialmente sembrano ostili ai Digiprescelti, ma poi sembrano diventare pacifici dopo che gli viene rivelato che Takuya \u00e8 uno dei Leggendari Guerrieri e che \u00e8 riuscito a digievolvere in Agunimon. Tuttavia, questa \u00e8 solo una trappola dei Candlemon, che improvvisamente attaccano il gruppo. Takuya decide di combattere contro i Candlemon, ma, essendo lui il padrone del Fuoco, pu\u00f2 ben poco contro altri Digimon di fuoco. Tuttavia, Tommy torna indietro, rischiando la vita per aiutare Agunimon, facendo cos\u00ec manifestare il suo Digispirit Umano del Ghiaccio, che gli permette di digievolvere in Kumamon. Il padrone del Ghiaccio riesce a congelare diversi Candlemon, aiutando Agunimon, ma viene poi messo fuori gioco da Wizardmon, Digievoluzione di uno dei Candlemon. In ogni caso, sar\u00e0 proprio Kumamon a svelare ad Agunimon il trucco per battere Wizardmon, risultando determinante nella battaglia. Da quel momento in poi, Kumamon diviene la forma di preferenza di Tommy, anche quando il Digiprescelto del Ghiaccio acceder\u00e0 a forme pi\u00f9 potenti.\nIn \"Digimon Battle Spirit 2\", Kumamon pu\u00f2 slidedigievolvere in Korikakumon e trasformarsi in AncientMegatheriummon stesso come mossa finale. Se Kumamon esegue il suo attacco speciale, pu\u00f2 assumere per un breve periodo di tempo la forma di AncientMegatheriummon ed eseguire il Great Snowplow, caricando il nemico con un attacco capace anche di distruggere i ghiacciai eterni.\n\u00c8 doppiato in giapponese da Kumiko Watanabe e in italiano da Mirko Mazzanti.\nKorikakumon.\n \u00e8 la Digievoluzione Spirit di tipo Animale di Tommy, ottenuta digievolvendo tramite il Digispirit Animale del Ghiaccio. Il nome \"Korikakumon\" deriva dalle parole giapponesi \"\"kori\" e \"kaku\"\", parole che significano rispettivamente \"ghiaccio\" e \"corna\". Il nome \"Korikakumon\" ha quindi come significato \"mostro di ghiaccio dotato di corna\". Il nome originale di Korikakumon invece, \"Blizzarmon\", deriva dalla parola inglese \"blizzard\", ovvero \"tempesta, bufera di neve\".\nKorikakumon \u00e8 un grosso Digimon animale quasi completamente coperto da una pelliccia bianca, ad eccezione di petto, spalle, zampe e muso. Korikakumon dispone di mani simili a quelle degli esseri umani con cinque dita, mentre i suoi arti inferiori sono pi\u00f9 simili a zampe con tre dita, ognuno terminante con un artiglio. Sulla sua testa sono inoltre presenti due corna e numerose trecce di pelo bianco, mentre l'unico capo di abbigliamento indossato dal Digimon consiste in due polsini arancioni. Infine, Korikakumon dispone di due armi, le alabarde bilama dal manico corto \"\"Eji\" e \"Oji\"\".\nKorikakumon appare per la prima volta nell'episodio \"Il valore dell'onest\u00e0\". Mentre sono ancora alla ricerca dei Toucanmon per recuperare i loro Digivice, precedentemente rubati, i Digiprescelti giungono all'Elettromercato di Akiba. Qui i Digiprescelti si dividono ed \u00e8 Tommy a trovare i Digivice nel negozio di rigattiere di Datamon. Il Digimon \u00e8 entrato in possesso dei Digivice direttamente dai Toucanmon, scambiandoli con una vecchia cinepresa. Datamon, riconoscente nei confronti di Tommy per avergli vinto un particolare programma ad un videogioco poco prima, gli concede un'ora per trovare qualcosa di prezioso con cui scambiare i Digivice. Tommy incontra quindi casualmente i Toucanmon, ma questi fuggono da lui e cadono in un buco attraverso il ghiaccio, cosa che d\u00e0 l'opportunit\u00e0 a Tommy di recuperare la cinepresa dei Digimon e riavere quindi indietro i Digivice. Tuttavia, il buon cuore di Tommy non riesce a lasciare l\u00ec i maldestri Toucanmon e li salva, ma questi, irriconoscenti, scappano via con la cinepresa. Tommy \u00e8 disperato e piange tra le braccia di Takuya e Koji, giunti a soccorrerlo. I tre si recano al negozio di Datamon e lo trovano sotto attacco da parte di Petaldramon, poich\u00e9 il Digimon macchina, dopo aver visto il salvataggio dei Toucanmon da parte di Tommy all'interno della cinepresa, si era rifiutato di consegnarli al Leggendario Guerriero malvagio. Mentre Takuya e Koji distraggono Petaldramon, Datamon restituisce il Digivice a Tommy e gli rivela che vi ha installato un nuovo programma, che non si rivela altri che il suo Digispirit Animale. Tommy digievolve quindi Korikakumon e, grazie ad un piccolo aiuto da parte di Agunimon e Lobomon, sconfigge Petaldramon, scagliandolo via. Korikakumon si riveler\u00e0 un'arma molto potente nell'arsenale di Tommy, che lo salver\u00e0 diverse volte, soprattutto nella lotta contro i Leggendari Guerrieri corrotti.\nKoichi Kimura.\n \u00e8 uno dei sei ragazzi che prendono parte alla serie, nella quale ad un gruppo di Digiprescelti viene conferita l'abilit\u00e0 di trasformarsi in Digimon. Koichi inizialmente appare come Duskmon, uno dei Leggendari Guerrieri corrotti, privo della memoria. Tuttavia, successivamente verr\u00e0 purificato insieme ai suoi Digispirit delle Tenebre e si unir\u00e0 alla causa dei Digiprescelti. Frequenta la quinta elementare ed il Leggendario Guerriero suo partner \u00e8 Lowemon.\nKoichi \u00e8 un ragazzo sincero e di buon cuore, che da quando si unisce alla causa dei bambini prescelti si fa in quattro per dare una mano, fermo e risoluto nello sconfiggere Kerpymon, colpevole di averlo plagiato, e poi Lucemon. Dopo essersi liberato della sgradevole presenza di Duskmon, Koichi matura notevolmente durante la sua esperienza a Digiworld e affronta delle situazioni che gli cambieranno completamente la vita. Cerca sempre di aiutare chiunque abbia bisogno di lui, segnato dall'infanzia non troppo felice da lui vissuta poich\u00e9 sempre preoccupato per sua madre, piuttosto cagionevole di salute, che era sola e costretta a mantenerlo. Le sue qualit\u00e0 ed abilit\u00e0 si riveleranno un'aggiunta importante nella squadra dei Digiprescelti, costituendo un'arma in pi\u00f9 in battaglia.\nDuskmon \u00e8 uno dei Leggendari Guerrieri corrotti al servizio di Kerpymon (uno dei tre Digimon Angelici, a sua volta corrotto dalla malvagit\u00e0), il quale gli ha affidato il Digispirit Umano delle Tenebre. Inizialmente tenutosi in disparte sia dalla battaglia con i Digiprescelti sia dagli altri Leggendari Guerrieri corrotti, limitandosi ad osservare ci\u00f2 che accadeva, Duskmon si ritrova a confrontarsi con Mercurymon nell'episodio \"Il Continente Oscuro\". I due hanno una discussione su chi stia dimostrando maggiore fedelt\u00e0 a Kerpymon e Duskmon accusa Mercurymon di aver tenuto il Digicodice di Seraphimon per i suoi scopi, non consegnandolo di proposito a Kerpymon. Mercurymon, di rimando, avvisa Duskmon che non potr\u00e0 sottrarsi alla battaglia ancora per molto tempo. Nello stesso episodio, Duskmon appare nel Continente Oscuro, luogo in cui i Digiprescelti hanno appena sconfitto Petaldramon, forma di tipo Animale di Arbormon, ed acquisito il suo Digispirit Animale. Duskmon, per tutta risposta, elimina anche Arbormon, ritenendolo inutile dopo aver perso il suo Digispirit Animale, ed acquisendo il suo Digispirit Umano ed il suo Digicodice.\nNell'episodio successivo, \"Mistero invincibile\", Duskmon combatte contro i Digiprescelti, risultando fin dall'inizio un avversario pericolosissimo, poich\u00e9 nello scontro con le forme pi\u00f9 potenti raggiunte dai bambini prescelti fino a quel momento non viene neanche danneggiato in minima parte dai loro attacchi. I Digiprescelti si ritirano per pensare ad una strategia migliore per affrontare la battaglia contro il padrone delle Tenebre, ma anche la battaglia successiva denota la superiorit\u00e0 di Duskmon, che \u00e8 troppo per i Digiprescelti e la strategia elaborata da Takuya Kanbara. Fallito il suo piano, Takuya, trasformato in Agunimon, corre il serio rischio di essere eliminato da Duskmon, ma Koji Minamoto, trasformato in KendoGarurumon, lo salva, facendogli scudo con il suo corpo e regredendo alla sua forma umana. Tuttavia, quando sente chiamare da Agunimon il nome di Koji, Duskmon entra in crisi: il nome di Koji risveglia in lui dei sentimenti a lui sconosciuti e, nel panico, il padrone delle Tenebre, rilascia l'oscurit\u00e0 presente in lui, la quale avvolge ogni cosa.\nNell'episodio ancora successivo, \"Takuya torna a casa\", Takuya ha deciso di tornare a casa in seguito al suo fallimento nella battaglia contro Duskmon e alla perdita di fiducia in se stesso. Tuttavia, ossessionato dal padrone delle Tenebre, Takuya, trasformato in Flamemon, lo vede apparire ovunque, anche se a fine episodio capir\u00e0 che Duskmon non lo aveva seguito nel mondo reale, bens\u00ec erano le sue paure che, trasformate nella sua nemesi, gli si manifestavano continuamente. In ogni caso, Flamemon superer\u00e0 le sue paure e decider\u00e0 di affrontare \"Duskmon\", sconfiggendolo con un attacco. Mentre Takuya torna a Digiworld e i Digiprescelti si riuniscono, continuando il loro cammino verso la Stella Rosa, Duskmon sparisce per un po' dalla circolazione, pieno di dubbi e di angoscia riguardo all'identit\u00e0 del misterioso Koji e ai suoi sentimenti nei confronti di quello che per lui dovrebbe essere uno sconosciuto, se non un nemico da eliminare.\nIl padrone delle Tenebre ritorna nell'episodio \"La Doppia Digievoluzione Spirit\", in cui \u00e8 alla ricerca di Koji per affrontarlo. Lo trova infatti nella sfera centrale di Sephirotmon, forma di tipo Animale di Mercurymon, e grazie alle sue capacit\u00e0 cerca di leggergli dentro, osservando i suoi ricordi. Il Digimon oscuro sembra sconvolto da ci\u00f2 che ha visto ed affronta Koji, digievoluto in Lobomon. Tuttavia, Duskmon \u00e8 troppo forte e nemmeno la Slidedigievoluzione in KendoGarurumon sembra servire a qualcosa, infatti Koji viene sconfitto. In ogni caso, la luce del Digiuovo di Seraphimon investe il Digivice del ragazzo e Koji capisce che pu\u00f2 fondere insieme i suoi Digispirit, digievolvendo Beowulfmon. I due riprendono a combattere e, dopo un duro scontro, Beowulfmon si accorge che all'interno di Duskmon c'\u00e8 un ragazzo identico a lui. Espulsi da Sephirotmon per la violenza della battaglia, i due si confrontano nuovamente all'interno del quartier generale dei Leggendari Guerrieri corrotti nell'episodio \"Luce e oscurit\u00e0\".\nBeowulfmon e Duskmon vogliono sapere le vere identit\u00e0 l'uno dell'altro e si confrontano nuovamente. Il padrone delle Tenebre sembra avere la meglio, ma vede di nuovo il viso di Koji e si ferma, cosa che favorisce il padrone della Luce, il quale sta per avere la meglio, ma viene fermato da Kerpymon che porta via Duskmon. Kerpymon ricorda a Duskmon le sue vere origini: infatti, anche lui in principio era un essere umano. Era giunto a Digiworld anche lui, ma si trovava da solo e Kerpymon lo aveva circuito con l'oscurit\u00e0, corrompendone l'animo con i Digispirit delle Tenebre corrotti: era cos\u00ec nato Duskmon. Per avere maggiormente presa sulla mente del padrone delle Tenebre, Kerpymon gli affida il Digispirit Animale delle Tenebre corrotto, trasformandolo in Velgemon. Velgemon attacca Beowulfmon e sembra avere la meglio, sconfiggendolo, ma il Digivice di Koji entra in contatto con la mente di Velgemon. La voce di Ophanimon parla al Digimon, ricordandogli di quando era un essere umano. Si chiamava Koichi Kimura e sua nonna, in punto di morte, gli aveva rivelato l'esistenza di un suo fratello gemello: quel fratello \u00e8 proprio Koji. Koichi da quel momento aveva spiato Koji, seguendolo spesso, cos\u00ec come aveva fatto anche il giorno della partenza per Digiworld. Seguendolo aveva perso l'ascensore per scendere alla Stazione Sotterranea e aveva provato a seguirlo per le scale, cadendo. Tuttavia, in qualche modo era arrivato comunque a Digiworld. Velgemon, scioccato per le rivelazioni, fugge via con un urlo straziante.\nNell'episodio \"Rivelazioni dal passato\", Duskmon \u00e8 ancora tormentato dai ricordi del mondo reale e dal suo presunto fratello gemello, ma Kerpymon lo incalza e gli chiede le ragioni della sua reticenza. Duskmon non vuole combattere contro suo fratello, ma Kerpymon ricorda quanto lui criticasse la madre in passato, che era stata lasciata dal marito, il quale si era risposato. La madre soffriva molto e Koichi soffriva di rimando, quindi Kerpymon cerca di convincere Duskmon del suo odio verso Koji. Duskmon viene nuovamente obliterato da Kerpymon e slidedigievolve Velgemon, volando via. Velgemon raggiunge ed attacca Koji, che effettua la Doppia Digievoluzione Spirit in Beowulfmon. Il guerriero della Luce cerca di convincere Velgemon della malafede di Kerpymon, ma Velgemon slidedigievolve Duskmon e rivela la sua vera identit\u00e0 al fratello. Beowulfmon non ci crede, ma Duskmon svela che i genitori li separarono quando divorziarono e che lui rimase con suo padre, mentre Koichi rimase con la madre e ne porta il cognome. Duskmon sconfigge Beowulfmon, che regredisce in Koji, e poi slidedigievolve Velgemon, attaccando Koji. Il guardiano della Luce viene per\u00f2 salvato da Takuya, che aveva seguito l'amico, il quale sprona Koji a combattere. Koji svela la verit\u00e0 a Takuya e si dimostra riluttante a combattere. Koji si rifiuta di combattere, ma Takuya lo convince che solo lui pu\u00f2 salvare il fratello dal giogo di Kerpymon e che se non interviene se ne pentir\u00e0 per sempre. Takuya, per scuotere Koji, digievolve Aldamon ed inizia a combattere contro Velgemon, ma viene catturato. Koji finalmente si convince a combattere e digievolve Beowulfmon, liberando Aldamon. Aldamon e Beowulfmon attaccano Velgemon con le loro tecniche pi\u00f9 potenti, sconfiggendolo. Beowulfmon scannerizza i Digicodici di Duskmon e Velgemon, assorbendone i Digispirit e liberando cos\u00ec Koichi dalla presenza dei Digispirit delle Tenebre.\nNell'episodio successivo, \"La scelta di Koichi\", Koichi, messo di fronte ad una scelta da Kerpymon stesso, rinnega il suo passato vergognoso e si pente delle sue azioni. Il ragazzo sta per essere eliminato dal Digimon Angelico, ma improvvisamente il Digivice di Koji crea un Digivice nero e grigio per Koichi, che con le sue parole riesce a purificare i Digispirit delle Tenebre, i quali tornano al loro stato originario. Koichi capisce che le Tenebre non sono necessariamente negative e digievolve nelle forme di Lowemon e JagerLowemon. L'apporto di Koichi al gruppo dei Digiprescelti \u00e8 importante e determinante in diverse occasioni fin dal principio, a cominciare dalla battaglia contro Kerpymon stesso.\nTuttavia, durante la battaglia con i Cavalieri Reali, Koichi inizia a convincersi che qualcosa non vada in lui. In diverse occasioni, subendo attacchi da parte di Dynasmon e Crusadermon, tutti i Digiprescelti, essendo ormai convertiti in dati, sviluppano un proprio Digicodice, che se fosse assorbito comporterebbe la loro fine. Tuttavia, il corpo di Koichi non sviluppa questo Digicodice e lui non riesce a comprenderne le ragioni. La rivelazione di Crusadermon, il quale gli dice che evidentemente a Digiworld \u00e8 presente solo il suo spirito, fa sospettare qualcosa di molto importante a Koichi. Durante la prima battaglia con Lucemon Chaos Mode nell'episodio \"Il sacrificio di Koichi\", infatti, Koichi, trasformato in Lowemon, si sacrifica per i suoi amici, salvandoli dalla fine. Questo perch\u00e9 ritiene di essere gi\u00e0 morto: precipitando dalle scale nel mondo reale, deve essere morto e, per qualche motivo, la sua anima \u00e8 giunta a Digiworld. Tuttavia, il suo sacrificio non \u00e8 vano: la sua fine ed i suoi Digispirit delle Tenebre, conferiti da quel momento in poi a Koji, danno vita a Susanoomon, che si riveler\u00e0 l'arma definitiva per eliminare Lucemon una volta per tutte e riportare la pace a Digiworld. Tuttavia, mentre Takuya, Koji, J.P. Shibayama, Zoe Ayamoto e Tommy Hiyomi tornano nel mondo reale, lo spirito di Lowemon contatta Koji, rivelandogli che lui \u00e8 stato in simbiosi con Koichi abbastanza tempo da essere certo di una cosa: il ragazzo non \u00e8 morto. I cinque tornano nel mondo reale approssimativamente alla stessa ora in cui erano partiti e corrono all'ospedale dove Koichi \u00e8 stato ricoverato, in fin di vita. Tuttavia, l'ultima scintilla di luce dei loro Digivice, che poi tornano ad essere dei normali telefoni cellulari, guarisce Koichi, che si risveglia tra le braccia di Koji.\nNell'epilogo della serie, Koichi far\u00e0 conoscere finalmente Koji e sua madre, rendendola felice e quindi, come lui stesso ammette, essendo felice lui stesso. Riuscir\u00e0 inoltre ad instaurare un rapporto stabile e duraturo con il fratello gemello tanto cercato, potendo ormai vedersi tutte le volte che vogliono.\nKoichi appare anche in \"Digimon Battle Spirit 2\" come personaggio giocabile.\n\u00c8 doppiato in giapponese da Kenichi Suzumura e in italiano da Monica Bertolotti.\nDuskmon.\n \u00e8 la Digievoluzione di tipo Umano corrotta di Koichi, ottenuta digievolvendo tramite il Digispirit Umano corrotto delle Tenebre. Duskmon \u00e8 un Digimon guerriero dai capelli biondi e gli occhi rossi. \u00c8 il perfetto contraltare di \"suo fratello\" Lobomon: cos\u00ec come il padrone della Luce, Duskmon sembra un essere umano completamente fasciato da un'armatura nera con inserti rosso sangue. La fonte della grande potenza dell'armatura del Digimon \u00e8 sigillata all'interno dei suoi tre colli e dei sette globi oculari posizionati sul petto, sulle spalle, sulle ginocchia e sui piedi. Duskmon \u00e8 uno spadaccino infallibile che sfrutta la potenza delle due lame che si estendono dalle sue mani, chiamate \"Bruto Evoluzione\". Il padrone delle Tenebre ha la capacit\u00e0 di trasformare il rimpianto degli altri Digimon in energia oscura.\nDuskmon \u00e8 uno dei Leggendari Guerrieri corrotti creati da Kerpymon. \u00c8 l'ultimo Digimon aggiunto all'armata del Digimon Angelico. La sua vera identit\u00e0 \u00e8 quella di Koichi Kimura, che, come narrato nell'episodio \"Luce e oscurit\u00e0\", pur non riuscendo a raggiungere Digiworld con il proprio corpo dopo essere caduto rovinosamente da una rampa di scale, desiderava tanto seguire il fratello Koji Minamoto da proiettare inconsciamente la propria anima nel mondo digitale. Koichi si risveglia quindi a Digiworld, solo ed inconsapevole di come ci sia arrivato. Kerpymon, conscio che Ophanimon stia convocando a Digiworld degli esseri umani per evocare le coppie di Digispirit possedute da lei e da Seraphimon, scorge in Koichi una parte oscura, nata dagli strani sentimenti provati per il fratello gemello, e decide di provare ad affidargli i Digispirit delle Tenebre, Digispirit particolari che attecchiscono solamente in presenza di una forte presenza oscura. I Digispirit, facendo presa sul ragazzo, sconvolgono il suo animo e lo trasformano completamente, facendolo digievolvere in Duskmon, un Digimon spietato, brutale, ma che tuttavia conserva un suo codice d'onore. Poich\u00e9 sembra che Duskmon odi trasformarsi nella sua forma di tipo Animale Velgemon, prima di essere purificato questo rimarr\u00e0 per la quasi totalit\u00e0 del tempo nella forma di Duskmon.\n\u00c8 doppiato in giapponese da Kenichi Suzumura e in italiano da Franco Mannella.\nVelgemon.\n \u00e8 la Digievoluzione Spirit di tipo Animale corrotta di Koichi, ottenuta digievolvendo tramite il Digispirit Animale corrotto delle Tenebre. Come esplicato dal suo nome, Velgemon \u00e8 un Digimon di dimensioni piuttosto grandi, una via di mezzo tra una gigantesca aquila ed un avvoltoio di colore scarlatto con una lunga criniera bionda. Ha grosse ali dalle piume di colore verde scuro e dalla punta rossa. Presenta inoltre una lunga coda e dispone di tre occhi.\nVelgemon appare per la prima volta nell'episodio \"Luce e oscurit\u00e0\". Dopo che la vista di Koji ha instillato il dubbio nel cuore di Duskmon, rendendolo titubante a combattere contro di lui, Kerpymon, per cancellare nuovamente la sua umanit\u00e0, gli fa assorbire il Digispirit Animale delle Tenebre, causando la Slidedigievoluzione in Velgemon. Kerpymon ordina a Velgemon di avvolgere Digiworld nell'oscurit\u00e0 pi\u00f9 assoluta. Beowulfmon cerca di dissuaderlo, ma Velgemon riesce quasi ad eliminarlo. Gli altri Digiprescelti accorrono, attirati dall'implosione risultante dall'attacco di Velgemon, mentre Beowulfmon, molto debole, regredisce in Koji e viene attaccato da Velgemon. Tuttavia, il suo Digivice improvvisamente si illumina e crea una connessione con Velgemon. La voce di Ophanimon dice a Velgemon di cercare di ricordare la sua vita nel mondo reale: un flashback mostra a Koichi le sue origini, la sua famiglia, Koji ed il giorno del suo arrivo a Digiworld. Koji cerca ancora una volta di capire chi sia Velgemon, ma quest'ultimo, confuso e turbato, vola via. Velgemon \u00e8 uno dei Leggendari Guerrieri ad apparire di meno in assoluto, un po' per il disagio che Duskmon prova a trasformarsi in questa forma, un po' perch\u00e9 il Digispirit Animale corrotto delle Tenebre viene affidato a Duskmon poco prima della sua sconfitta definitiva.\nLowemon.\n \u00e8 la Digievoluzione di tipo Umano purificata di Koichi, ottenuta digievolvendo tramite il Digispirit Umano purificato della Luce. Cos\u00ec come Duskmon, Lowemon \u00e8 il parallelo perfetto di Lobomon. \u00c8 un essere umanoide dagli occhi rossi e dalla chioma dorata, avvolto quasi completamente da un'armatura di colore grigio scuro con inserti dorati ed alcune parti rosse. L'unica parte del suo corpo lasciata scoperta dall'armatura \u00e8 costituita per l'appunto dai suoi occhi. Brandisce la lancia letteralmente \"Lancia della Sentenza\" e dispone dello scudo \"Sphinx Guard\", rassomigliante alla testa di una sfinge, chiaro richiamo ad AncientSphinxmon.\nLowemon appare per la prima volta nell'episodio \"La scelta di Koichi\". Dopo che le sue forme corrotte di Duskmon e Velgemon sono state sconfitte e purificate da Aldamon e Beowulfmon, Koichi viaggia insieme agli altri Digiprescelti alla volta della Stella Rosa per liberare Ophanimon. Mentre viaggiano sul Trailmon, Koichi ha un dialogo molto importante con Patamon, che gli spiega che \"luce e buio sono fratelli\" e che le Tenebre non sono automaticamente associate al male. Di l\u00ec a poco Kerpymon attacca il Trailmon dei Digiprescelti e sconfigge i cinque ragazzi in breve tempo. Koichi si confronta quindi con lui, accusandolo di averlo fatto agire contro la propria volont\u00e0, tanto da combattere contro suo fratello. Kerpymon, tuttavia, gli rinfaccia che questo era proprio ci\u00f2 che Koichi voleva a causa dell'invidia provata nei confronti del fratello, che conduceva una vita facile e spensierata al contrario della sua. Koichi ammette tutto, ma spiega che ora non \u00e8 pi\u00f9 cos\u00ec e che rinnega completamente il suo passato. Kerpymon sta per attaccare Koichi, ma improvvisamente il Digivice di Koji proietta una strana luce dalla quale esce un nuovo Digivice nero e grigio per Koichi. I Digispirit delle Tenebre vengono restituiti a Koichi, tuttavia stavolta essi, grazie alle parole ed al cambiamento nell'animo del ragazzo, sono nella loro forma purificata, la parte positiva delle Tenebre. Koichi digievolve cos\u00ec in Lowemon. Da quel momento in poi, Lowemon costituisce la forma di preferenza di Koichi.\n\u00c8 doppiato in giapponese da Kenichi Suzumura e in italiano da Roberto Draghetti.\nJagerLowemon.\n \u00e8 la Digievoluzione Spirit di tipo Animale purificata di Koichi, ottenuta digievolvendo tramite il Digispirit Animale purificato delle Tenebre. L'aspetto di JagerLowemon \u00e8 simile a quello di un grosso leone nero ricoperto da un'armatura con inserti dorati. Il suo corpo \u00e8 molto duro e resistente, poich\u00e9 la sua armatura \u00e8 fatta di un metallo molto raro, il Digiclonoide d'ossidiana, posseduto solamente da lui. Sul suo corpo sono presenti diverse armi da fuoco, inoltre sul suo dorso \u00e8 presente una sorta di pistone che carica il suo attacco Ruggito delle Tenebre.\nJagerLowemon appare per la prima volta nello stesso episodio di Lowemon, \"La scelta di Koichi\". Dopo aver effettuato la Digievoluzione in Lowemon, il padrone delle Tenebre parte all'attacco ed indebolisce Kerpymon notevolmente grazie alla sua Meteora Oscura. Quando Kerpymon lo attacca con una Saetta Polverizzante, per\u00f2, Lowemon slidedigievolve JagerLowemon e rende innocuo l'attacco del Digimon Angelico, sconfiggendolo poi facilmente con una serie di Ruggiti delle Tenebre e con il Gran Leone Nero. Alla fine della battaglia, i Digiprescelti capiscono che si trattava solo di un clone da combattimento del Digimon Angelico originale. Koichi diventa cos\u00ec ufficialmente uno dei Digiprescelti e tutti insieme tornano a mettersi in marcia verso la Stella Rosa.\nJagerLowemon \u00e8 l'unica delle forme raggiunte da un Digiprescelto in cui quest'ultimo non digievolve mai direttamente. Koichi, infatti, digievolve sempre prima in Lowemon e poi slidedigievolve in JagerLowemon. Inoltre, dopo Zoe, Koichi \u00e8 il secondo a riuscire a controllare pienamente la sua forma di tipo Animale senza problemi gi\u00e0 alla prima Digievoluzione.\nBokomon e Neemon.\n e sono due Digimon rispettivamente mutante e animale, entrambi di livello intermedio. Bokomon e Neemon appaiono sempre in coppia, seguendo i Digiprescelti per tutta la loro avventura a Digiworld. Anche se nessuno dei due mostra mai alcun attacco o ciclo digievolutivo, Bokomon e Neemon contribuiscono spesso alla storia e all'atmosfera generale delle varie situazioni in cui il gruppo dei Digiprescelti si viene a trovare.\nBokomon \u00e8 un Digimon studioso. Nella sua panciera custodisce il suo Libro della Conoscenza, dal quale apprende nozioni riguardo ai dieci Leggendari Guerrieri e ad altre informazioni che nella serie i ragazzi spesso fanno fruttare nel migliore dei modi. Ha anche fatto schiudere Patamon dal Digiuovo di Seraphimon che gli era stato affidato proprio a quel proposito e che lui aveva sempre custodito nella panciera; sia Patamon che Neemon hanno provato pi\u00f9 volte a nascondersi in quest'ultima con scarso successo.\nL'amico Neemon invece spesso non si dimostra troppo intelligente. Quando si dimostra particolarmente tonto, Bokomon lo chiama con il nomignolo di \"Stupidmon\" e spesso gli tira anche i pantaloni, lasciandoli subito dopo e provocando dolore al suo amico. In un'occasione, Neemon provvede lui stesso ad eseguire questa dolorosa procedura, scioccato da ci\u00f2 che aveva appena visto, per verificare se fosse effettivamente sveglio o meno. Principalmente Neemon funge da espediente comico per la serie, anche se sembra avere dei rari momenti di intelligenza, come quando impedisce a Bokomon di seguire i Digiprescelti nel mondo reale alla fine della serie.\nBokomon e Neemon appaiono per la prima volta nel primo episodio della serie, \"I nuovi Digiprescelti\", durante l'attacco di Cerberumon alla Citt\u00e0 del Fuoco, mirato a trovare un fantomatico \"Digispirit\". Quando Takuya Kanbara trova il Digispirit del Fuoco e digievolve in Agunimon, sconfiggendo Cerberumon, Bokomon decide di accompagnare i cinque Digiprescelti nella loro avventura per essere testimone delle loro gesta.\nBokomon riesce ad acquisire informazioni sugli altri Digispirit quando Koji Minamoto diviene Lobomon per battersi contro Raremon, quando Tommy Hiyomi si trasforma in Kumamon per aiutare Agunimon a sconfiggere i Candlemon, quando Zoe Ayamoto digievolve in Kazemon per combattere i tre fratelli Mushroomon e quando JP Shibayama diviene Beetlemon per battere Snimon. Bokomon utilizza la panciera per conservare diverse cose oltre al suo libro: una di queste, come detto, \u00e8 il Digiuovo di Seraphimon, unica reliquia del Digimon Angelico quando Mercurymon lo sconfigge e lo priva del Digicodice. Quando il Digicodice torna al suo legittimo proprietario in seguito alla sconfitta di Mercurymon, trasformato in BlackSeraphimon proprio grazie al Digicodice, il Digiuovo si schiude e d\u00e0 vita a Patamon, il quale tratta Bokomon come sua madre, chiamandolo per\u00f2 \"pamadre\". Durante la saga della lotta contro i Cavalieri Reali, Bokomon sente Crusadermon dire a Koichi Kimura che il suo corpo non \u00e8 in grado di sviluppare un Digicodice perch\u00e9 il ragazzo \u00e8 presente a Digiworld solo con il suo spirito e non con il suo corpo (che \u00e8 rimasto nel mondo reale all'insaputa di tutti, anche di Koichi stesso). Bokomon si \u00e8 dimostrato un valido aiuto in diverse occasioni. Sembra essere molto intelligente, tanto da prendere spesso in giro il suo amico Neemon per la sua stupidit\u00e0, chiamandolo \"Stupidmon\".\nNel film \"Island of Lost Digimon\", Bokomon e Neemon aiutano i Leggendari Guerrieri a far giungere ad una tregua i Digimon di tipo Umano e quelli di tipo Animale.\nBokomon nel corso della storia si affeziona molto ai Digiprescelti e, quando questi ultimi devono tornare a casa, prova in tutti i modi a seguirli, ma viene fermato da Neemon, Patamon, Salamon e Lopmon, che ricordano al Digimon ci\u00f2 che Bokomon stesso aveva detto in precedenza: un Digimon nel mondo reale sarebbe causa di vari sconvolgimenti in quest'ultimo; inoltre, probabilmente non potrebbe sopravvivere. Mentre i ragazzi sono sulla strada del ritorno, Bokomon grida loro che scriver\u00e0 un nuovo libro dove narrer\u00e0 tutte le loro avventure e che non si dimenticher\u00e0 mai di loro.\nBokomon e Neemon sono doppiati in giapponese rispettivamente da Kazuko Sugiyama e Masami Kikuchi e in italiano da Alessio Cigliano e Gianni Bersanetti.\nAltri esseri umani.\nAltri bambini.\nSono tutti gli altri bambini portati a Digiworld dai Trailmon ma che non sono stati scelti per ricevere un Digispirit. Ophanimon invi\u00f2 loro un messaggio, pregandoli di tornare a casa, ma i bambini scelsero di ignorarlo. Ophanimon fu quindi costretta ad inviare Angemon a proteggerli, ma i quattro credevano che Angemon fosse il loro Digimon ed ignoravano i consigli che lui provava a dare loro. Ad un certo punto della storia, i quattro arrivano a Mamenoki Village, in cui i Mamemon gli consegnano il loro ultimo fagiolo. Il gruppo pianta il fagiolo nel luogo in cui un tempo sorgeva una pianta di fagioli gigante ed il fagiolo cresce e diviene un'altra pianta di fagioli. Dopo essersi resi conto della differenza tra loro ed i Digiprescelti, in grado di digievolvere e nel bel mezzo di una dura battaglia per salvare il mondo, i quattro decidono di tornare nel mondo reale ma vengono catturati dai Cavalieri Reali, i quali eliminano Angemon e portano i ragazzi al villaggio del Fagiolo Gigante, dove gli chiedono di consegnare loro una fantomatica chiave. Dopo il salvataggio operato da Takuya e dagli altri, i quattro salgono su un Trailmon e tornano nel mondo reale.\nAltri Digimon principali.\nDigimon Angelici.\nI sono un gruppo di Digimon di livello mega. Il gruppo \u00e8 formato da Seraphimon, Ophanimon e Kerpymon. Essi consistono in una trinit\u00e0 di Digimon angelo cui era stato affidato l'incarico di governare Digiworld dopo la caduta di Lucemon, le cui abilit\u00e0 furono divise tra i Digimon Angelici stessi, e dei Leggendari Guerrieri. Inoltre, questi ultimi lasciarono i loro poteri in eredit\u00e0 ai Digimon Angelici sotto forma di Digispirit. Il loro dovere primario \u00e8 proteggere la Sfera Kernel centrale di Digiworld, il luogo dove risiede Dio, anche se ognuno di essi ha un dovere secondario unico. A causa dell'estrema vicinanza ad uno stato assoluto di divinit\u00e0, essi sono esposti al rischio di decadere e diventare esseri malvagi: si dice che Demon sia un Seraphimon decadut o, Lilithmon una Ophanimon decaduta e la versione corrotta di Kerpymon un Kerpymon decaduto.\nNella serie, i tre Digimon Angelici sono coloro che ereditarono il compito di governare e proteggere Digiworld dopo la sconfitta di Lucemon da parte dei dieci Leggendari Guerrieri. Tuttavia, Kerpymon, lentamente corrotto da Lucemon, inizi\u00f2 a credere che Seraphimon e Ophanimon stessero complottando contro di lui, cos\u00ec chiam\u00f2 a raccolta i suoi seguaci e li istig\u00f2 contro gli altri due Digimon Angelici. Seraphimon venne sconfitto da Kerpymon dopo essere stato colto di sorpresa, mentre Ophanimon fu costretta ad arrendersi per avere salva la vita di Seraphimon. I due furono entrambi rinchiusi in luoghi isolati; Seraphimon, in uno stato di coma continuo, nel soffitto del suo castello situato alla Stazione nella Foresta, Ophanimon in una gabbia di luce impenetrabile alla Stella Rosa.\nQuando gli esseri umani Digiprescelti, convocati da Ophanimon, giungono infine nel mondo digitale, Kerpymon invia i suoi tirapiedi ad affrontarli con l'obiettivo di sottrarre loro tutti i Digispirit. Nel frattempo, Ophanimon contatta i Digiprescelti e li indirizza alla Stazione nella Foresta, luogo in cui \u00e8 prigioniero Seraphimon. Tuttavia, gli scagnozzi di Kerpymon, Grumblemon, Arbormon, Lanamon e Mercurymon, li localizzano proprio quando i ragazzi riescono a liberare Seraphimon. Ancora debole a causa della sua prigionia, Seraphimon viene sconfitto da Mercurymon, in grado di rispedire al mittente un potente attacco di Seraphimon, e privato del Digicodice: ci\u00f2 nonostante, i Digiprescelti riescono a scappare con il suo Digiuovo.\nOphanimon quindi indirizza i Digiprescelti alla Stella Rosa. Avendo sconfitto tutti i tirapiedi di Kerpymon, e con l'aggiunta di Koichi, i ragazzi arrivano alla Stella Rosa per affrontare Kerpymon una volta per tutte. Nella battaglia che ne segue, Kerpymon riesce a rubare tutti i Digivice dei ragazzi, ad eccezione di quello di Zoe, ma questi riescono comunque a fare in modo che Ophanimon si liberi. Quest'ultima prova quindi a purificare Kerpymon, ma l'oscurit\u00e0 che in passato lo aveva corrotto col tempo \u00e8 diventata troppo forte, cos\u00ec Ophanimon \u00e8 costretta a rubare con l'inganno i Digivice da Kerpymon per restituirli ai Digiprescelti. Con l'ultima stilla di potere rimastale, inoltre, riesce ad infondere i Digivice di Takuya e Koji del potere dell'Iperdigievoluzione Spirit, ma subito dopo viene sconfitta da Kerpymon. Con il loro nuovo potere, i Digiprescelti riescono a sconfiggere Kerpymon e a purificarlo.\nI Digimon Angelici non appaiono nuovamente nella serie finch\u00e9 Patamon, nato dal Digiuovo di Seraphimon, non scopre successivamente le Digiuova di Ophanimon e Kerpymon sulla luna di Ophanimon, le quali si schiudono e danno vita rispettivamente a Salamon e Lopmon. Le nuove forme dei Digimon Angelici giocano un ruolo minore nella sconfitta definitiva di Lucemon.\nSeraphimon.\n \u00e8 un Digimon angelo di livello mega il cui nome ed aspetto fisico derivano dal mitologico angelo Serafino (\"Seraph\").\nSeraphimon \u00e8 vestito con una sacra armatura argentata splendente e possiede dieci ali dorate. Sulla sua panziera \u00e8 presente il simbolo della Digipietra della Speranza, mentre il Digicodice sulla parte inferiore della sua veste significa .\nIn quanto membro dei Digimon Angelici, Seraphimon \u00e8 colui che si occupa delle illuminate leggi di Dio; inoltre, gli sono stati affidati i Digispirit della Luce e del Vento. Essendo l'essere pi\u00f9 alto in grado tra i Digimon angelo, Seraphimon li governa tutti. Anche se il suo vero volto e la sua vera personalit\u00e0 sono nascosti dietro una maschera e non possono essere scorte, \u00e8 l'essere pi\u00f9 vicino all'Essere della Bont\u00e0 noto come \"Dio\". Si dice che quando Seraphimon discender\u00e0 dai cieli per la battaglia finale contro le forze del male, egli purificher\u00e0 tutto.\nSeraphimon \u00e8 il responsabile delle leggi e dell'ordine a Digiworld. Tuttavia, quando Kerpymon viene corrotto dall'oscurit\u00e0 di Lucemon, Seraphimon viene sconfitto e sigillato nel suo Castello di Cristallo alla Stazione nella Foresta. Viene liberato dai Digiprescelti, condotti fino a lui da Ophanimon, ma non riesce a durare a lungo e viene sconfitto da Mercurymon a causa dello stato di debolezza in cui si trova. Mentre il suo Digicodice viene acquisito da Mercurymon, il suo Digiuovo viene protetto dai Digiprescelti (affidandolo a Bokomon) e successivamente gioca un importante ruolo, permettendo a Takuya e Koji di accedere alla Doppia Digievoluzione Spirit.\nDopo che i Digiprescelti recuperano i dati di Seraphimon da Mercurymon, questi vengono restituiti al Digiuovo e da quest'ultimo nasce Patamon. Grazie alle cure prestate al Digiuovo, Bokomon viene visto come una figura materna/paterna da Patamon; inoltre, il giovane Digimon Angelico indossa anche una panciera identica in tutto e per tutto a quella del suo genitore adottivo. La personalit\u00e0 di Patamon \u00e8 molto diversa da quella di Seraphimon, poich\u00e9 in questa forma la sua personalit\u00e0 \u00e8 pi\u00f9 giocosa e infantile. Anche se \u00e8 piuttosto giovane e debole, essendo un Digimon di livello intermedio, Patamon riesce comunque ad aiutare i Digiprescelti in diversi momenti del loro viaggio.\nSeraphimon e Patamon sono doppiati in giapponese rispettivamente da Hiyama Nobuyuki e Kae Araki mentre in italiano entrambi sono interpretati da Patrizio Cigliano, \nOphanimon.\n \u00e8 un Digimon angelo di livello mega il cui nome ed aspetto fisico derivano dal mitologico angelo \"Ophanim\" (\"Ophan\").\nOphanimon indossa un'armatura di colore verde acqua e possiede dieci ali dorate. Ha una lunga chioma dorata, mentre la parte superiore del suo volto \u00e8 nascosta da una maschera. Brandisce un giavellotto con la mano destra, mentre al braccio sinistro \u00e8 assicurato uno scudo.\nMembro dei Digimon Angelici, \u00e8 una figura sacra materna che ama condividere l'amore e la piet\u00e0 di Dio. \u00c8 anche la custode dei Digispirit del Fuoco, del Tuono e del Ghiaccio. \u00c8 la forma finale dei Digimon angelo di genere femminile.\nOphanimon era la responsabile della crescita di Digiworld ed il suo ruolo consisteva nel preservare la vita e l'amore, finch\u00e9 Kerpymon non fu corrotto dall'oscurit\u00e0 di Lucemon. Quando Kerpymon attacc\u00f2 Seraphimon e Ophanimon, quest'ultima si arrese a Kerpymon a condizione che risparmiasse la vita a Seraphimon. Intrappolata nel Castello dell'Oscurit\u00e0 nemico alla Stella Rosa, riesce a convocare molti bambini di Tokyo a Digiworld via Trailmon, dove cinque di essi divengono dei Leggendari Guerrieri. Viene liberata dai Digiprescelti, ma finisce con il sacrificarsi per recuperare i Digivice D-Tector dei ragazzi rubati da Kerpymon, in seguito ad un suo fallimentare tentativo di purificare Kerpymon e riportarlo alla normalit\u00e0. Utilizzando l'ultima stilla dei suoi poteri, il Digimon angelo riesce a conferire pi\u00f9 potere ai D-Tector di Takuya e Koji, cos\u00ec da permettere loro di accedere all'Iperdigievoluzione Spirit e trasformarsi in KaiserGreymon e MagnaGarurumon.\nPoco tempo dopo, quando i Digiprescelti finiscono sulla luna di Ophanimon in seguito alla liberazione di Lucemon, Patamon rinviene il Digiuovo di Ophanimon, che si schiude proprio in quel momento. Il Digimon che ne esce \u00e8 uno YukimiBotamon, ma questo digievolve immediatamente in Salamon, che accompagner\u00e0 i Digiprescelti fino alla fine del loro viaggio ed avr\u00e0 un ruolo nella battaglia finale contro Lucemon.\nOphanimon \u00e8 doppiata in giapponese da Rika Fukami e in italiano da Monica Gravina mentre Salamon \u00e8 doppiata in giapponese da Yoko Asada e in italiano da Laura Romano.\nKerpymon.\n \u00e8 un Digimon angelo di livello mega il cui nome originale \"Cherubimon\" ed il cui aspetto fisico derivano dal mitologico angelo Cherubino (\"Cherub\"). Il nome che si utilizza in Italia per questo Digimon, Kerpymon, \u00e8 piuttosto particolare. Infatti, \u00e8 un nome che non viene utilizzato n\u00e9 in Giappone n\u00e9 negli Stati Uniti, ma in paesi come la Spagna e, appunto, l'Italia. La parola \"kerpy\" \u00e8 un termine gergale della lingua inglese che indica il peggiore elemento di un gruppo. Probabile che, in questo caso, il nome \"Kerpymon\" voglia indicare il membro dei Digimon Angelici che ha tradito gli altri.\nContrariamente a Seraphimon e Ophanimon, Kerpymon ha l'aspetto di un Digimon animale dal corpo bianco e rosa. Intorno alle sue orecchie sono presenti due anelli sacri. Ha la capacit\u00e0 di usare potenti tecniche legate all'elettricit\u00e0, che si dice che agiscano da punizione divina.\nIn quanto membro dei Digimon Angelici, Kerpymon \u00e8 il guardiano di Dio e della sua conoscenza. \u00c8 inoltre colui che custodisce i Digispirit della Terra, del Legno, dell'Acqua, del Ferro e delle Tenebre.\nKerpymon teneva particolarmente ai Digimon animale e pensava che le leggi di Digiworld ideate da Seraphimon fossero per essi svantaggiose. Ci\u00f2 nonostante, le cose non cambiarono in meglio e Kerpymon inizi\u00f2 a pensare che a Seraphimon ed Ophanimon non importasse nulla n\u00e9 di ci\u00f2 che lui pensasse n\u00e9 dei Digimon animale in genere, una paranoia che si intensificava quando il Digimon angelo vedeva gli altri due parlare senza di lui, e che i due stessero in realt\u00e0 complottando contro di lui. La tristezza e l'odio di Kerpymon presto lo consumarono, aprendo il suo cuore all'oscurit\u00e0 creata da Lucemon. Trasformato in una parodia malvagia di se stesso, Kerpymon aizz\u00f2 i Digimon animale e altri che erano d'accordo con lui e proclam\u00f2 una guerra. I suoi servi distrussero diverse parti di Digiworld. Per dar seguito ai suoi piani, diede inoltre vita a quattro dei Digispirit dei Leggendari Guerrieri in suo possesso e affid\u00f2 il quinto a Koichi, la cui mente vagava per il mondo digitale, trasformandolo in Duskmon. Tuttavia, anche usando tutti i Digicodici in suo possesso per diventare pi\u00f9 forte e quasi invincibile, Kerpymon viene infine sconfitto e purificato della sua malvagit\u00e0 dai Digiprescelti.\nPoco tempo dopo, quando i Digiprescelti finiscono sulla luna di Ophanimon in seguito alla liberazione di Lucemon, Patamon rinviene il Digiuovo di Kerpymon, che si schiude proprio in quel momento. Il Digimon che ne esce \u00e8 un Conomon, ma questo digievolve immediatamente in Lopmon, che accompagner\u00e0 i Digiprescelti fino alla fine del loro viaggio ed avr\u00e0 un ruolo nella battaglia finale contro Lucemon.\nKerpymon \u00e8 doppiato in giapponese da Ry\u016bzabur\u014d \u014ctomo e in italiano da Paolo Marchese mentre Lopmon \u00e8 doppiato in giapponese da Rumi Shishido e in italiano da Paola Valentini.\nLeggendari Guerrieri corrotti.\nI Leggendari Guerrieri corrotti sono cinque dei dieci Leggendari Guerrieri. Rappresentano le cinque coppie di Digispirit affidate a Kerpymon: quelli della Terra, del Legno, dell'Acqua, del Ferro e delle Tenebre. Questi, ad eccezione dei Digispirit delle Tenebre, sono stati corrotti e portati in vita, diventando dei guerrieri oscuri: Grumblemon, Arbormon, Lanamon e Mercurymon. Il loro compito, fin dalla loro creazione, \u00e8 sempre stato quello di raccogliere pi\u00f9 Digicodici possibile per il loro padrone Kerpymon, in modo da renderlo pi\u00f9 forte.\nI Digispirit delle Tenebre, tuttavia, sub\u00ec una sorte differente. Kerpymon lo test\u00f2 su diversi Digimon, ma ci\u00f2 si rivel\u00f2 inefficace: i dati dei Digimon sottoposti al potere del Digispirit delle Tenebre finivano con il diventare corrotti, rendendo i Digimon niente pi\u00f9 che ombre di loro stessi. Infatti, come rivela lo stesso Kerpymon nell'episodio \"La scelta di Koichi\", \"il Digispirit delle Tenebre non \u00e8 per tutti, funziona solo con chi possiede una spiccata indole oscura, malvagia, che nasconde una parte segreta del cuore dove regna sovrana la perfidia\". Quando Koichi Kimura arriva a Digiworld, Kerpymon identifica in lui questa componente oscura, poich\u00e9 Koichi aveva scoperto di avere un fratello, Koji Minamoto, invidiandogli la vita facile che conduceva al contrario di lui. Ci\u00f2 aveva permesso al Digispirit delle Tenebre di attecchire in lui, trovando terreno fertile. Tuttavia, la rinnegazione da parte di Koichi del suo passato consente la purificazione dei Digispirit delle Tenebre, che acquisiscono la loro forma originale e tornano dalla parte del bene. Grazie poi all'acquisizione dei digi spirit corrotti da parte dei protagonisti essi vengono tutti infine purificati.\nGrumblemon, Arbormon, Lanamon e Mercurymon si materializzano nell'episodio 42 \"salvate le digiuova\" Aiutando i protagonisti a difendere i Digimon appena nati, mostrando per la prima vota un'espressione serena per averli aiutati. Grumblemon, Arbormon, Lanamon e Mercurymon compaiono poi infine insieme agli altri leggendari guerrieri, che reciprocamente, ognuno di loro armato di spada, colpisce Lucemon distruggendolo definitivamente.\nGrumblemon.\n \u00e8 un Digimon maligno di livello ibrido umano. Grumblemon \u00e8 la personificazione del Digispirit Umano della Terra, portato in vita da Kerpymon. Grumblemon appare per la prima volta, seppure nell'ombra, nell'episodio \"La Fabbrica del Vento\", al termine del quale alcuni Minomon gli riferiscono che i Digiprescelti stanno interferendo con i suoi piani. Il Digimon fa la sua apparizione ufficiale nell'episodio successivo, \"La Digievoluzione Slide\", in cui rapisce le figlie di alcuni ShellNumemon per farsi consegnare il Digicodice della loro montagna. Questi ultimi vanno quindi in cerca di aiuto e reclutano dapprima Koji Minamoto, che inconsapevolmente aveva gi\u00e0 cercato di aiutare le figlie degli ShellNumemon ma era stato scagliato via da Grumblemon stesso, e poi il gruppo composto da Takuya Kanbara, JP Shibayama, Zoe Ayamoto, Tommy Hiyomi, Bokomon e Neemon. Dopo un malinteso tra gli ShellNumemon e i Digiprescelti, creduti in principio complici di Grumblemon dopo la rivelazione che anche il Digimon malvagio \u00e8 uno dei Leggendari Guerrieri, questi ultimi affrontano il padrone della Terra tutti insieme e lo sconfiggono grazie alla Trivella Elettrica di Beetlemon. Tuttavia, l'attacco porta allo scoperto anche il Digicodice della montagna che Grumblemon intendeva assorbire. A quel punto, Grumblemon slidedigievolve Gigasmon, sua forma di tipo animale, prendendo di sorpresa i Digiprescelti e sconfiggendoli.\nGrumblemon affronta nuovamente i Digiprescelti nell'episodio \"Il Digispirit Animale\", in cui il padrone della Terra \u00e8 alla ricerca di un Digispirit, che si rivela essere quello Animale di Koji. Quest'ultimo, separatosi dal resto del gruppo, cerca di far sua la preziosa reliquia con l'aiuto di Gotsumon, anche lui desideroso di impossessarsene per sconfiggere Gigasmon, colpevole dell'assorbimento del Digicodice del suo villaggio. Alla fine il padrone della Luce riesce ad acquisire il Digispirit Animale e digievolve KendoGarurumon, terminando il proprio scontro con Gigasmon con un pareggio. Tuttavia, durante l'episodio, Gigasmon riesce a sconfiggere e ad assorbire il Digispirit di Kazemon, che regredisce in Zoe e da quel momento in poi non pu\u00f2 pi\u00f9 digievolvere.\nNell'episodio successivo, \"Il villaggio dei veggenti\", Grumblemon elabora una tattica per sconfiggere i Digiprescelti. Grazie ad una boccetta magica prima crea un potente Rockmon, che lo aiuta nel combattimento, e poi impedisce i movimenti a Koji, che cos\u00ec non pu\u00f2 digievolvere KendoGarurumon e disturbare i suoi piani. Grazie a questa strategia, anche se i Digiprescelti riescono a distruggere Rockmon, Grumblemon, trasformato in Gigasmon, si impossessa anche del Digispirit di Kumamon, che regredisce in Tommy. Tuttavia, i suoi piani vengono rovinati dall'intervento del Digispirit Animale di Takuya, BurningGreymon, il quale ha preso vita possedendo Sharmamon, che lo allontana.\nNell'episodio successivo, \"Il coraggio di Tommy\", Takuya riesce a digievolvere BurningGreymon e a portare Gigasmon allo scoperto, sconfiggendolo grazie ad una delle sue tecniche e privandolo prima del suo Digispirit Animale della Terra, cos\u00ec da impedire a Grumblemon di slidedigievolvere ancora in Gigasmon, e recuperando poi il Digispirit Umano del Ghiaccio di Kumamon, restituendo a Tommy la facolt\u00e0 di digievolvere.\nNell'importante episodio \"I segreti di Digiworld\", Grumblemon torna all'assalto dei Digiprescelti accompagnato da altri tre Leggendari Guerrieri corrotti, Arbormon, Lanamon e Mercurymon, per recuperare il suo Digispirit Animale e impossessarsi di quelli dei Digiprescelti. I quattro riescono a raggiungere la Stazione nella Foresta, dove si trova il Castello di Seraphimon, e attaccano i Digiprescelti, che per\u00f2 vengono difesi da Seraphimon stesso. Il Digimon Angelico, tuttavia, \u00e8 ancora debole e viene sconfitto da Mercurymon, che acquisisce il suo Digicodice e lo riduce allo stato di Digiuovo. I Digiprescelti prendono il Digiuovo e fuggono dal castello con l'aiuto di Sorcerymon, che si sacrifica per favorire la loro fuga.\nNell'episodio successivo, \"MetalKabuterimon, il guerriero del Tuono\", Grumblemon e Arbormon inseguono i Digiprescelti nella grotta sotterranea in cui sono fuggiti. I due si ritrovano in una situazione di immediato vantaggio, poich\u00e9 J.P. e Tommy sono feriti a causa di un attacco involontario ed improvviso di Whamon e Zoe non pu\u00f2 digievolvere: inoltre, Grumblemon pu\u00f2 contare su un intero esercito di Rockmon. Mentre Arbormon, trasformato nella sua forma di tipo Animale Petaldramon, intrattiene Agunimon e Lobomon, Grumblemon riesce a sconfiggere Beetlemon e Kumamon, in netta difficolt\u00e0. Tuttavia, quando il padrone della Terra sta per infliggere loro il colpo di grazia, un getto d'acqua emesso da Whamon lo scaglia lontano. Inoltre, il getto d'acqua contribuisce ad espellere dal corpo del Digimon il Digispirit Animale del Tuono, prontamente acquisito da J.P., il quale digievolve MetalKabuterimon. Grumblemon, colto alla sprovvista da questo avvenimento, non sa come contrattaccare e viene sconfitto dal padrone del Tuono, che poi slidedigievolve Beetlemon, acquisendo il suo Digicodice ed il suo Digispirit Umano della Terra, recuperando inoltre il Digispirit Umano del Vento e restituendolo a Zoe, che rientra cos\u00ec in possesso della facolt\u00e0 di digievolvere. Grumblemon regredisce cos\u00ec allo stato di Digiuovo, venendo sconfitto definitivamente.\nSuccessivamente, nell'episodio \"Il vero Kerpymon\", il Digispirit Umano della Terra viene trasferito dal Digivice D-Tector di J.P. a quello di Takuya, gi\u00e0 in possesso di quello Animale. I due Digispirit della Terra contribuiscono all'Iperdigievoluzione Spirit di Takuya, che diviene KaiserGreymon.\nNell'episodio \"Salvate le Digiuova!\", un Grumblemon evidentemente purificato appare alla Citt\u00e0 della Rinascita insieme ad Arbormon, Lanamon e Mercurymon per aiutare i sei Leggendari Guerrieri a combattere i Cavalieri Reali. I dieci Leggendari Guerrieri sono cos\u00ec riuniti e dalla stessa parte per la prima volta. Appare inoltre nell'episodio \"La vittoria finale\" in due occasioni: prima quando i Digiprescelti hanno perso la fiducia in loro stessi e non sanno come fermare Lucemon, che sembra invincibile, e poi alla fine, separandosi dal corpo di Susanoomon, infliggendo anche lui, come gli altri, un colpo mortale al Digimon malvagio. Dopo la vittoria finale dei Digiprescelti, Grumblemon \u00e8 tra i dieci Leggendari Guerrieri che si congratulano e ringraziano i ragazzi.\n\u00c8 doppiato in giapponese da Tomohiro Nishimura e in italiano da Paolo Marchese.\nArbormon.\n \u00e8 un Digimon androide di livello ibrido umano. Arbormon \u00e8 la personificazione del Digispirit Umano del Legno, portato in vita da Kerpymon. Arbormon appare per la prima volta al termine dell'episodio \"Il coraggio di Tommy\", quando Grumblemon si ritira alla base dei Leggendari Guerrieri corrotti in seguito alla perdita del suo Digispirit Animale. Arbormon, insieme a Lanamon e Mercurymon, va da Grumblemon per rimproverarlo della sconfitta e per offrirgli il suo aiuto, in modo da sconfiggere insieme i Digiprescelti.\nAppare quindi, insieme agli altri tre, nell'episodio \"I segreti di Digiworld\", in cui i Leggendari Guerrieri corrotti seguono i Digiprescelti alla Stazione nella Foresta per sconfiggerli. Una volta arrivati l\u00ec, scoprono che i ragazzi sono diretti al castello di Seraphimon, uno dei Digimon Angelici, per liberarlo dalla sua prigionia. I quattro affrontano quindi i Digiprescelti, che digievolvono per confrontarsi con loro ma vengono rapidamente sconfitti. Seraphimon si erge quindi a difesa dei ragazzi, ma viene sconfitto grazie agli Scudi Riflettenti di Mercurymon, che poi lo priva del Digicodice e lo fa regredire allo stato di Digiuovo. I Digiprescelti prendono il Digiuovo e fuggono dal castello grazie a Sorcerymon, che si sacrifica affinch\u00e9 i bambini prescelti fuggano dal castello.\nNell'episodio successivo, \"MetalKabuterimon, il guerriero del Tuono\", Arbormon continua, insieme a Grumblemon, ad inseguire i Digiprescelti. I due giungono quindi ad una caverna sotterranea, dove trovano i Digiprescelti. Grumblemon e Arbormon sono in una posizione di assoluto vantaggio, poich\u00e9 JP Shibayama e Tommy Hiyomi sono feriti a causa di un attacco involontario ed improvviso di Whamon e Zoe Ayamoto non pu\u00f2 digievolvere: inoltre, Grumblemon pu\u00f2 contare su un intero esercito di Rockmon. Arbormon inizia a combattere contro Takuya Kanbara e Koji Minamoto, trasformati rispettivamente in Agunimon e Lobomon, slidedigievolvendo poi in Petaldramon, ma rimanendo sepolto sotto le macerie della grotta che poco dopo croller\u00e0.\nDopo aver lasciato per un po' il posto a Lanamon nella lotta contro i Digiprescelti, Arbormon torna nell'episodio \"Il valore dell'onest\u00e0\". Il padrone del Legno scopre che i Toucanmon hanno rubato i Digivice dei ragazzi e cerca di impossessarsene, ma questi ultimi li hanno venduti a Datamon, un rigattiere dell'Elettromercato di Akiba. Datamon acconsente a venderglieli, concedendo per\u00f2 un'ora a Tommy per recuperarli prima dell'arrivo di Arbormon. Tuttavia, rendendosi conto dell'onest\u00e0 dimostrata da Tommy, Datamon si rifiuta di vendere i Digivice ad Arbormon che, furioso, slidedigievolve Petaldramon e distrugge il negozio di Datamon, ferendolo. Tuttavia, Takuya, Koji e Tommy arrivano in quel momento ed il pi\u00f9 piccolo dei Digiprescelti riesce a tornare in possesso del suo Digivice, \"migliorato\" da Datamon: il Digimon macchina ha infatti inserito il Digispirit Animale del Ghiaccio nel dispositivo, in precedenza vinto con merito da Tommy ad un videogioco. Tommy digievolve cos\u00ec Korikakumon e, nonostante alcuni problemi nel controllare il nuovo Digispirit, riesce a sconfiggere Petaldramon, scagliandolo lontano.\nArbormon fa la sua apparizione anche in \"Cuochi leggendari\", bench\u00e9 per tutto l'episodio sia trasformato in Petaldramon senza mai tornare alla sua forma di tipo Umano. Particolarmente affamato, Petaldramon rapisce il pap\u00e0 della famiglia Hamburgermon di Burgermon Village affinch\u00e9 prepari per lui hamburger a volont\u00e0. I Digiprescelti soccorrono la famiglia Hamburgermon e decidono di preparare anche loro degli hamburger per cercare di liberare Pap\u00e0 Hamburgermon. Tuttavia, solo Tommy riesce a prepararne di decenti e, mentre Takuya e Koji sono impegnati a litigare a causa degli hamburger, lui, J.P. e Zoe si recano al Castello di Petaldramon a causa del rapimento dei Torikaramon, i piccoli della famiglia Hamburgermon. I tre fingono di collaborare per sfamare Petaldramon, ma quando i Torikaramon sono in pericolo digievolvono e si liberano, affrontando e sconfiggendo i Chameleonmon, scagnozzi di Petaldramon. Il padrone del Legno, disturbato dai Digiprescelti, decide di affrontarli. Nel mentre, Pap\u00e0 Hamburgermon riesce a finire i suoi hamburger grazie al suggerimento di Tommy. Mangiando una quantit\u00e0 incredibile di hamburger, Petaldramon si sazia e si addormenta. MetalKabuterimon distrugge il castello di Petaldramon e, insieme a Zephyrmon e Korikakumon, libera Pap\u00e0 Hamburgermon e i Torikaramon, riunendo la famiglia.\nNell'episodio successivo, \"Il Continente Oscuro\", dopo un incontro con Kerpymon in cui erano coinvolti anche Lanamon e Mercurymon, Arbormon decide di affrontare da solo i Digiprescelti, ormai giunti nel Continente Oscuro e sulla strada per la Stella Rosa. Arbormon slidedigievolve Petaldramon, ma viene sconfitto dai Digiprescelti ed il suo Digispirit Animale viene assorbito da Lobomon. Arbormon \u00e8 piuttosto malconcio, ma in quel momento Duskmon, il quinto Leggendario Guerriero corrotto, interviene nel combattimento. Arbormon crede che il padrone delle Tenebre sia dalla sua parte, ma quest'ultimo invece lo colpisce e assorbe il suo Digispirit Umano del Legno ed il suo Digicodice, ritenendolo ormai inutile dopo la perdita del suo Digispirit Animale, segnando cos\u00ec la sua fine definitiva.\nNell'episodio \"Rivelazioni dal passato\", Koji, trasformato in Beowulfmon, con l'aiuto di Takuya, trasformato in Aldamon, riesce a sconfiggere Velgemon, la forma di tipo Animale di Duskmon, assorbendo il suo Digicodice ed i suoi due Digispirit delle Tenebre corrotti, purificandolo e riportandolo alla sua forma umana di Koichi Kimura: questa azione consente al padrone della Luce di acquisire anche il Digispirit Umano del Legno di Arbormon, bench\u00e9 ci\u00f2 non sia evidenziato nell'anime, che passa nel suo Digivice. Nell'episodio \"Il vero Kerpymon\", Koji trasferisce i due Digispirit del Legno nel Digivice di Takuya, i quali contribuiscono all'Iperdigievoluzione Spirit del padrone del Fuoco, che diviene KaiserGreymon.\nNell'episodio \"Salvate le Digiuova!\", un Arbormon evidentemente purificato appare alla Citt\u00e0 della Rinascita insieme a Grumblemon, Lanamon e Mercurymon per aiutare i sei Leggendari Guerrieri a combattere i Cavalieri Reali. I dieci Leggendari Guerrieri sono cos\u00ec riuniti e dalla stessa parte per la prima volta. Appare inoltre nell'episodio \"La vittoria finale\" in due occasioni: prima quando i Digiprescelti hanno perso la fiducia in loro stessi e non sanno come fermare Lucemon, che sembra invincibile, e poi alla fine, separandosi dal corpo di Susanoomon, infliggendo anche lui, come gli altri, un colpo mortale al Digimon malvagio. Dopo la vittoria finale dei Digiprescelti, Arbormon \u00e8 tra i dieci Leggendari Guerrieri che si congratulano e ringraziano i ragazzi.\n\u00c8 doppiato in giapponese da Kenji Nomura e in italiano da Pierluigi Astore.\nLanamon.\n \u00e8 un Digimon folletto di livello ibrido umano. Lanamon \u00e8 la personificazione del Digispirit Umano dell'Acqua, portato in vita da Kerpymon. Lanamon \u00e8 un Digimon umanoide di colore verde acqua e dagli occhi rossi. Bench\u00e9 sia stato ideato dal concetto iniziale di una rana, \u00e8 un Digimon molto grazioso, tanto che nell'anime esistono diversi fanclub fondati a suo nome, di cui due di una certa importanza sono quelli dei Toucanmon e degli Honeybeemon. Indossa un abito, comprensivo di cavigliere, bracciali e di un copricapo, di diverse tonalit\u00e0 di blu e con alcune gemme rosse incastonate in esso. \u00c8 molto vanitosa e mettere in discussione la sua bellezza pu\u00f2 essere causa di guai. Anche la sua rivalit\u00e0 continua con Zoe \u00e8 causata dalla bellezza delle due; tuttavia, Lanamon non riesce a perdonare a Zoe il fatto che la sua forma animale, Zephyrmon, sia molto pi\u00f9 bella della sua, Calmaramon.\nLanamon appare per la prima volta al termine dell'episodio \"Il coraggio di Tommy\", quando Grumblemon si ritira alla base dei Leggendari Guerrieri corrotti in seguito alla perdita del suo Digispirit Animale. Lanamon, insieme ad Arbormon e Mercurymon, va da Grumblemon per rimproverarlo della sconfitta e per offrirgli il suo aiuto, in modo da sconfiggere insieme i Digiprescelti.\nAppare quindi insieme agli altri tre nell'episodio \"I segreti di Digiworld\", in cui i Leggendari Guerrieri corrotti seguono i Digiprescelti alla Stazione nella Foresta per sconfiggerli. Una volta arrivati l\u00ec, scoprono che i ragazzi sono diretti al castello di Seraphimon, uno dei Digimon Angelici, per liberarlo dalla sua prigionia. I quattro affrontano quindi i Digiprescelti, che digievolvono per confrontarsi con loro ma vengono rapidamente sconfitti. Seraphimon si erge quindi a difesa dei ragazzi, ma viene sconfitto grazie agli Scudi Riflettenti di Mercurymon, che poi lo priva del Digicodice e lo fa regredire allo stato di Digiuovo. I Digiprescelti prendono il Digiuovo e fuggono dal castello grazie a Sorcerymon, che si sacrifica affinch\u00e9 i bambini prescelti fuggano dal castello. Contrariamente a Grumblemon e Arbormon, Lanamon non insegue i Digiprescelti nella grotta sotterranea.\nLanamon torna nell'episodio \"Il villaggio dei Toucanmon\", in cui quattro Toucanmon, titolari di un fanclub a nome proprio di Lanamon, riescono a rubare i Digivice D-Tector di tutti i Digiprescelti ad esclusione di Zoe. Il loro obiettivo \u00e8 portarli dunque alla padrona dell'Acqua, cos\u00ec da mettersi in mostra ai suoi occhi. Tuttavia, Lanamon giunge comunque sull'isola dei Toucanmon in modo piuttosto casuale perch\u00e9 originariamente alla ricerca del suo Digispirit Animale dell'Acqua. Lanamon si confronta con il gruppo dei Digiprescelti e Zoe digievolve Kazemon per affrontarla. Tuttavia, durante il combattimento, Lanamon sente la presenza del suo Digispirit Animale e si tuffa nell'oceano per trovarlo. La padrona dell'Acqua riesce nell'impresa ed assorbe il Digispirit, acquisendo la capacit\u00e0 di slidedigievolvere Calmaramon. I Toucanmon, alla vista della nuova ed orribile forma del loro idolo abbandonano il fanclub di Lanamon, fuggendo con i Digivice. Intanto, Calmaramon affronta Kazemon, mettendola in difficolt\u00e0, ma il combattimento termina in parit\u00e0 a causa dei problemi di Calmaramon nel controllare il suo corpo, pi\u00f9 precisamente l'attacco Tempesta Titanica.\nNell'episodio successivo, \"Il successo di Zoe\", Lanamon torna ad affrontare i Digiprescelti, diretti a bordo di una zattera verso l'Isola di Goma per aiutare alcuni Gomamon. Poich\u00e9 Takuya Kanbara, Koji Minamoto, JP Shibayama e Tommy Hiyomi sono ancora privi dei loro D-Tector, Zoe \u00e8 costretta nuovamente ad affrontare Lanamon da sola. La padrona dell'Acqua si \u00e8 esercitata a controllare Calmaramon e mette in grave difficolt\u00e0 Kazemon, che precipita nell'oceano e regredisce in Zoe. Tuttavia, la ragazza scopre che la causa dei vortici marini che impedivano ai Gomamon l'accesso alla loro isola \u00e8 il suo Digispirit Animale del Vento. La ragazza acquisisce il Digispirit e digievolve in Zephyrmon, ristabilendo l'equilibrio tra lei e Calmaramon. Tuttavia, lo scontro termina ancora una volta in parit\u00e0 per lo stesso motivo dello scontro precedente.\nLanamon torna brevemente nell'episodio \"Il Continente Oscuro\", in cui si trova a rapporto dal suo padrone Kerpymon insieme ad Arbormon e Mercurymon e gli consegna tutti i Digicodici raccolti fino a quel momento. Nell'episodio \"Il potere di un Digimon\", invece, Lanamon fa un'apparizione pi\u00f9 importante. Lei e Mercurymon, infatti, approfittando dello scontro tra i Digiprescelti e Duskmon, l'ultimo Leggendario Guerriero corrotto, riescono a catturare J.P., Zoe e Tommy, cercando al contempo di estrarre dai loro Digivice i Digispirit in loro possesso. I due torturano i tre ragazzi per attirare l\u00ec anche Takuya e Koji e Lanamon va vicina ad eliminare J.P. con la sua Nebbia Corrosiva. Tuttavia, Koji, inizialmente intenzionato ad elaborare una tattica per non essere sconfitto dai due Leggendari Guerrieri corrotti, \u00e8 costretto a trasformarsi in Lobomon e ad intervenire in soccorso dei suoi amici. Lobomon viene ridotto a mal partito da Lanamon e Mercurymon, ma Takuya, trasformato in Agunimon, interviene in soccorso dell'amico, salvandolo e dandogli la possibilit\u00e0 di liberare gli altri. I cinque affrontano Lanamon, slidedigievoluta in Calmaramon, e Mercurymon con il supporto dei fenomeni naturali, che Agunimon aveva scoperto di poter controllare a suo piacimento, infliggendo loro una dura sconfitta e costringendoli alla fuga.\nNell'episodio \"Il conflitto di JP\", Lanamon e Mercurymon mettono a punto un piano per sconfiggere i Digiprescelti, chiedendosi anche che fine abbia fatto Duskmon, sparito da un po'. L'episodio \"L'avventura di Zoe\" \u00e8 cruciale per Lanamon, poich\u00e9 rappresenta il confronto finale tra lei e Zoe. Le due si trovano entrambe nella sfera dell'Acqua di Sephirotmon e Lanamon mette a punto un piano, utilizzando il suo fanclub di Honeybeemon per mettere in trappola Zoe. Dopo vari tentativi fallimentari, Lanamon riesce a far mangiare a Zoe una mela avvelenata, che la paralizza e suscita in lei sensazioni e ricordi spiacevoli, ricordandole tutte le situazioni della sua vita in cui si era sentita sola ed esclusa da tutti. Tuttavia, gli insulti di Lanamon risvegliano inaspettatamente la ragazza, che digievolve Kazemon ed inizia a combattere contro la padrona dell'Acqua. Le due passano poi alle loro forme Animali, ma Zephyrmon riesce a sconfiggere nettamente Calmaramon e ad acquisire allo stesso tempo entrambi i Digispirit dell'Acqua ed il Digicodice di Lanamon, facendola regredire allo stato di Digiuovo e sancendo la sua sconfitta definitiva.\nNell'episodio \"Il vero Kerpymon\", Zoe trasferisce i due Digispirit dell'Acqua nel Digivice di Koji, i quali contribuiscono all'Iperdigievoluzione Spirit del padrone della Luce, che diviene MagnaGarurumon.\nNell'episodio \"Salvate le Digiuova!\", una Lanamon evidentemente purificata appare alla Citt\u00e0 della Rinascita insieme a Grumblemon, Arbormon e Mercurymon per aiutare i sei Leggendari Guerrieri a combattere i Cavalieri Reali. I dieci Leggendari Guerrieri sono cos\u00ec riuniti e dalla stessa parte per la prima volta. Appare inoltre nell'episodio \"La vittoria finale\" in due occasioni: prima quando i Digiprescelti hanno perso la fiducia in loro stessi e non sanno come fermare Lucemon, che sembra invincibile, e poi alla fine, separandosi dal corpo di Susanoomon, infliggendo anche lei, come gli altri, un colpo mortale al Digimon malvagio. Dopo la vittoria finale dei Digiprescelti, Lanamon \u00e8 tra i dieci Leggendari Guerrieri che si congratulano e ringraziano i ragazzi.\n\u00c8 doppiata in giapponese da Haruhi Terada e in italiano da Tatiana Dessi.\nMercurymon.\n \u00e8 un Digimon mutante di livello ibrido umano. Mercurymon \u00e8 la personificazione del Digispirit Umano del Ferro, portato in vita da Kerpymon. Mercurymon appare per la prima volta al termine dell'episodio \"Il coraggio di Tommy\", quando Grumblemon si ritira alla base dei Leggendari Guerrieri corrotti in seguito alla perdita del suo Digispirit Animale. Mercurymon, insieme ad Arbormon e Lanamon, va da Grumblemon per rimproverarlo della sconfitta e per offrirgli il suo aiuto, in modo da sconfiggere insieme i Digiprescelti.\nAppare quindi, insieme agli altri tre, nell'episodio \"I segreti di Digiworld\", in cui i Leggendari Guerrieri corrotti seguono i Digiprescelti alla Stazione nella Foresta per sconfiggerli. Una volta arrivati l\u00ec, scoprono che i ragazzi sono diretti al castello di Seraphimon, uno dei Digimon Angelici, per liberarlo dalla sua prigionia. I quattro affrontano quindi i Digiprescelti, che digievolvono per confrontarsi con loro ma vengono rapidamente sconfitti. Seraphimon si erge quindi a difesa dei ragazzi, ma viene sconfitto grazie agli Scudi Riflettenti di Mercurymon, che poi lo priva del Digicodice e lo fa regredire allo stato di Digiuovo. I Digiprescelti prendono il Digiuovo e fuggono dal castello grazie a Sorcerymon, che si sacrifica affinch\u00e9 i bambini prescelti fuggano dal castello. Contrariamente a Grumblemon e Arbormon, Mercurymon non insegue i Digiprescelti nella grotta sotterranea.\nMercurymon per un po' rimarr\u00e0 al di fuori della lotta tra i Digiprescelti ed i Leggendari Guerrieri corrotti, limitandosi a manovrarne i fili come fa con Lanamon nell'episodio \"Il villaggio dei Toucanmon\", in cui spinge la padrona dell'Acqua a cercare il suo Digispirit Animale dell'Acqua e ad affrontare i Digiprescelti. Mercurymon torna nell'episodio \"Il Continente Oscuro\", in cui, mentre si trova a fare rapporto a Kerpymon, tiene nascosto intenzionalmente al Digimon Angelico di essere in possesso del Digicodice di Seraphimon. Tuttavia, Kerpymon dimostra di essere comunque a conoscenza della cosa e acconsente che Mercurymon lo tenga per s\u00e9. Riguardo a questo confronto con il suo padrone, successivamente Mercurymon ha una discussione con Duskmon, l'ultimo Leggendario Guerriero corrotto, in cui ognuno mette in dubbio la correttezza dell'altro e la fedelt\u00e0 a Kerpymon.\nNell'episodio \"Il potere di un Digimon\", Mercurymon torna a confrontarsi fisicamente con i Digiprescelti. Lui e Lanamon, infatti, approfittando dello scontro tra i Digiprescelti e Duskmon, riescono a catturare JP Shibayama, Zoe Ayamoto e Tommy Hiyomi, cercando al contempo di estrarre dai loro Digivice i Digispirit in loro possesso. I due torturano i tre ragazzi per attirare l\u00ec anche Takuya Kanbara e Koji Minamoto e Lanamon va vicina ad eliminare J.P. con la sua Nebbia Corrosiva. Tuttavia, Koji, inizialmente intenzionato ad elaborare una tattica per non essere sconfitto dai due Leggendari Guerrieri corrotti, \u00e8 costretto a trasformarsi in Lobomon e ad intervenire in soccorso dei suoi amici. Lobomon viene ridotto a mal partito da Mercurymon e Lanamon, ma Takuya, trasformato in Agunimon, interviene in soccorso dell'amico, salvandolo e dandogli la possibilit\u00e0 di liberare gli altri. I cinque affrontano Mercurymon e Lanamon, slidedigievoluta in Calmaramon, con il supporto dei fenomeni naturali, che Agunimon aveva scoperto di poter controllare a suo piacimento, infliggendo loro una dura sconfitta e costringendoli alla fuga.\nNell'episodio \"Il conflitto di J.P.\", Mercurymon e Lanamon mettono a punto un piano per sconfiggere i Digiprescelti, chiedendosi anche che fine abbia fatto Duskmon, sparito da un po'. Successivamente, uno strano ed enorme Digimon risucchier\u00e0 al suo interno i cinque Digiprescelti, attirandoli in una trappola. Questo Digimon si rivela essere Sephirotmon, la forma di tipo Animale di Mercurymon.\nNell'episodio \"Takuya contro Mercurymon\", Mercurymon, che in qualche modo riesce a manifestarsi fisicamente in entrambe le sue forme allo stesso tempo, constata con rabbia che i Digiprescelti sono stati in grado di superare tutti gli avversari da lui inviati contro di loro, bench\u00e9 questi ultimi partissero in condizioni di vantaggio. Decide quindi di occuparsi personalmente di Takuya, l'unico Digiprescelto ancora all'interno di Sephirotmon. Il padrone del Ferro affronta dunque Agunimon nella sfera del Ferro di Sephirotmon. Questo campo di battaglia \u00e8 interamente composto di ferro, cosa che permette a Mercurymon di nascondersi e di non essere scovato dal padrone del Fuoco. Mercurymon sembra in vantaggio, ma improvvisamente decide di recarsi nella sfera della Luce, dove, grazie all'assorbimento del Digicodice di Seraphimon, digievolve in BlackSeraphimon, sconfiggendo senza difficolt\u00e0 entrambe le forme di Takuya. Tuttavia, l'attivazione della Doppia Digievoluzione Spirit da parte del padrone del Fuoco, che digievolve Aldamon, cambia le sorti della battaglia. Aldamon riesce infatti a sconfiggere BlackSeraphimon, che regredisce nuovamente in Mercurymon. Questo fugge nuovamente nella sfera del Ferro ed attua nuovamente la sua tattica di nascondersi nel suo campo di battaglia. Tuttavia, la nuova Digievoluzione di Takuya \u00e8 troppo forte e potente e con un solo attacco fonde tutto il ferro presente nell'ambiente circostante, lasciando Mercurymon senza via di fuga. Il padrone del Ferro \u00e8 spiazzato e non sa pi\u00f9 che fare, venendo subito dopo sconfitto da Aldamon, che lo trapassa con un pugno e lo sconfigge, privandolo del Digispirit Umano del Ferro e del suo Digicodice.\nMercurymon, quindi, \u00e8 l'unico tra i Leggendari Guerrieri corrotti a perdere prima il suo Digispirit Umano del Digispirit Animale, poich\u00e9 Sephirotmon verr\u00e0 sconfitto dai Digiprescelti solamente in seguito, nell'episodio \"Il potere dell'oscurit\u00e0\". Inoltre, Mercurymon \u00e8 l'unico di tutti i Leggendari Guerrieri a non effettuare mai la Slidedigievoluzione.\nNell'episodio \"Il vero Kerpymon\", Takuya trasferisce i due Digispirit del Ferro nel Digivice di Koji, i quali contribuiscono all'Iperdigievoluzione Spirit del padrone della Luce, che diviene MagnaGarurumon.\nNell'episodio \"Salvate le Digiuova!\", un Mercurymon evidentemente purificato appare alla Citt\u00e0 della Rinascita insieme a Grumblemon, Arbormon e Lanamon per aiutare i sei Leggendari Guerrieri a combattere i Cavalieri Reali. I dieci Leggendari Guerrieri sono cos\u00ec riuniti e dalla stessa parte per la prima volta. Appare inoltre nell'episodio \"La vittoria finale\" in due occasioni: prima quando i Digiprescelti hanno perso la fiducia in loro stessi e non sanno come fermare Lucemon, che sembra invincibile, e poi alla fine, separandosi dal corpo di Susanoomon, infliggendo anche lui, come gli altri, un colpo mortale al Digimon malvagio. Dopo la vittoria finale dei Digiprescelti, Mercurymon \u00e8 tra i dieci Leggendari Guerrieri che si congratulano e ringraziano i ragazzi.\n\u00c8 doppiato in giapponese da Yasunori Matsumoto e in italiano da Gerolamo Alchieri.\nLucemon.\n \u00e8 un Digimon di livello intermedio. \u00c8 l'antagonista principale, colui che si nasconde dietro tutte le trame della serie. Malgrado il suo stato di antagonista, \u00e8 un Digimon angelo di tipo Antivirus.\nLucemon apparve per la prima volta molti anni prima dell'inizio della serie di \"Frontier\", in un periodo in cui Digiworld era dilaniato da una guerra civile che coinvolgeva i Digimon di tipo Umano e i Digimon di tipo Animale. Lucemon, Digimon angelo dai grandi poteri, intervenne in quella battaglia, ponendovi fine e provvedendo a riportare la pace tra le due fazioni e a governare il mondo digitale con saggezza. Tuttavia, il potere presto lo corruppe, facendolo diventare un Digimon malvagio e spietato. Digiworld minacciava di essere scosso da una nuova guerra, ma fu allora che intervennero i dieci Leggendari Guerrieri, dieci Digimon dal grande potere che, unendo le loro forze, riuscirono a fermare Lucemon e le sue aspirazioni di dominio. Nonostante fosse stato sconfitto, per\u00f2, il Digimon angelo non poteva essere eliminato e ci\u00f2 costrinse i Leggendari Guerrieri a sigillarlo all'interno dell'Area Oscura, un luogo inospitale posto in profondit\u00e0 nel nucleo centrale di Digiworld, il quale fungeva da prigione per il Digimon malvagio.\nAlla morte dei Leggendari Guerrieri, questi lasciarono dietro di s\u00e9 dieci coppie di Digispirit, reliquie contenenti i loro sconfinati poteri. Questi furono custoditi gelosamente dai Digimon Angelici - Seraphimon, Ophanimon e Kerpymon - tre Digimon angelo che si erano suddivisi l'onere di governare giustamente Digiworld: Seraphimon si occupava delle leggi del mondo digitale, Ophanimon di amore e vita, Kerpymon della conoscenza. Tuttavia, alcune decisioni a lui sgradite iniziarono a instillare il dubbio in Kerpymon: egli temeva che i suoi due compagni tramassero alle sue spalle per sfavorire i Digimon di tipo Animale, di cui Kerpymon faceva parte, piuttosto che i Digimon di tipo Umano, di cui Seraphimon e Ophanimon facevano parte. Lucemon, bench\u00e9 rinchiuso e praticamente impotente, riusc\u00ec ad influenzare Kerpymon con le sue tenebre, trasformandolo in una versione corrotta, non pi\u00f9 in grado di ragionare lucidamente. Kerpymon radun\u00f2 tutti i Digimon di tipo Animale ed assalt\u00f2 Seraphimon ed Ophanimon, inducendo il primo in un coma apparentemente interminabile ed imprigionando la seconda.\nTuttavia, Ophanimon non si diede per vinta e convoc\u00f2 a Digiworld un considerevole numero di bambini umani per provare a far evocare loro i leggendari Digispirit, conoscendo potenzialit\u00e0 e collocazione di cinque coppie di essi. Kerpymon, nonostante Ophanimon agisse in gran segreto, era perfettamente a conoscenza di quanto stesse accadendo e provvide a portare in vita quattro dei cinque Digispirit di tipo Umano in suo possesso - generando Grumblemon, Arbormon, Lanamon e Mercurymon - e ad affidare l'ultimo, pi\u00f9 instabile degli altri, ad un altro essere umano, Koichi Kimura, trasformandolo in Duskmon. Lo scopo dei Leggendari Guerrieri corrotti era quello di recuperare tutti i Digicodici che componevano Digiworld e di consegnarli a Kerpymon, cos\u00ec da renderlo di gran lunga il Digimon pi\u00f9 potente nel mondo digitale. Tuttavia, dietro a questo piano c'era, ancora una volta, la mano di Lucemon, che bramava per s\u00e9 i Digicodici, in modo da potersi liberare dall'Area Oscura e tornare finalmente in libert\u00e0.\nDopo la sconfitta di tutti i Leggendari Guerrieri corrotti e, infine, anche di Kerpymon per mano dei Digiprescelti Lucemon assorb\u00ec tutti i Digicodici raccolti fino a quel momento e li tenne per s\u00e9, inviando poi i Cavalieri Reali - Dynasmon e Crusadermon - a completare il lavoro. Questi ultimi, infinitamente pi\u00f9 forti di ogni avversario affrontato fino a quel momento dai Leggendari Guerrieri, riuscirono a raccogliere ogni Digicodice presente a Digiworld e ad inviarlo al loro padrone. Con l'assorbimento dell'ultimo Digicodice, l'inevitabile avviene: Lucemon riesce infine a liberarsi dalla sua prigione nell'episodio \"Lucemon si rivela\", pi\u00f9 potente che mai grazie ai Digicodici dell'intero mondo digitale, affermando di voler creare un nuovo mondo perfetto al posto del vecchio Digiworld. Quindi, senza alcuna difficolt\u00e0, spazza via i sei Digiprescelti e li spedisce sulla luna di Ophanimon, confinandoli l\u00ec.\nNell'episodio \"Il destino dei Cavalieri Reali\", Lucemon invia i Cavalieri Reali sulla luna di Ophanimon con la missione di eliminare i Leggendari Guerrieri, che possono essere ancora un ostacolo per i suoi piani, convincendoli con la promessa di consegnare loro successivamente il Digicodice per permettergli di recarsi nel mondo reale. I Cavalieri Reali raggiungono quindi la luna di Ophanimon, ma Takuya Kanbara, digievoluto in KaiserGreymon, e Koji Minamoto, digievoluto in MagnaGarurumon, riescono finalmente nell'impresa di sconfiggerli in combattimento. I due stanno per essere acquisiti, ma Lucemon interviene nel combattimento ed assorbe lui stesso i Digicodici dei suoi alleati, tradendoli. Grazie ai potenti Digicodici di Dynasmon e Crusadermon, Lucemon digievolve in una nuova, potentissima forma: Lucemon Chaos Mode.\nGrazie a questa nuova forma, Lucemon sconfigge agevolmente KaiserGreymon e MagnaGarurumon e fa esplodere la luna di Ophanimon, tornando poi nell'Area Oscura, unico luogo ancora integro di tutta la struttura di Digiworld. I Digiprescelti lo raggiungono, ma vengono tutti sconfitti e sono sul punto di essere distrutti: tuttavia Koichi li salva, sacrificando s\u00e9 stesso. Ci\u00f2 conferisce a Takuya e Koji la forza di digievolvere in Susanoomon, Digievoluzione leggendaria di tutti i venti Digispirit uniti insieme. Lucemon Chaos Mode viene quindi sconfitto dalla straordinaria forza di Susanoomon e viene assorbito: tuttavia, solo la sua parte positiva viene acquisita dai Digiprescelti. La sua parte negativa, invece, si riconfigura in un Digimon ancora pi\u00f9 potente: Lucemon Shadowlord Mode.\nSciolta la Digievoluzione leggendaria, i Digiprescelti non riescono a fermare il Digimon con le loro normali Digievoluzioni e si perdono d'animo, ma grazie ai Digispirit dei dieci Leggendari Guerrieri riescono nuovamente a dar vita alla Leggendaria Digievoluzione Spirit e digievolvono nuovamente, stavolta tutti e cinque, in Susanoomon, riuscendo ad impedire a Lucemon Shadowlord Mode di penetrare nel mondo reale, avvenimento che avrebbe comportato il suo totale sconvolgimento, e rispedendolo a Digiworld, dove avviene la battaglia finale. Susanoomon scopre che Lucemon Shadowlord Mode \u00e8 controllato da un altro Digimon, Lucemon Larva, nascosto in una sfera oscura che Lucemon Shadowlord Mode ha sempre tra le mani. Susanoomon sconfigge quindi prima Lucemon Larva e poi Lucemon Shadowlord Mode, ormai senza controllo. Tuttavia, Lucemon Larva \u00e8 sopravvissuto e attacca Susanoomon, ma viene infine sconfitto dai dieci Leggendari Guerrieri che uno ad uno si separano dal corpo di Susanoomon e lo colpiscono, eliminandolo definitivamente e ripristinando Digiworld al suo stato originale, riportando cos\u00ec la pace. Con l'assorbimento dei dati positivi di Lucemon, presi da Susanoomon in precedenza, ci\u00f2 lascia intendere che un Lucemon buono rinascer\u00e0.\nLucemon \u00e8 doppiato in giapponese da Kumiko Nishihara nella forma normale e da Ry\u016bsei Nakao nella Chaos Mode e in italiano da Sabrina Duranti nella forma normale e da Massimiliano Alto nella Chaos Mode.\nLeggendari Guerrieri originali.\nI sono un gruppo di Digimon di livello mega. Il gruppo \u00e8 formato da AncientGreymon, AncientGarurumon, AncientBeetlemon, AncientKazemon, AncientMegatheriummon, AncientVolcamon, AncientTroiamon, AncientMermaimon, AncientWisemon e AncientSphinxmon. Il gruppo, nonostante l'importanza non prende parte realmente alla serie: essi fanno parte della storia di Digiworld e non esistono pi\u00f9 nella continuity della trama, appaiono per\u00f2 in un flashback nell'episodio \"I Cavalieri Reali\". Tuttavia, essi non solo lasciarono le loro abilit\u00e0 ai vari tipi di Digimon che li succedettero, ma conferirono anche i loro poteri ai Digimon Angelici sotto forma di Digispirit.\nIl Digiworld di \"Frontier\" molto tempo prima dell'inizio della serie si ritrov\u00f2 coinvolto in una guerra tra Digimon di tipo Umano e Digimon di tipo Animale. La guerra fin\u00ec quando il Digimon angelo Lucemon riport\u00f2 la pace tra i due gruppi. Tuttavia, presto Lucemon venne corrotto ed inizi\u00f2 a governare con il pugno di ferro sul mondo digitale. Durante questo periodo, dieci Digimon fecero la loro comparsa e combatterono Lucemon, sigillandolo nel centro di Digiworld, conosciuto come l'\"Area Oscura\". Questi dieci Digimon erano gli antichi Leggendari Guerrieri.\nL'atto di sigillare Lucemon, per\u00f2, cost\u00f2 a questi Digimon le loro vite. Tuttavia, prima di morire, i dieci utilizzarono i loro stessi dati per creare dieci coppie di Digispirit, che avrebbero potuto essere usate da nuovi Leggendari Guerrieri nel recente futuro. I Digispirit vennero quindi affidati ai tre Digimon Angelici: quelli della Luce e del Vento a Seraphimon; quelli del Fuoco, del Tuono e del Ghiaccio ad Ophanimon; quelli della Terra, del Legno, dell'Acqua, del Ferro e delle Tenebre a Kerpymon.\nNel film \"Island of Lost Digimon\" viene rivelato che un tempo AncientGreymon e AncientGarurumon combatterono contro un Digimon malvagio chiamato Ornithmon, sigillandolo poi su un'isola fluttuante nel cielo, la stessa sulla quale si svolge l'intero film. Quando Ornithmon viene risvegliato da Murmuxmon, i due Leggendari Guerrieri appaiono nuovamente per distruggere Ornithmon, stavolta definitivamente.\nEsistono dieci Leggendari Guerrieri e ognuno di loro rappresenta uno degli elementi fondanti di Digiworld. Questi Digimon si distinguono dagli altri per la presenza del prefisso \"Ancient\" (\"Antico\") nel loro nome.\nAncientGreymon.\n \u00e8 il Leggendario Guerriero che rappresenta l'elemento del Fuoco e la sua eredit\u00e0 \u00e8 costituita dai Digispirit del Fuoco Umano ed Animale, rispettivamente Agunimon e BurningGreymon.\nL'aspetto fisico di AncientGreymon non \u00e8 nient'altro che una sintesi dei tratti fisici di Agunimon e BurningGreymon, in una combinazione diversa, pi\u00f9 simile a quella di un animale quadrupede, rispetto a quella di Aldamon, Doppia Digievoluzione Spirit dei due Digispirit del Fuoco. Le abilit\u00e0 di AncientGreymon furono tramandate ai Digidraghi o ai Digimon con poteri legati al fuoco.\nAncientGarurumon.\n \u00e8 il Leggendario Guerriero che rappresenta l'elemento della Luce e la sua eredit\u00e0 \u00e8 costituita dai Digispirit della Luce Umano ed Animale, rispettivamente Lobomon e KendoGarurumon.\nL'aspetto fisico di AncientGarurumon non \u00e8 nient'altro che una sintesi dei tratti fisici di Lobomon e KendoGarurumon, in una combinazione diversa, pi\u00f9 simile a quella di un enorme spadaccino, rispetto a quella di Beowulfmon, Doppia Digievoluzione Spirit dei due Digispirit della Luce. Le abilit\u00e0 di AncientGarurumon furono tramandate ai Digimon guerrieri.\nAncientBeetlemon.\n \u00e8 il Leggendario Guerriero che rappresenta l'elemento del Tuono e la sua eredit\u00e0 \u00e8 costituita dai Digispirit del Tuono Umano ed Animale, rispettivamente Beetlemon e MetalKabuterimon.\nL'aspetto fisico di AncientBeetlemon \u00e8 la sintesi di diversi tratti fisici di alcuni insetti come lo scarabeo rinoceronte e lo scarabeo lucanide. La sua corazza ha una durevolezza che rivaleggia con quella del Digiclonoide, tanto che le falci presenti sulle sue braccia possono agevolmente penetrare qualsiasi materiale, mentre AncientBeetlemon pu\u00f2 facilmente sollevare oggetti che sono centinaia di volte pi\u00f9 pesanti della sua massa corporea. Le abilit\u00e0 di AncientBeetlemon furono tramandate ai Digimon insetto.\nAncientKazemon.\n \u00e8 il Leggendario Guerriero che rappresenta l'elemento del Vento e la sua eredit\u00e0 \u00e8 costituita dai Digispirit del Vento Umano ed Animale, rispettivamente Kazemon e Zephyrmon.\nL'aspetto fisico di AncientKazemon \u00e8 quello di una donna dalla bellissima figura composta dai colori dell'arcobaleno, che solca i cieli con le sue ampie ali dorate. Si dice che, erigendo ponti fatti con l'arcobaleno, AncientKazemon possa muoversi liberamente anche attraverso la terra e le distese marine. Le sue abilit\u00e0 sono state tramandate ai Digimon uccello e ai Digimon folletto.\nAncientMegatheriummon.\n \u00e8 il Leggendario Guerriero che rappresenta l'elemento del Ghiaccio e la sua eredit\u00e0 \u00e8 costituita dai Digispirit del Ghiaccio Umano ed Animale, rispettivamente Kumamon e Korikakumon.\nL'aspetto fisico di AncientMegatheriummon rispecchia il significato del suo nome: questo Digimon \u00e8 molto simile ad un Megatherium dal pelo bianco, raccolto in ciocche da dei fermagli rossi. Sul capo, inoltre, sono presenti due grosse corna simili a quelle di un muflone. Si dice che il potere ed il coraggio che lo contraddistinguono possono farlo adattare anche alle temperature rigide della gelata tundra. Le abilit\u00e0 di AncientMegatheriummon furono tramandate ai Digimon mammifero e a quelli con poteri legati al Ghiaccio.\nAncientVolcamon.\n \u00e8 il Leggendario Guerriero che rappresenta l'elemento della Terra e la sua eredit\u00e0 \u00e8 costituita dai Digispirit della Terra Umano ed Animale, rispettivamente Grumblemon e Gigasmon.\nL'aspetto fisico di AncientVolcamon \u00e8 la sintesi perfetta del suo nome: il suo corpo \u00e8 formato da un globo di roccia, il cui dorso termina con il cratere di un vulcano. Dal globo di roccia fuoriescono quindi la sua testa, le braccia e le gambe. \u00c8 il pi\u00f9 potente dei Leggendari Guerrieri a causa delle altissime temperature del magma all'interno del suo corpo. Le abilit\u00e0 di AncientVolcamon furono tramandate ai Digimon roccia.\nAncientTroiamon.\n \u00e8 il Leggendario Guerriero che rappresenta l'elemento del Legno e la sua eredit\u00e0 \u00e8 costituita dai Digispirit del Legno Umano ed Animale, rispettivamente Arbormon e Petaldramon.\nL'aspetto fisico di AncientTroiamon \u00e8 la sintesi perfetta del suo nome: \u00e8 infatti molto simile al Cavallo di Troia originale, ovvero un grande cavallo fatto di legno. Tuttavia, AncientTroiamon \u00e8 costituito anche da alcune parti di metallo e all'interno della sua struttura sono celate moltissime armi, a partire dai grandi cannoni che fuoriescono dalla sua bocca e dal suo petto. \u00c8 inoltre il pi\u00f9 grande di dimensioni dei Leggendari Guerrieri. Le abilit\u00e0 di AncientTroiamon furono tramandate ai Digimon pianta.\nAncientMermaimon.\n \u00e8 il Leggendario Guerriero che rappresenta l'elemento dell'Acqua e la sua eredit\u00e0 \u00e8 costituita dai Digispirit dell'Acqua Umano ed Animale, rispettivamente Lanamon e Calmaramon.\nL'aspetto fisico di AncientMermaimon \u00e8 la sintesi perfetta del suo nome: ha infatti tutte le caratteristiche fisiche di una sirena dai lunghi capelli bianchi. Ha inoltre due ali ed indossa un'armatura ed un elmetto di colore verde acqua. Infine, la sua arma \u00e8 un tridente dorato. \u00c8 la dea guardiana del luogo da cui si sono originati i Digimon, l'\"Oceano Net\", governandone la totalit\u00e0 ed essendo in grado di gestirne tutta l'acqua, ad esempio le correnti oceaniche e le onde anomale, come se fossero dei suoi arti. Si dice che diversi continenti ed isole sono stati spazzati via durante i momenti di rabbia di AncientMermaimon. Le abilit\u00e0 di AncientMermaimon furono tramandate ai Digimon acquatici.\nAncientWisemon.\n \u00e8 il Leggendario Guerriero che rappresenta l'elemento del Ferro e la sua eredit\u00e0 \u00e8 costituita dai Digispirit del Ferro Umano ed Animale, rispettivamente Mercurymon e Sephirotmon.\nL'aspetto fisico di AncientWisemon deriva da Zhuge Liang, cancelliere di Shu e grande stratega. Il suo corpo \u00e8 composto principalmente da uno specchio dalla cornice dorata, ricoperto da una lunga veste verde dai bordi verdi e da un grosso copricapo verde, argentato e fucsia. Le abilit\u00e0 di AncientWisemon furono tramandate ai Digimon mutanti. \u00c8 l'essere pi\u00f9 saggio esistente a Digiworld grazie agli \"Akashic Records\", che registrano tutti gli intelletti eccellenti fin dai tempi antichi; si dice che non esiste nulla che AncientWisemon non conosca. Possiede infatti la conoscenza del lontano passato e pu\u00f2 anche predire il lontano futuro. Inoltre, si dice che lo specchio che costituisce il corpo del Digimon sia connesso al mondo degli spiriti. I kanji impressi sui fermagli della sua veste si leggono , il nome di cortesia di Zhuge Liang.\nAncientSphinxmon.\n \u00e8 il Leggendario Guerriero che rappresenta l'elemento delle Tenebre e la sua eredit\u00e0 \u00e8 costituita dai Digispirit delle Tenebre Umano ed Animale, rispettivamente Lowemon e JagerLowemon.\nL'aspetto fisico di AncientSphinxmon \u00e8 la sintesi perfetta del suo nome: \u00e8 infatti molto simile ad una sfinge nera, con ali, tratti del volto, artigli e parti della coda dorate. Le sue abilit\u00e0 furono tramandate ai Digimon oscuri.\nAltri Digimon minori.\nAlleati.\nAngemon.\n \u00e8 un Digimon angelo di livello campione che appare nell'episodio \"Un incontro inatteso\". Emissario di Ophanimon, Angemon era stato da lei inviato a proteggere i quattro bambini convocati a Digiworld che non avevano evocato i Digispirit ma che non avevano alcuna intenzione di tornare a casa. Il suo compito era quello di proteggerli e provare a convincerli a tornare a casa, ma Katsuharu, Teppei, Chiaki e Teruo ignoravano costantemente i suoi consigli, credendo che Angemon fosse il loro Digimon. Quando il loro gruppo e quello dei Digiprescelti si incontrano alla Zona Commerciale, Angemon protegge i Digiprescelti da Sagittarimon e spiega loro la situazione. Affronta quindi Sagittarimon e la sua armata di Centarumon, sconfiggendoli, anche grazie all'aiuto di Korikakumon e degli altri Leggendari Guerrieri. Viene eliminato da Dynasmon ed il suo Digicodice viene assorbito dal Cavaliere Reale.\nBaronmon.\n \u00e8 un Digimon mago di livello armor che appare nell'episodio \"I Cavalieri Reali\". Inizialmente attacca i Digiprescelti e li mette alla prova, poi, una volta spiegate le proprie ragioni, spiega loro diverse cose della storia di Digiworld e predice l'imminente ritorno di Lucemon e dei Cavalieri Reali, consigliando ai ragazzi di tornare a casa per non combattere una guerra che non \u00e8 la loro. Ottenuto un secco rifiuto, Baronmon difende J.P., Zoe, Tommy e Koichi nella successiva battaglia contro i Cavalieri Reali, sacrificando la propria vita per salvare quella dei Digiprescelti.\nDatamon.\n \u00e8 un Digimon macchina di livello evoluto che appare nell'episodio \"Il valore dell'onest\u00e0\". \u00c8 un rigattiere dell'Elettromercato di Akiba, che entra in possesso dei Digivice D-Tector rubati ai ragazzi, comprandoli dai Toucanmon. Tommy lo trova intento a giocare ad un videogioco nel suo negozio allo scopo di ottenere uno strano programma. Tommy riesce a vincere il gioco per Datamon e quest'ultimo si rivela in possesso dei Digivice rubati, smontandoli per capire cosa siano. Tommy fa un patto con Datamon: se entro un'ora gli porter\u00e0 qualcosa di pari valore, potr\u00e0 riavere indietro i Digivice. Tuttavia, Arbormon gli porta i Toucanmon e la vecchia cinepresa che i Digimon avevano ottenuto per i Digivice, reclamando per s\u00e9 i Digivice. Datamon osserva per\u00f2 il contenuto della cinepresa, la quale ha registrato il salvataggio dei Toucanmon, caduti nel ghiaccio poco prima, da parte di Tommy e decide di ridare a lui i Digivice. Arbormon non la prende bene, slidedigievolve Petaldramon e fa a pezzi il suo negozio. Tommy sopraggiunge in quel momento e soccorre Datamon, che gli restituisce il Digivice con un'importante modifica: l'acquisizione del suo Digispirit Animale del Ghiaccio, contenuto nel programma vinto da Tommy stesso ad inizio episodio. Tommy digievolve quindi Korikakumon, batte Petaldramon e salva la situazione.\nDatamon riappare successivamente per breve tempo nell'episodio \"Alla difesa dell'Elettromercato di Akiba\", in cui, insieme a Sepikmon e ai Toucanmon, aiuta i Digiprescelti a preparare le difese dell'Elettromercato di Akiba per l'imminente battaglia contro i Cavalieri Reali.\nAltri tre Datamon al servizio dei Leggendari Guerrieri malvagi appaiono nell'episodio \"Il potere di un Digimon\", intenti a smontare i Digivice di J.P., Zoe e Tommy per estrarne i Digispirit.\nDinohyumon e Grizzlymon.\n, Digidrago di livello campione, e , Digimon animale di livello campione, appaiono nel film \"Island of Lost Digimon\" e sono i comandanti in seconda rispettivamente della fazione dei Digimon umani e di quella dei Digimon animali. Sono i pi\u00f9 decisi di tutti a portare avanti la guerra contro le fazioni avversarie e non hanno piet\u00e0 per nessuno, nemmeno per Kotemon e Bearmon che, seppur appartenendo a fazioni diverse, sono molto amici. I due vengono manovrati per\u00f2 da Murmuxmon, un Digimon mutaforma che \u00e8 in grado di prendere le sembianze di Darcmon (\u30c0\u30eb\u30af\u30e2\u30f3) e Hyppogriffomon (\u30d2\u30dd\u30b0\u30ea\u30d5\u30a9\u30e2\u30f3), leader delle rispettive fazioni, allo scopo di risvegliare Ornithmon, un Digimon che un tempo era stato una calamit\u00e0 per Digiworld ed era stato imprigionato da AncientGreymon e AncientGarurumon, due degli antichi Leggendari Guerrieri. Dopo la fine della nuova minaccia di Ornithmon, i due si rendono conto della follia che hanno contribuito a generare e mettono fine una volta per tutte alla guerra.\nFloramon.\nI sono dei Digimon pianta di livello intermedio che appaiono nell'episodio \"La stazione abbandonata\". Sono gli abitanti di Soyokaze Village, una stazione ormai abbandonata a causa dei Mushroomon, che hanno contribuito a rendere desolata la zona e ad allontanarne tutti i visitatori. J.P. e Zoe decidono di aiutarli, anche perch\u00e9 pare che nelle vicinanze ci sia un Digispirit. Quando i Mushroomon attaccano, Zoe trova il suo Digispirit che le permette di digievolvere Kazemon e li affronta, ma quando i Mushroomon digievolvono Woodmon \u00e8 necessario l'intervento di Lobomon per salvare Kazemon e Soyokaze Village.\nGoatmon.\n \u00e8 un Digimon animale di livello armor che appare negli episodi \"La battaglia decisiva! Il piano di salvataggio per Ophanimon alla Stella Rosa\" e \"Il vero Kerpymon\". \u00c8 un emissario di Ophanimon, che i Digiprescelti incontrano nelle segrete del castello di Kerpymon e che propone loro di accompagnarli dal Digimon Angelico. Goatmon assolve al suo scopo ed i ragazzi riescono finalmente ad incontrare Ophanimon; tuttavia, quando giunge Kerpymon, il Digimon viene velocemente eliminato dal Digimon Angelico corrotto, che definisce Goatmon nient'altro che una sua pedina.\nGomamon.\nI sono dei Digimon acquatici di livello intermedio che appaiono nell'episodio \"Il successo di Zoe\". I Digiprescelti li incontrano durante l'inseguimento dei Toucanmon poco lontano dalla loro isola, l'Isola di Goma, sulla quale non possono pi\u00f9 tornare a causa delle fortissime correnti che da qualche tempo ne bloccano la via d'accesso. I Digiprescelti decidono di andare ad investigare, ma vengono attaccati da Calmaramon, che sconfigge Kazemon e la fa precipitare negli abissi. Tuttavia, Zoe scopre la causa delle correnti: \u00e8 il suo Digispirit Animale del Vento, che le permette di digievolvere Zephyrmon, di sconfiggere Calmaramon e di far tornare i Gomamon al loro luogo d'origine.\nGotsumon/Meteormon.\n \u00e8 un Digimon roccia di livello intermedio che appare negli episodi \"Il Digispirit Animale\" e \"Il ritorno di Gotsumon\". \u00c8 un Digimon da sempre ossessionato dal ritrovamento del leggendario Digispirit, che verr\u00e0 liberato alla presenza dei tre Occhi del Guardiano. Quando il suo villaggio viene attaccato da Gigasmon, il Digimon si rivela ancora pi\u00f9 determinato a trovarlo per digievolvere e sconfiggere il Digimon malvagio. Incontra per\u00f2 Koji e capisce che \u00e8 lui il vero proprietario del Digispirit. Lo aiuta infatti a ritrovarlo, salvandogli la vita svariate volte e dandogli la possibilit\u00e0 cos\u00ec di digievolvere KendoGarurumon. Ritorna verso la fine della serie, quando n\u00e9 lui n\u00e9 i Digiprescelti riescono ad evitare che il settore dove si trova il suo villaggio venga acquisito dai Cavalieri Reali. Decide quindi di seguire i ragazzi al settore della Foresta, dove si trova anche il castello di Seraphimon, per dare loro una mano a sconfiggere i Cavalieri Reali. Vedere il suo amico Koji nei guai attiva in lui la Digievoluzione, che lo trasforma in , un Digimon di livello evoluto. Il Digimon \u00e8 molto potente, ma viene sconfitto da Crusadermon. Inoltre, per salvare lui, MagnaGarurumon, Iperdigievoluzione Spirit di Koji, \u00e8 costretto a lasciar assorbire il settore della Foresta. Gotsumon decide quindi di separarsi dal gruppo, perch\u00e9 capisce che non sarebbe stato altro che un fastidio, facendosi per\u00f2 promettere da Koji di salvare Digiworld.\nAlcuni Meteormon appaiono anche nell'episodio \"Bloccati sulla luna\" sulla luna di Seraphimon.\nHamburgermon e Torikaramon.\nGli , Digimon animale di livello intermedio, ed i , Digimon animale di livello primo stadio, sono una famiglia di Digimon che appaiono nell'episodio \"Cuochi leggendari\". Risiedono a Burgermon Village, luogo in cui i Digiprescelti giungono grazie ad un premio vinto da Takuya al Festival del Sibilo. Il padre di questa famiglia, il miglior cuoco del villaggio, \u00e8 stato rapito da Petaldramon affinch\u00e9 prepari moltissimi panini per lui. I Digiprescelti decidono quindi di preparare anche loro dei panini per riuscire a liberarlo. Grazie ad una creazione di Tommy, lui, Zoe e J.P. riescono ad infiltrarsi nel castello di Petaldramon, a salvare Pap\u00e0 Hamburgermon ed i Torikaramon e a riportarli a casa.\nAlcuni Hamburgermon appaiono anche nell'episodio \"Bloccati sulla luna\" sulla Luna di Seraphimon.\nKotemon e Bearmon.\n, Digimon rettile di livello intermedio, e , Digimon animale di livello intermedio, appaiono nel film \"Island of Lost Digimon\" e sono due Digimon molto amici tra di loro, bench\u00e9 appartenenti rispettivamente alla fazione dei Digimon umani e a quella dei Digimon animali. I due non concepiscono la follia di questa guerra e cercano di continuare ad essere amici, ma vengono continuamente ostacolati da Dinohyumon e Grizzlymon. Durante tutto il film aiutano i Digiprescelti a ricomporre una vecchia parete di roccia che contiene un'antica profezia. Scoprono quindi che Ornithmon, che tutti celebravano come un Dio e del quale auspicavano la rinascita, era stato in realt\u00e0 una calamit\u00e0 per Digiworld. Quando Murmuxmon riesce a riportarlo in vita, Kotemon per cercare di proteggere Bearmon ed i Digiprescelti assorbe con il suo corpo un attacco di Ornithmon e torna ad essere un Digiuovo. Il dolore di Bearmon per la fine dell'amico risveglia quindi AncientGreymon e AncientGarurumon, i Leggendari Guerrieri che avevano originariamente sigillato Ornithmon. I due sconfiggono nuovamente il Digimon malvagio e salvano l'isola, per poi svanire nell'aria.\nL'epilogo del film mostra un allegro Kotemon, nuovamente schiusosi dal suo Digiuovo, giocare con Bearmon e gli altri Digimon una volta terminata l'assurda guerra che li separava.\nKokuwamon.\nI sono dei Digimon macchina di livello intermedio che appaiono nell'episodio \"La Fabbrica del Vento\". Apparentemente lavorano civilmente in una fabbrica impegnata nella produzione di ventilatori, ma i Digiprescelti scoprono che dei Goblimon, capeggiati da Snimon, li stanno sfruttando, obbligandoli a lavorare in condizioni inumane. I ragazzi decidono quindi di aiutarli, sgominando la resistenza dei Goblimon. A quel punto interviene Snimon, ma J.P., unico a non avere ancora un Digispirit, trova il proprio Digispirit del Tuono nascosto dietro una parete e digievolve Beetlemon, sconfiggendo Snimon e liberando i Kokuwamon.\nMamemon.\nI sono dei Digimon mutante di livello evoluto che appaiono nell'episodio \"Il villaggio del Fagiolo Gigante\". Sono insediati a Mamenoki Village, un villaggio con al suo interno un'enorme pianta di fagioli. I Cavalieri Reali non riescono ad assorbire il settore e sono alla ricerca di una fantomatica chiave per farlo, rapendo cos\u00ec Katsuharu, Teppei, Chiaki e Teruo per farsene rivelare la posizione. L'intervento di KaiserGreymon e MagnaGarurumon non migliora la situazione e, per salvare loro la vita, il capo dei Mamemon \u00e8 costretto a rivelare la posizione della chiave ai Cavalieri Reali, che la distruggono ed assorbono l'intero settore. Dopo il combattimento, i Mamemon vengono portati al sicuro da un Trailmon.\nMonzaemon/WaruMonzaemon.\n \u00e8 un Digimon balocco di livello evoluto che appare nell'episodio \"Il Paese dei Balocchi\". \u00c8 un Digimon inizialmente amichevole che vuole solo giocare con i Digiprescelti, ma successivamente viene corrotto dai BlackToyAgumon e trasformato in . Il Digimon rapisce quindi Tommy, approfittando di una discussione tra Takuya e Koji. Quando i due, dopo aver sconfitto i BlackToyAgumon, ritrovano il loro amico, questo sta facendo una partita ad un videogioco insieme a Monzaemon, tornato normale per la sconfitta dei BlackToyAgumon.\nNefertimon.\n \u00e8 un Digimon animale di livello armor che appare nell'episodio \"Lucemon si rivela\". \u00c8 la custode del castello di Ophanimon, che si trova all'interno del settore della Luce, ultimo settore di Digiworld ad essere assorbito dai Cavalieri Reali. Per impedirne l'acquisizione, i Digiprescelti cercano ovunque il Digicodice della zona prima dell'arrivo di Dynasmon e Crusadermon per metterlo al sicuro, ma non lo trovano. I Cavalieri Reali sanno invece che esso \u00e8 racchiuso nei dati di Nefertimon stessa e cercano di rapirla, ma KaiserGreymon e MagnaGarurumon gli si oppongono. Nefertimon chiede ai Digiprescelti di essere distrutta per salvare il settore, ma i ragazzi si oppongono a questa soluzione. Nonostante una battaglia pi\u00f9 agguerrita ed equilibrata del solito, i Leggendari Guerrieri vengono sconfitti da un attacco di Lucemon dall'Area Oscura, che permette a Dynasmon e Crusadermon di prendere Nefertimon e trasformarla nel Digicodice, acquisendo cos\u00ec l'ultimo settore di Digiworld e risvegliando Lucemon.\nPandamon.\n \u00e8 un Digimon balocco di livello evoluto che appare nell'episodio \"Il Paese dei Balocchi\". \u00c8 un Digimon pacifico che aiuta Takuya e Koji ad infiltrarsi nel castello di WaruMonzaemon, all'interno del quale \u00e8 nascosto Tommy, rapito poco prima da WaruMonzaemon stesso. Una volta sconfitti i BlackToyAgumon che avevano corrotto Monzaemon ed aver salvato Tommy, Pandamon dice ai Digiprescelti che gli ora riconvertiti ToyAgumon sono disposti a riaccompagnarli dal resto del gruppo.\nSharmamon.\n \u00e8 un evil Digimon di livello intermedio che appare nell'episodio \"Il villaggio dei veggenti\". \u00c8 uno degli indovini del villaggio, che sembrano essere tutti ciarlatani, ma Bokomon insiste sull'autenticit\u00e0 dei poteri di questo Digimon. Sharmamon predice un futuro particolarmente difficile per Takuya e Tommy se questi non saranno in grado di fare le scelte giuste. In quel momento i Digiprescelti subiscono l'attacco di Grumblemon e di Rockmon. Poco dopo, l'intervento di BurningGreymon li salva da Rockmon, tuttavia il Digimon sembra fuori controllo. In realt\u00e0 in BurningGreymon si cela Sharmamon, che \u00e8 stato posseduto dal Digispirit Animale del Fuoco, rinvenuto nel suo tempio dopo l'attacco di Grumblemon. Agunimon, anche grazie alla volont\u00e0 dello stesso Sharmamon, riesce a sconfiggere BurningGreymon in combattimento, assorbendo il suo Digispirit Animale, e a salvare Sharmamon.\nSepikmon.\n \u00e8 un Digimon mago di livello armor che appare nell'episodio \"Il potere di un Digimon\". Sepikmon vuole attaccare Bokomon e Neemon per \"diventare loro amico\": \u00e8 infatti convinto che i veri amici si facciano acquisire per poter rimanere sempre insieme agli altri. In quel momento sopraggiunge Agunimon, che spiega a Sepikmon cosa sia in realt\u00e0 l'amicizia e che loro possono essere amici senza assorbirsi a vicenda. Sepikmon, riconoscente, indica ad Agunimon, Bokomon e Neemon la posizione di Lanamon e Mercurymon, i quali avevano precedentemente catturato J.P., Zoe e Tommy.\nSepikmon riappare nell'episodio \"Alla difesa dell'Elettromercato di Akiba\", in cui, insieme a Datamon e ai Toucanmon aiuta i Digiprescelti a costruire le difese dell'Elettromercato di Akiba per l'imminente battaglia contro i Cavalieri Reali.\nUn altro Sepikmon appare nell'episodio \"Il villaggio dei veggenti\" ed \u00e8 uno dei ciarlatani che popolano il Villaggio.\nShellNumemon.\nGli sono dei Digimon crostaceo di livello campione che appaiono nell'episodio \"La Digievoluzione Slide\". Gli ShellNumemon sono tormentati da Grumblemon, che ha portato via il Digicodice del loro fiume ed ora reclama anche quello della montagna dove si trovano le loro case, e per questo chiedono aiuto ai Digiprescelti. Tuttavia, i ragazzi commettono l'errore di rivelare ai Digimon la loro identit\u00e0 di Leggendari Guerrieri e, poich\u00e9 anche Grumblemon \u00e8 un Leggendario Guerriero, bench\u00e9 malvagio, gli ShellNumemon credono che i Digiprescelti siano suoi complici. Tuttavia, presto i Digimon si rendono conto dell'errore e liberano i ragazzi quando Grumblemon li attacca; il loro intervento, in ogni caso, non riesce ad impedire a Grumblemon l'acquisizione della montagna, il cui Digicodice \u00e8 stato nel frattempo liberato.\nSorcerymon.\n, chiamato Socerymon nell'edizione italiana, \u00e8 un Digimon mago di livello campione che appare nell'episodio \"I segreti di Digiworld\". \u00c8 un emissario di Seraphimon a cui Ophanimon ha assegnato il compito di proteggere il suo padrone dopo che questi fu posto in un sonno eterno da Kerpymon. Da allora Sorcerymon aspett\u00f2 pazientemente che qualcuno risvegliasse Seraphimon e ci\u00f2 finalmente accade quando Takuya, Koji, J.P., Zoe e Tommy giungono alla Stazione nella Foresta. Grazie ai loro Digivice i cinque sono in grado prima di raggiungere il castello di Seraphimon e poi di liberare il Digimon Angelico, svegliandolo dal suo sonno. Tuttavia, i Leggendari Guerrieri malvagi giungono anch'essi al Castello ed eliminano Seraphimon, non ancora nel pieno delle sue forze, riducendolo ad un Digiuovo. Sorcerymon provvede una via di fuga ai Digiprescelti, affidando loro il Digiuovo. Quindi, il Digimon tiene impegnati gli emissari di Kerpymon, sacrificandosi per permettere ai Digiprescelti di fuggire con il Digiuovo di Seraphimon.\nSorcerymon torna brevemente nell'episodio \"Il ritorno di Gotsumon\", quando il suo spirito salva i Digiprescelti dal crollo del Castello di Seraphimon.\nStarmon e SuperStarmon.\nGli sono dei Digimon mutante di livello campione che appaiono nell'episodio \"Bloccati sulla luna\". Questi Digimon popolano la luna di Seraphimon e salvano i Digiprescelti quando questi vi giungono dopo la loro prima sconfitta per mano dei Cavalieri Reali. Koichi, infatti, incontra degli Starmon in ricognizione e questi si prendono cura degli altri, piuttosto malconci. Il capo degli Starmon \u00e8 , che dirige anche la stazione spaziale in cui i ragazzi vengono portati. SuperStarmon spiega la situazione ai Digiprescelti e d\u00e0 loro degli importanti consigli per aiutarli a tornare a casa.\nSwanmon.\n \u00e8 un Digimon volatile di livello armor che appare nell'episodio \"Salvate le Digiuova!\". \u00c8 la custode della Citt\u00e0 della Rinascita ed \u00e8 anche colei che si occupa delle Digiuova e dei Digimon appena nati. Quando i Digiprescelti giungono alla Citt\u00e0 della Rinascita la aiutano nelle sue faccende, offrendosi poi di andare a chiedere aiuto ai Trailmon affinch\u00e9 questi portino le Digiuova in un posto pi\u00f9 sicuro. Mentre i ragazzi sono via, Dynasmon e Crusadermon attaccano la Citt\u00e0 della Rinascita e feriscono Swanmon. I Digiprescelti tornano a difendere le Digiuova e KaiserGreymon e MagnaGarurumon combattono contro i Cavalieri Reali. Bench\u00e9 i Cavalieri Reali riescano infine ad assorbire il settore, Zoe riesce a convincere i Trailmon ad aiutarli e lei e gli altri ragazzi non impegnati nel combattimento caricano le Digiuova sui Trailmon. Anche Swanmon viene messa in salvo, ringraziando i Digiprescelti per quanto fatto.\nTogemon e gli allievi della scuola Digimon.\n \u00e8 un Digimon pianta di livello campione che appare nell'episodio \"Amici in pericolo!\". \u00c8 il responsabile della scuola Digimon, che conta tra i suoi allievi , , , , , , ed un ribelle . Tuttavia, Tsunomon \u00e8 emarginato dai suoi compagni, che sembrano avere paura di lui. Quando \u00e8 costretto a salvare Zoe, caduta in un fiume, Tsunomon si rivela in grado di digievolvere in : \u00e8 questa la ragione per cui gli altri sembrano avere paura di lui. Tuttavia, quando durante una mareggiata Kapurimon cade in acqua, Kazemon e Beetlemon non possono intervenire perch\u00e9 occupati a salvare la scuola, quindi Tsunomon digievolve Gabumon e salva Kapurimon, venendo acclamato e finalmente integrato dagli altri Digimon.\nTrailmon.\nI sono dei Digimon macchina di livello campione. Sono dei Digimon macchina il cui nome e design si ispirano alle rotaie (dall'inglese \"trail\") e ai treni; tuttavia, ogni diverso modello di Trailmon \u00e8 differente dagli altri nel suo aspetto fisico e trae ispirazione da una fonte differente allo scopo di individualizzarne ognuno. Inoltre, esiste pi\u00f9 di un esemplare per ciascun modello, come evidenziato dall'incontro dei Digiprescelti con un vecchio Trailmon Angler in un Cimitero dei Trailmon. Nell'insieme, essi sono il principale mezzo di trasporto della serie, nella quale hanno la speciale capacit\u00e0 di collegare il mondo reale, il mondo umano, a quello digitale, Digiworld.\nTrailmon Worm.\n \u00e8 un modello di Trailmon il cui nome e design derivano dalla parola inglese \"worm\", (\"verme\"). \u00c8 infatti molto lungo, di colore marrone, ha quattro fanali gialli che fungono da occhi ed una grossa bocca con denti aguzzi. Worm \u00e8 il Trailmon che trasporta tutti i Digiprescelti, ad eccezione di Koji Minamoto (trasportato invece da Angler), a Digiworld per la prima volta. Worm \u00e8 anche il vincitore del Festival del Sibilo con pilota Takuya Kanbara. Sembra avere la capacit\u00e0 di emettere del fuoco come attacco o come meccanismo di difesa.\nSono doppiati in giapponese da Yanagisawa Eiji e Takashi Nagasako.\nTrailmon Angler.\n \u00e8 un modello di Trailmon il cui nome e design derivano dalla parola inglese \"anglerfish\", (una classe di pesci chiamata \"lofiformi\"). \u00c8 piuttosto tozzo, di colore azzurro con le fiancate laterali, simili a due pinne, arancioni. Ha inoltre un singolo occhio rosso, un'antenna sulla testa che termina con una luce ed una bocca con denti piuttosto squadrati. Angler \u00e8 il treno che trasporta Koji a Digiworld per la prima volta. \u00c8 piuttosto goloso di cioccolato. Un Trailmon vicino alla morte si trova nel Cimitero dei Trailmon e viene l\u00ec trovato da JP Shibayama, Zoe Ayamoto e Tommy Hiyomi. I ragazzi gli chiedono informazioni riguardo alla Stella Rosa e lui li imbroglia affinch\u00e9 i ragazzi lo ripuliscano e lo sistemino in tempo per la sua rinascita. Un altro Angler appare al Festival del Sibilo e partecipa alla competizione con Tommy.\n\u00c8 doppiato in giapponese da Kamibeppu Hitoshi e Daisuke Ishikawa.\nTrailmon Franken.\n \u00e8 un modello di Trailmon il cui nome e design derivano dal Mostro di Frankenstein. \u00c8 infatti piuttosto grosso, di colore rosso, ha due piccoli occhi verdi ed una grossa bocca metallica con denti squadrati. Ai lati della parte iniziale della locomotiva sono anche presenti due bulloni, tipici della creatura a cui questo Trailmon \u00e8 ispirato. Franken trasporta spesso Koji in giro per Digiworld. Gli piace molto dormire. \u00c8 sarcastico e molto flemmatico. Partecipa al Festival del Sibilo con Koji come pilota.\n\u00c8 doppiato in giapponese da Nagano Yoshikazu.\nTrailmon Mole.\n \u00e8 un modello di Trailmon il cui nome e design derivano dalla parola inglese \"mole\" (\"talpa\"). \u00c8 infatti piuttosto piccolo, di colore rosa, ha due occhi verdi ed un muso proprio delle talpe. Ai lati della locomotiva, inoltre, sono anche presenti due \"zampe\" che ricoprono le ruote del Trailmon. Mole \u00e8 l'unico Trailmon a non trasportare passeggeri a causa del fatto che soffre molto il solletico. \u00c8 anche piuttosto lamentoso. Tuttavia, permette a Zoe di essere il suo pilota al Festival del Sibilo. \u00c8 anche il Trailmon che riporta i Digiprescelti a Digiworld dopo che questi avevano utilizzato un razzo per andare via dalla Luna di Seraphimon.\n\u00c8 doppiato in giapponese da Romi Paku.\nTrailmon Buffalo.\n \u00e8 un modello di Trailmon il cui nome e design derivano dalla parola inglese \"buffalo\" (\"bufalo\"). \u00c8 grosso e lungo, di colore grigio scuro, con un solo occhio verde. Sulla cima e ai lati della locomotiva, inoltre, sono anche presenti tre \"corna\" di colore dorato. Buffalo ride moltissimo e quasi investe i Digiprescelti nell'episodio \"La fabbrica del vento\". Compete con WereGarurumon (Black) e Doggymon al Festival del Sibilo e spesso, durante la corsa, provoca Worm facendo il bullo.\n\u00c8 doppiato in giapponese da Tomoyuki Shimura.\nTrailmon Ball.\n \u00e8 un modello di Trailmon il cui nome e design derivano dalla parola inglese \"ball\" (\"palla\"). \u00c8 un Trailmon giallo piuttosto piccolo, la cui parte principale \u00e8 a forma di sfera. Ha due piccole braccia che costituiscono anche la sua forza motrice. Sulla parte posteriore del Trailmon \u00e8 presente un ombrello. I Digiprescelti sono a bordo di Ball all'inizio del film, fin quando non vengono investiti dal confronto tra i Digimon di tipo Umano e quelli di tipo Animale.\nTrailmon Kettle.\n \u00e8 un modello di Trailmon il cui nome e design derivano dalla parola inglese \"kettle\" (\"bollitore\"). \u00c8 un Trailmon di medie dimensioni, di colore giallo con un beccuccio rosso sulla parte anteriore e due occhi azzurri. Kettle aiuta i Digiprescelti - e il Digiuovo di Seraphimon - a scappare dai Leggendari Guerrieri corrotti. Tuttavia, Grumblemon e Arbormon la spiano e rintracciano il percorso da lei preso per far fuggire i Digiprescelti. Compete anche con Neemon al Festival del Sibilo, ma \u00e8 costretta a fermarsi quasi subito perch\u00e9 Neemon si addormenta e lei fa altrettanto.\n\u00c8 doppiato in giapponese da Daisuke Sakaguchi.\nTrailmon Raccoon Dog.\n \u00e8 un modello di Trailmon il cui nome e design derivano dalla parola inglese \"raccoon dog\", (\"procione\"). \u00c8 di medie dimensioni, di colore verde, ha due occhi gialli ed una bocca molto simile a quella dei procioni. Raccoon Dog appare per la prima volta all'inizio del Festival del Sibilo, al quale partecipa con J.P. come pilota. \u00c8 anche uno dei Trailmon che aiutano a salvare le Digiuova dalla distruzione della Citt\u00e0 della Rinascita.\n\u00c8 doppiato in giapponese da Masaaki Ishikawa.\nTrailmon delle Tenebre.\nIl \u00e8 un modello di Trailmon il cui nome e design si basano sulle tenebre. \u00c8 di dimensioni piuttosto grandi, di colore nero, e ha cinque occhi (uno anteriormente e due su ogni fiancata) rossi, contorniati da dei cerchi luminosi rossi concentrici. Il Trailmon delle Tenebre \u00e8 il tramite tra la Stazione delle Tenebre ed il mondo umano. Porta infatti Takuya da Digiworld al mondo reale dopo la sua crisi di autostima interiore e lo riporta quindi a Digiworld quando il Digiprescelto del Fuoco ritrova la sua determinazione.\n\u00c8 doppiato in giapponese da Kouji Ishii.\nWhamon.\n \u00e8 un Digimon animale acquatico di livello campione che appare nell'episodio \"MetalKabuterimon, il guerriero del Tuono\". Si trova nella caverna sotterranea in cui fuggono i Digiprescelti dopo aver lasciato il castello di Seraphimon. Solitamente \u00e8 un Digimon pacifico, ma rinchiuso in quella caverna il Digimon crea qualche problema ai Digiprescelti, ai quali spiega che aveva sempre vissuto nell'oceano finch\u00e9 un giorno non aveva ingoiato uno strano oggetto e poi era stato trascinato nella caverna. I ragazzi cercano di aiutarlo come possono, ma poco dopo devono fronteggiare anche l'arrivo di Grumblemon ed Arbormon. Durante il combattimento che ne segue, Whamon \u00e8 determinante nel salvare J.P. da un attacco di Grumblemon, spruzzando dell'acqua dal suo sfiatatoio. In quel momento appare il Digispirit Animale del Tuono, che si rivela essere l'oggetto precedentemente ingoiato da Whamon. J.P. lo acquisisce e digievolve MetalKabuterimon, sconfiggendo poi Grumblemon ed acquisendone Digicodice e Digispirit Umano. A causa degli attacchi di MetalKabuterimon la caverna \u00e8 sul punto di crollare, ma Whamon \u00e8 lesto nel far entrare il gruppo dei Digiprescelti nella sua bocca e a portarlo in superficie.\nWhamon appare brevemente anche all'inizio dell'episodio seguente, \"Il villaggio dei Toucanmon\", in cui accompagna i Digiprescelti sull'isola dei Toucanmon.\nNemici.\nAsuramon.\n \u00e8 un Digimon mago di livello evoluto che appare nell'episodio \"Il valore dell'amicizia\". Il Digimon appare all'interno di Sephirotmon, presumibilmente perch\u00e9 Mercurymon ne aveva assorbito in precedenza il Digicodice, ed \u00e8 il guardiano della sfera del Fuoco. Dopo aver subito un attacco da parte di un misterioso Digimon dai tre volti, Tommy si imbatte in uno strano Digimon coperto da un mantello che dice di chiamarsi Asuramon. Il Digimon gli propone di aiutarlo a cercare i suoi amici e Tommy sembra fidarsi di lui. Tuttavia, Asuramon successivamente si rivela essere il Digimon che ad inizio episodio aveva attaccato Tommy, fingendosi poi suo amico per rubargli i suoi Digispirit. Tommy, ricordando le parole di suo fratello, impara un'importante lezione di vita e da questa trae la forza necessaria per sconfiggere Asuramon in un ambiente a lui ostile, assorbendone poi il Digicodice e riuscendo ad uscire da Sephirotmon.\nBlackToyAgumon.\nI sono dei Digimon balocco di livello intermedio che appaiono nell'episodio \"Il Paese dei Balocchi\". Sono dei Digimon corrotti da Kerpymon che hanno preso possesso del Paese dei Balocchi, un'isola fluttuante che sembra un enorme parco divertimenti. I BlackToyAgumon dapprima corrompono Monzaemon, trasformandolo in WaruMonzaemon e costringendolo a rapire Tommy, ed in seguito affrontano Takuya e Koji, penetrati nel loro castello. I due, per\u00f2, digievolvono Agunimon e Lobomon, finalmente ricorrendo al gioco di squadra, e sconfiggono i Digimon, purificandoli e salvando cos\u00ec Tommy. Una volta tornati al loro stato di , i Digimon si offrono di accompagnare i ragazzi alla Foresta.\nCandlemon/Wizardmon.\nI sono dei Digimon di fuoco di livello intermedio che appaiono nell'episodio \"Una prova pericolosa\". Sono dei Digimon che i Digiprescelti incontrano in fondo ad un crepaccio, dovendolo attraversare per raggiungere l'altra parte, e che si comportano piuttosto ostilmente. Dopo la rivelazione della loro identit\u00e0 di Leggendari Guerrieri, i Digimon sembrano diventare pi\u00f9 pacifici, ma si tratta solo di un trucco: infatti, i Candlemon attaccano i ragazzi. Takuya digievolve Agunimon, ma \u00e8 in difficolt\u00e0 per i poteri derivati dal Fuoco dei loro nemici e solo la scoperta del Digispirit del Ghiaccio da parte di Tommy, che digievolve Kumamon, lo salvano da una brutta situazione. Tuttavia, uno dei Candlemon digievolve , Digimon mago di livello campione, ma Agunimon riesce a sconfiggerlo e ad acquisirne il Digicodice, ripristinando cos\u00ec il ponte sulla sommit\u00e0 del crepaccio. Dopo il combattimento, i Candlemon si scusano per la loro ostilit\u00e0, giustificando il loro attacco come un tentativo di comprendere le intenzioni dei Digiprescelti.\nCerberumon.\n \u00e8 un Digimon mago di livello evoluto che appare nell'episodio \"I nuovi Digiprescelti\". \u00c8 un Digimon alla ricerca del Digicodice della Citt\u00e0 del Fuoco e per fare questo insegue Bokomon e Neemon, al fine di farselo consegnare. I Digiprescelti si scontrano con i due Digimon e provano a frapporsi a Cerberumon, ma la lotta \u00e8 impari. Tuttavia, Takuya trova il Digispirit del Fuoco, lo assorbe, digievolve Agunimon e batte facilmente Cerberumon, acquisendone il Digicodice e ripristinando anche la parte della Citt\u00e0 del Fuoco gi\u00e0 assorbita dal Digimon. Questo \u00e8 il primo scontro sostenuto dai Digiprescelti, in seguito al quale Bokomon e Neemon si uniscono al loro gruppo.\nChameleonmon.\nI sono dei Digimon rettile di livello armor che appaiono nell'episodio \"Cuochi leggendari\". Sono dei sottoposti di Petaldramon, che accompagnano il loro padrone a rapire Pap\u00e0 Hamburgermon affinch\u00e9 prepari dei panini per lui. I Digimon in seguito rapiscono anche i Torikaramon, costringendo Pap\u00e0 Hamburgermon, J.P., Zoe e Tommy a preparare dei panini per Petaldramon. Tuttavia, quando i piccoli Digimon sono in pericolo, i tre ragazzi digievolvono Beetlemon, Kazemon e Kumamon e, con l'aiuto dei Torikaramon che ne individuano la posizione, sconfiggono i Chameleonmon, con Kumamon che ne acquisisce il Digicodice, facendoli regredire tutti in .\nCherrymon.\n \u00e8 un Digimon pianta di livello evoluto che appare nell'episodio \"L'avventura di Zoe\". Si trova all'interno di Sephirotmon ed \u00e8 il guardiano della sfera del Legno, in cui si confronta con J.P.. Tuttavia, J.P. digievolve Beetlemon e sconfigge velocemente il Digimon, acquisendone il Digicodice e riuscendo cos\u00ec ad uscire da Sephirotmon. Come gli altri Digimon contenuti in Sephirotmon, \u00e8 probabile che il Digicodice di Cherrymon fosse stato precedentemente acquisito da Mercurymon.\nEvilBeetlemon/EvilMetalKabuterimon.\nEvilBeetlemon (\"ShadowBeetlemon\") \u00e8 un Digimon androide piuttosto particolare che appare nell'episodio \"Il conflitto di JP\". \u00c8 un Digimon che sfugge alle classificazioni poich\u00e9 non \u00e8 un vero e proprio Digimon. Infatti, esso prende vita dall'ombra del Beetlemon originale dopo il combattimento di quest'ultimo con Volcanomon all'interno della sfera della Terra di Sephirotmon. EvilBeetlemon cerca di instillare il dubbio in J.P. verso i suoi amici, accusandolo di non essere in grado di avere degli amici per il suo atteggiamento timido e pessimista. Beetlemon viene sconfitto e regredisce in J.P., ma Takuya, Koji, Zoe e Tommy riescono a raggiungere J.P. e lo incitano a combattere ancora. J.P. digievolve\u00a0MetalKabuterimon e quindi EvilBeetlemon slidedigievolve EvilMetalKabuterimon (\"ShadowMetalKabuterimon\") per contrastarlo. Tuttavia, MetalKabuterimon decide di sferrare un attacco a distanza ravvicinata pur di sconfiggere EvilMetalKabuterimon e salvare i suoi amici. A dimostrazione che EvilBeetlemon/EvilMetalKabuterimon non fosse un vero e proprio Digimon, sub\u00ecto l'attacco di MetalKabuterimon questo viene semplicemente distrutto, senza dover essere acquisito da J.P..\nGoblimon.\nI sono dei Digimon maligni di livello intermedio che appaiono nell'episodio \"La Fabbrica del Vento\". Apparentemente sono i supervisori del lavoro dei Kokuwamon alla fabbrica, ma i Digiprescelti scoprono che in realt\u00e0 i Goblimon li tengono in schiavit\u00f9, costringendoli a lavorare e a nutrirsi della stessa energia da loro prodotta in precedenza. I ragazzi li affrontano durante il tentativo di distruzione della fabbrica; successivamente i Digimon fuggono via quando J.P. trova il proprio Digispirit del Tuono, digievolve Beetlemon e sconfigge Snimon, leader dei Goblimon e responsabile della fabbrica.\nHoneybeemon.\nGli sono dei Digimon insetto di livello armor che appaiono nell'episodio \"L'avventura di Zoe\". Appartengono al fan club di Lanamon, della quale sono dei grandi estimatori. Si trovano all'interno della sfera dell'Acqua di Sephirotmon e Lanamon li incarica di eliminare Zoe, che si trova anche lei in quel luogo. Ci\u00f2 nonostante, i loro maldestri tentativi finiscono sempre per ritorcerglisi contro, costringendo Kazemon a salvarli diverse volte. Alla fine, Lanamon d\u00e0 loro una mela avvelenata da far mangiare alla ragazza. Zoe cade quindi in depressione, convinta di non essere bella e aggraziata come credeva e di non avere amici. Tuttavia, uno schiaffo di Lanamon la fa tornare in s\u00e9. Kazemon e Lanamon iniziano a combattere e la prima sembra piuttosto svantaggiata dall'ambiente circostante, favorevole invece alla padrona dell'Acqua. Le due slidedigievolvono quindi alle rispettive forme di tipo animale, Zephyrmon e Calmaramon, e proseguono il combattimento. Tuttavia, gli Honeybeemon, inorriditi dall'orrendo aspetto di Calmaramon e riconoscenti per l'atteggiamento positivo di Zoe, finiscono per cominciare a fare il tifo per quest'ultima. Zephyrmon sconfigge Calmaramon ed acquisisce entrambi i suoi Digispirit, uscendo cos\u00ec da Sephirotmon. Gli Honeybeemon la riportano a terra, promettendole che le dedicheranno un nuovo fan club.\nIceDevimon.\n \u00e8 un Digimon angelo caduto di livello campione che appare nell'episodio \"Il combattimento con IceDevimon\". IceDevimon \u00e8 un pericoloso criminale che un tempo terrorizzava Digiworld e per questo erano stati profusi ampi sforzi per catturarlo. Era quindi stato rinchiuso nelle segrete del castello di Kerpymon, dove doveva rimanere per sempre. Tuttavia, il crollo di una parte del castello al termine della prima parte del combattimento tra i Digiprescelti e Kerpymon stesso lo libera. Il Digimon si presenta ai Digiprescelti e decide di combattere contro di loro per acquisirli. Congela per\u00f2 i Digivice di Takuya e Koji, riconosciuti come i pi\u00f9 forti per aver combattuto contro Kerpymon. Nonostante questo, J.P., Zoe, Tommy e Koichi, grazie ad una manovra combinata e al gioco di squadra, riescono a prevalere e Lowemon acquisisce il Digicodice del Digimon.\nKaratenmon.\n \u00e8 un Digimon mago di livello evoluto che appare nell'episodio \"Il valore dell'amicizia\". \u00c8 il guardiano della sfera del Vento di Sephirotmon ed il suo Digicodice probabilmente era stato acquisito precedentemente da Mercurymon. Karatenmon si rivela un avversario ostico per Lobomon, che non riesce a contrastarlo poich\u00e9 il Digimon si dimostra capace di leggere nella mente e di anticipare ogni mossa del padrone della Luce. Tuttavia, Lobomon slidedigievolve KendoGarurumon e basa la sua strategia sulla velocit\u00e0 in modo che Karatenmon non possa pi\u00f9 anticiparlo, sconfiggendo velocemente il Digimon ed acquisendone il Digicodice.\nMurmuxmon.\n \u00e8 un Digimon maligno di livello mega che appare nel film \"Island of Lost Digimon\". Il suo obiettivo \u00e8 liberare Ornithmon e per fare ci\u00f2 un'antica profezia lo spinge a rilasciare il \"Digicodice dell'odio\". Murmuxmon scatena quindi una guerra grazie ai suoi poteri di mutaforma, trasformandosi alternativamente nei leader delle fazioni umana ed animale, rispettivamente , Digimon angelo di livello campione, e , Digimon animale mitico di livello evoluto. Grazie all'eliminazione di numerosi Digimon e al gran numero di Digiuova presenti, riesce a liberare Ornithmon e a scatenare la sua furia. Viene eliminato da Agunimon.\nMushroomon/Woodmon.\nI tre fratelli sono dei Digimon pianta di livello intermedio che appaiono nell'episodio \"La stazione abbandonata\". Sono dei Digimon dispettosi, che tormentano i Floramon ed impediscono ai visitatori di fermarsi a lungo al loro villaggio, Soyokaze Village. Zoe, appena rinvenuto il suo Digispirit del Vento, digievolve Kazemon ed affronta i Digimon dispettosi, che vengono facilmente sconfitti. Tuttavia, questi digievolvono insieme e divengono , riuscendo a sconfiggere Kazemon. Tuttavia, l'intervento di Lobomon salva la situazione. Il padrone della Luce, infatti, sconfigge il Digimon e ne acquisisce il Digicodice, facendo ridiventare pacifici i Mushroomon e ripristinando l'antico splendore di Soyokaze Village.\nOrnithmon.\n \u00e8 un Digimon volatile antico di livello mega che appare nel film \"Island of Lost Digimon\". Anticamente rappresentava una catastrofe per Digiworld e fu sconfitto e sigillato nella pietra da AncientGreymon e AncientGarurumon, due degli antichi Leggendari Guerrieri. Tuttavia, l'intervento di Murmuxmon rilascia il Digicodice dell'odio e libera il Digimon, che quindi riprende a scatenare la sua ira. Quando Ornithmon elimina Kotemon, per\u00f2, il dolore di Bearmon riporta in vita anche i due Leggendari Guerrieri originali, che riprendono la loro battaglia contro il Digimon e lo sconfiggono, stavolta definitivamente.\nPagumon/Raremon.\nI sono dei Digimon minori di livello primo stadio che appaiono nell'episodio \"Labirinto sotterraneo\". Inizialmente sembrano amichevoli e riconoscenti per il recupero del Digicodice della foresta ma, quando J.P. d\u00e0 ad uno di loro del cioccolato, i Digimon aggrediscono lui e Tommy per farsene consegnare dell'altro. I due precipitano in una sorta di labirinto sotterraneo, ma vengono salvati da Koji, che mette fuori combattimento i Pagumon. Questi ultimi, furiosi, digievolvono per\u00f2 in , Digimon zombie di livello campione, e continuano ad attaccare i ragazzi, nel frattempo raggiunti da Takuya e Zoe. La Digievoluzione di Takuya in Agunimon dura troppo poco per sconfiggere Raremon ed il ragazzo, per salvare Tommy, finisce per far cadere Koji in un dirupo. All'interno di questo il ragazzo trova il suo Digispirit della Luce, con il quale digievolve in Lobomon e sconfigge il Digimon, acquisendone il Digicodice.\nPanjyamon.\n \u00e8 un Digimon animale di livello evoluto che appare nell'episodio \"La Doppia Digievoluzione Spirit\". \u00c8 un Digimon che compare all'interno della sfera del Ghiaccio di Sephirotmon, essendone il guardiano. \u00c8 Takuya ad incontrarlo ma, nonostante l'ambiente ostile in cui si trova, il padrone del Fuoco, nelle sembianze di Agunimon, riesce a sconfiggere il Digimon e ad assorbirne il Digicodice. Come gli altri Digimon all'interno di Sephirotmon, \u00e8 probabile che il suo Digicodice fosse gi\u00e0 stato acquisito in precedenza da Mercurymon.\nParrotmon.\n \u00e8 un Digimon volatile di livello campione che appare nell'episodio \"L'avventura di Zoe\". \u00c8 il guardiano della sfera del Tuono di Sephirotmon e presumibilmente, come tutti i Digimon presenti in Sephirotmon, il suo Digicodice era stato assorbito precedentemente da Mercurymon. Viene sconfitto in maniera piuttosto facile e veloce da Agunimon.\nPhantomon.\nDue , Digimon fantasma di livello evoluto che appaiono nell'episodio \"La battaglia decisiva! Il piano di salvataggio per Ophanimon alla Stella Rosa\", sono i guardiani del cancello d'ingresso del castello di Kerpymon. I due aggrediscono i Digiprescelti, ad eccezione di Lowemon, e li fanno prigionieri all'interno dei medaglioni magici che tengono al collo, avendone catturato gli spiriti. I due cercano di neutralizzare anche il padrone delle Tenebre, ma il Digimon evita il loro attacco e contrattacca, sconfiggendoli, acquisendo i loro Digicodici e liberando gli altri Digiprescelti.\nRockmon.\n \u00e8 un Digimon roccia di livello campione che appare nell'episodio \"Il villaggio dei veggenti\". Non \u00e8 propriamente un Digimon, poich\u00e9 Grumblemon lo crea tramite un incantesimo, invocando gli spiriti della Terra per avere un aiuto in pi\u00f9 per sconfiggere KendoGarurumon, il quale nel combattimento precedente era stato un avversario ostico. Il Digimon si rivela un nemico difficile per i Digiprescelti, ma una manovra combinata di Agunimon, Beetlemon e Kumamon riesce a metterlo fuori combattimento. Il Digimon verr\u00e0 poi eliminato (direttamente, non tramite acquisizione del suo Digicodice) dal Digispirit di BurningGreymon, con al suo interno Sharmamon.\nUn esercito di Rockmon appare anche nell'episodio \"MetalKabuterimon, il guerriero del Tuono\", sempre creato tramite incantesimo da Grumblemon. Tuttavia, questi Rockmon sembrano molto pi\u00f9 deboli del primo e vengono sconfitti piuttosto agevolmente dai Digiprescelti.\nSagittarimon.\n \u00e8 un Digimon animale mitico di livello armor che appare nell'episodio \"Un incontro inatteso\". Il Digimon ferma i Digiprescelti con l'intenzione di derubarli dei loro vestiti ma questi vengono salvati da Angemon, che sconfigge momentaneamente il Digimon, e dai quattro bambini da lui protetti. Il Digimon fugge, promettendo di vendicarsi. Ed infatti mantiene la sua promessa, ritornando successivamente ad attaccare i due gruppi insieme ad un esercito di Centarumon. Tuttavia, la Digievoluzione dei Digiprescelti rovina i suoi piani, poich\u00e9 il suo esercito di Centarumon viene sgominato velocemente. Sagittarimon viene poi sconfitto nuovamente da Angemon e scagliato via nel cielo.\nSkullSatamon.\nI tre fratelli sono dei Digimon fantasma di livello evoluto che appaiono nell'episodio \"Scontro alla Citt\u00e0 del Fuoco\". Il loro intento \u00e8 assorbire l'intero settore dove \u00e8 presente la Citt\u00e0 del Fuoco, citt\u00e0 natale di Bokomon e Neemon e luogo d'arrivo dei Digiprescelti a Digiworld, e la relativa foresta. Gli SkullKnightmon riescono a trovare il Digicodice nascosto e sono sul punto di acquisirlo, ma i Digiprescelti arrivano in tempo per salvare il Digicodice e sconfiggono gli SkullKnightmon dopo una battaglia agguerrita. Tuttavia, dopo la battaglia arriva Crusadermon ed acquisisce il Digicodice, assorbendo l'intero settore senza che i Digiprescelti possano fermarlo.\nSnimon.\n \u00e8 un Digimon insetto di livello campione che appare nell'episodio \"La Fabbrica del Vento\". \u00c8 il responsabile della fabbrica ed \u00e8 il leader dei Goblimon. Quando questi stanno per essere sconfitti dai Digiprescelti Snimon arriva a dare man forte ai suoi sottoposti, mettendo in difficolt\u00e0 i ragazzi. Tuttavia, J.P. cerca di attaccare Snimon con una gru e per fare ci\u00f2 sfonda una parete, dietro la quale \u00e8 nascosto il suo Digispirit del Tuono. J.P. acquisisce il Digispirit e digievolve Beetlemon, sconfiggendo cos\u00ec Snimon e acquisendone il Digicodice, salvando i Kokuwamon e distruggendo l'intera fabbrica.\nTapirmon.\n \u00e8 un Digimon animale di livello intermedio che appare nell'episodio \"L'incubo di Tommy\". Quando i Digiprescelti arrivano nella Foresta Televisiva, Tommy vede attraverso degli alberi magici alcune immagini di sua madre e viene colto dalla nostalgia e dalla tristezza. Ci\u00f2 lo rende il bersaglio ideale per la Sindrome da Incubo di Tapirmon, che gli fa vivere un incubo terrificante in cui gli altri quattro ragazzi vogliono trattenerlo a Digiworld contro la sua volont\u00e0. Tommy digievolve Kumamon ed attacca gli altri, che sono costretti a scappare per non affrontarlo. Tuttavia, Takuya e Koji capiscono che c'\u00e8 qualcosa di strano e digievolvono Agunimon e Lobomon. Quest'ultimo rischiara tutta la foresta con la sua luce e permette ad Agunimon di scovare Tapirmon, di sconfiggerlo e di acquisire il Digicodice che lo aveva corrotto, ritrasformandolo in un Digimon pacifico e salvando cos\u00ec Tommy.\nToucanmon.\nI sono dei Digimon volatile di livello armor che appaiono negli episodi \"Il villaggio dei Toucanmon\", \"Il successo di Zoe\" e \"Il valore dell'onest\u00e0\". Sono un gruppo di quattro Digimon appartenenti al fan club di Lanamon che decide di tendere una trappola ai Digiprescelti per ingraziarsi la padrona dell'Acqua. I quattro ospitano quindi i ragazzi al loro villaggio, offrendo loro il pranzo ed invitandoli a rimanere l\u00ec. I Toucanmon, approfittando del momento di relax dei Digiprescelti, rubano i Digivice dei ragazzi, ad esclusione di quello di Zoe che si trovava ancora nello spogliatoio. I quattro fuggono via ma i Digiprescelti li raggiungono. Tuttavia, in quel momento arriva Lanamon, che sfida Zoe in combattimento. Zoe digievolve Kazemon, ma Lanamon avverte la presenza del suo Digispirit Animale dell'Acqua e lo recupera, slidedigievolvendo Calmaramon. L'orrido aspetto del Digimon sciocca i Toucanmon, che decidono di abbandonare il fan club di Lanamon. Due di loro pensano quindi di andare a vendere i Digivice dei ragazzi all'Elettromercato di Akiba, dove li scambiano per una vecchia cinepresa. I due incontrano per\u00f2 Tommy, che insieme agli altri ragazzi aveva seguito i Digimon, ma, intenti nella fuga, cadono nel ghiaccio. Tommy li salva dal pericolo, pur potendo impadronirsi della cinepresa e tornare in possesso dei Digivice riportandola a Datamon, il rigattiere al quale i Toucanmon si erano rivolti. Ci\u00f2 nonostante, i Toucanmon, una volta salvi, scappano via con la cinepresa, ma vengono catturati da Arbormon e portati da Datamon, dove vengono usati come merce di scambio per i Digivice.\nI Toucanmon tornano brevemente nell'episodio \"Alla difesa dell'Elettromercato di Akiba\", dove, resisi conto dei loro errori passati, aiutano i Digiprescelti ad allestire le difese del settore del Ghiaccio in vista dell'imminente battaglia contro i Cavalieri Reali.\nVolcanomon.\n \u00e8 un Digimon androide di livello evoluto che appare nell'episodio \"Il conflitto di J.P.\". \u00c8 il guardiano della sfera della Terra di Sephirotmon e, come tutti i Digimon presenti all'interno del Digimon, il suo Digicodice era presumibilmente stato assorbito da Mercurymon in precedenza. Volcanomon cerca in tutti i modi di instillare il dubbio in J.P. riguardo ai suoi amici, ma non vi riesce appieno. J.P., digievoluto Beetlemon, riesce a sconfiggerlo e ad assorbirne il Digicodice. Tuttavia, i dubbi palesati a J.P. avranno molta importanza nel conflitto interiore di J.P. con la sua ombra.\nWereGarurumon (Black) e Doggymon.\n, Digimon animale di livello evoluto, e , Digimon balocco di livello campione, sono due Digimon che appaiono nell'episodio \"Una gara disonesta\". I due partecipano insieme al \"Festival del Sibilo\", una gara tra Trailmon alla quale nessuno vuole pi\u00f9 partecipare per gli sporchi trucchi utilizzati proprio da loro due per vincere ad ogni costo. Tuttavia, i Digiprescelti al gran completo decidono di partecipare alla gara, venendo per\u00f2 eliminati tutti per le scorrettezze di WereGarurumon (Black) e Doggymon, ad eccezione di Takuya. Il padrone del Fuoco riesce infatti a contrastare i giochetti dei due Digimon ed anche a contrattaccare, come \u00e8 costretto a fare per ottenere la vittoria, digievolvendo BurningGreymon. I due perdono quindi la gara, venendo poi ripagati per tutte le loro scorrettezze.\nWereGarurumon (Black) e Doggymon tornano brevemente nell'episodio \"Alla difesa dell'Elettromercato di Akiba\", in cui li si vede piuttosto preoccupati ed atterriti nel cercare di salvarsi dall'imminente attacco dei Cavalieri Reali, per poi trovare un posto su di un Trailmon in partenza grazie all'evacuazione organizzata da Zoe."}
{"id": "3257023", "revid": "1442080", "url": "https://it.wikipedia.org/wiki?curid=3257023", "title": "ATP Bologna Outdoor 1990 - Singolare", "text": "Il singolare del torneo di tennis ATP Bologna Outdoor 1990, facente parte dell'ATP Tour, ha avuto come vincitore Richard Fromberg che ha battuto in finale Marc Rosset 4-6, 6-4, 7-6."}
{"id": "3257024", "revid": "144796", "url": "https://it.wikipedia.org/wiki?curid=3257024", "title": "Ritratto di Jakob Fugger il Ricco", "text": "Il Ritratto di Jacob Fugger il Ricco \u00e8 un dipinto a olio su tela applicata su tavola (69x53 cm) di Albrecht D\u00fcrer, databile al 1520 circa, \u00e8 conservato nella Staatsgalerie di Augusta.\nStoria.\nJakob Fugger, uno dei pi\u00f9 ricchi mercanti di Augusta, venne ritratto a carboncino durante la Dieta di Augusta del 1518, dove D\u00fcrer era stato chiamato dall'imperatore Massimiliano I. Qui l'artista partecip\u00f2 al seguito della delegazione dei suoi concittadini norimberghesi e conobbe molte importanti personalit\u00e0, tra cui i Fugger, con i quali era gi\u00e0 in ottimi rapporti sin dai tempi del suo secondo viaggio a Venezia (1506-1507). Il ritratto vero e proprio di Jakob venne poi eseguito pi\u00f9 tardi, verso il 1520.\nDescrizione e stile.\nIl personaggio \u00e8 ritratto con tutto il busto di tre quarti, girato verso sinistra e su sfondo azzurro. Indossa un copricapo a rete finemente ricamato e un ampio cappotto con inserti di pelliccia, che dimostra la sua alta condizione sociale. Il portamento \u00e8 eretto e sicuro di s\u00e9, con l'energia del ritratto che si concentra tutta nel volto, a cui tendono le linee di forza, come al vertice di una piramide scura composta dal corpo. \nGli occhi sono incavati per effetto dell'et\u00e0, ma vigili ed espressivi, il naso dritto, la bocca sottile."}
{"id": "3257025", "revid": "36426", "url": "https://it.wikipedia.org/wiki?curid=3257025", "title": "Ritratto di Jacob Fugger il Ricco", "text": ""}
{"id": "3257029", "revid": "339392", "url": "https://it.wikipedia.org/wiki?curid=3257029", "title": "Melchiti", "text": ""}
{"id": "3257030", "revid": "112168977", "url": "https://it.wikipedia.org/wiki?curid=3257030", "title": "Zone astronomiche", "text": "Le zone astronomiche sono cinque fasce:\nLe zone astronomiche sono date dall'inclinazione dell'asse terrestre di 23\u00b027', e queste divisioni del pianeta sono correlate con i movimenti di rotazione e rivoluzione.\nQueste zone coinciderebbero con le zone climatiche, anche se, i mari e le terre essendo diversamente distribuiti con le caratteristiche astronomiche; influenzate anche dalle variazioni delle differenti altitudini, dalla vicinanza degli oceani e dal movimento delle masse d'aria.\nI paralleli che delimitano queste zone sono: \nA nord durante il solstizio d'estate il Sole si trova allo zenit il 21 giugno, ed a sud il Sole si trova allo zenit nel solstizio d'inverno il 22 dicembre.\nLe prime divisioni della Terra su basi astronomiche e climatiche furono compiute dai greci. Tra i primi, vi fu Anassimandro, che divise il globo terrestre - che Talete, suo maestro, aveva gi\u00e0 in precedenza ipotizzato sferico - in sei zone: due fredde, due temperate e due torride. Parmenide riprese questa divisione, riducendo le zone a cinque, come oggi: due fredde, due temperate e una torrida."}
{"id": "3257032", "revid": "1442080", "url": "https://it.wikipedia.org/wiki?curid=3257032", "title": "Continental Grass Court Championships 1990 - Singolare", "text": "Il singolare del torneo di tennis Continental Grass Court Championships 1990, facente parte dell'ATP Tour, ha avuto come vincitore Amos Mansdorf che ha battuto in finale Aleksandr Volkov 6-3, 7-6."}
{"id": "3257033", "revid": "1869172", "url": "https://it.wikipedia.org/wiki?curid=3257033", "title": "Brilliant Corners", "text": "Brilliant Corners \u00e8 un album del musicista jazz Thelonious Monk, pubblicato nel 1957 dall'etichetta Riverside Records.\nDescrizione.\nSi tratta del terzo disco di Monk registrato per l'etichetta Riverside ed il primo, sempre per la Riverside, ad includere brani di sua propria composizione. La complessa title track dell'album, richiese pi\u00f9 di una dozzina di tentativi di registrazione in studio, ed \u00e8 considerata una delle composizioni jazz pi\u00f9 difficile di sempre a causa dei suoi continui cambi di tempo.\nPer merito della sua rilevanza storico-musicale, l'album \u00e8 stato incluso nella lista Grammy Hall of Fame nel 1999.\nIl brano \"Pannonica\" \u00e8 cos\u00ec intitolato in onore alla baronessa Pannonica \"Nica\" de Koenigswarter, celebre mecenate di musicisti jazz, e amica intima di Monk."}
{"id": "3257037", "revid": "293377", "url": "https://it.wikipedia.org/wiki?curid=3257037", "title": "Renato Marchiaro", "text": "Nella sua carriera gioc\u00f2 in Prima Divisione con la e il , totalizzando 8 presenze ma nessun gol e trascorse la maggior parte della carriera in Francia.\nBiografia.\nDurante la Seconda guerra mondiale, a seguito del proclama Badoglio dell'8 settembre 1943 si un\u00ec alla Resistenza unendosi alla \"Banda Vian\" guidata da Ignazio Vian con il nome di battaglia di \"Fede\" e fu uno dei pochi sopravvissuti all'eccidio di Boves. Inseguito si un\u00ec alle Brigate Garibaldi.\nDurante la sua militanza nel incontr\u00f2 la sua futura moglie e al termine della sua carriera agonistica torn\u00f2 nella citt\u00e0 della costa Azzurra, ove, dopo aver lavorato per una compagnia petrolifera, compr\u00f2 l'H\u00f4tel des Mimosas. \n\u00c8 morto a Nizza nel 2017 all'et\u00e0 di 98 anni.\nCaratteristiche tecniche.\nEntr\u00f2 nelle giovanili della , dove per\u00f2 a causa delle sue buone qualit\u00e0 tecniche e della sua ottima velocit\u00e0 fu trasformato in una ala destra.\nCarriera.\nEntr\u00f2 nelle giovanili della nel 1934 dopo aver superato un provino. Esord\u00ec in bianconero nel pareggio casalingo per 1-1 contro la il 29 gennaio 1939. Una settimana dopo contrasse per\u00f2 la polmonite che lo tenne lontano dai campi per due mesi. Fu ceduto al poich\u00e9 volse il servizio di leva in Marina nella citt\u00e0 lagunare.\nSi trasfer\u00ec in seguito in altre squadre italiane quali lo e il , club nel quale sub\u00ec un brutto infortunio rompendosi tibia e perone e che interruppe quindi per un lungo periodo la sua carriera sportiva. In totale nella massima serie professionista totalizz\u00f2 8 presenze ma nessun gol.\nRiprese la carriera agonistica in Francia nel 1946. Gioc\u00f2 nell', nel e nell', totalizzando nel periodo francese 44 presenze e 13 gol. \nRimase particolarmente legato al club nizzardo tanto da essere nel 2004 uno dei cento giocatori invitati per festeggiare il centanario della squadra.\nSuccessivamente torn\u00f2 in Italia nella nel 1949, con cui gioc\u00f2 20 partite realizzando 5 reti nel girone A della Serie C. Gioc\u00f2 ancora una stagione in una squadra portoghese, il , giocando sette incontri con due reti, e fin\u00ec la sua carriera con l', squadra francese dove accumul\u00f2 9 presenze, segnando le sue 2 ultime reti.\nLasciato il calcio giocato divenne l'allenatore del ."}
{"id": "3257040", "revid": "123535954", "url": "https://it.wikipedia.org/wiki?curid=3257040", "title": "Libero Mancone", "text": "Biografia.\nPrimo arresto nel 1970 per furto aggravato, sin da giovane Mancone era operativo all'interno del gruppo criminale di Nicolino Selis, che agiva nelle zone di Ostia e Acilia, a sud della capitale. Introdotto dallo stesso Selis, entr\u00f2 poi a far parte del nucleo originario della nascente Banda della Magliana, con compiti di controllo dello spaccio delle sostanze stupefacenti nella zona di Acilia.\n\u00c8 deceduto nel 1991 in un incidente stradale con la sua moto sulla Via di Acilia.\nMancone nella cultura di massa.\nLa figura di Libero Mancone ha ispirato il personaggio di \"Fierolocchio\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della Banda della Magliana. Nell'omonimo film che ne verr\u00e0 poi tratto, diretto da Michele Placido nel 2005, il personaggio di \"Fierolocchio\" fu interpretato dall'attore Giorgio Careccia, mentre nella serie televisiva, diretta da Stefano Sollima, i suoi panni furono vestiti da Mauro Meconi."}
{"id": "3257042", "revid": "1442080", "url": "https://it.wikipedia.org/wiki?curid=3257042", "title": "ATP Firenze 1990 - Singolare", "text": "Il singolare del torneo di tennis ATP Firenze 1990, facente parte dell'ATP Tour, ha avuto come vincitore Magnus Larsson che ha battuto in finale Lawson Duncan 6-7, 7-5, 6-0."}
{"id": "3257043", "revid": "767487", "url": "https://it.wikipedia.org/wiki?curid=3257043", "title": "Ritratto di Bernhart von Reesen", "text": "Il Ritratto di Bernhart von Reesen \u00e8 un dipinto a olio su tavola di rovere (46x32 cm) di Albrecht D\u00fcrer, databile al 1521, e conservato nella Gem\u00e4ldegalerie di Dresda.\nStoria.\nL'opera venne eseguita durante il viaggio di D\u00fcrer nei Paesi Bassi (1520-1521). Il 16 marzo 1521 l'artista annot\u00f2 di aver ritratto ad Anversa un certo Bernahrt von Resten, venendo pagato otto fiorini di compenso ed alcuni regalini per la moglie e la domestica. Non conoscendosi alcun personaggio con tale nome, si \u00e8 arrivati alla conclusione che possa trattarsi di Bernhart von Reesen, un ricco mercante di Danzica attivo nel cosmopolita porto fiammingo. Altri lo identificano invece con Bernard van Orley, pittore di Bruxelles.\nDescrizione e stile.\nIl personaggio \u00e8 ritratto a mezzo busto girato a sinistra su sfondo rosso. La sua figura occupa tutto il dipinto, concentrandosi soprattutto sul volto, incorniciato dal cappello a larghe falde nero e dalla giubba foderata di pelliccia dello stesso colore. I capelli biondi e ondulati a caschetto coprono le orecchie; il volto, dai tratti energici, ha gli zigomi molto pronunciati, il naso robusto, le labbra carnose, il mento sporgente. L'aspetto severo degli abiti \u00e8 ravvivato dalla camicia bianca, col collo finemente pieghettato.\nLe mani compaiono appoggiate al bordo inferiore, come nella tradizione fiamminga, e reggono un cartiglio dove \u00e8 vergato, forse, l'indirizzo dell'uomo, come su una lettera.\nLa linea spiovente delle spalle ricalca quella delle falde del cappello, generando una rispondenza ritmica che si ritrova anche nel \"\" al Museo del Prado, di qualche anno dopo."}
{"id": "3257045", "revid": "729019", "url": "https://it.wikipedia.org/wiki?curid=3257045", "title": "Vasyl'kivs'ka", "text": "Vasyl'kivs'ka (in ucraino:\u0412\u0430\u0441\u0438\u043b\u044c\u043a\u0456\u0432\u0441\u044c\u043a\u0430, ) \u00e8 una stazione della Linea Obolons'ko-Teremkivs'ka, la linea 2 della Metropolitana di Kiev.\n\u00c8 stata inaugurata il 15 dicembre 2010 quale nuovo capolinea in occasione del prolungamento del percorso.\nCollegamenti esterni.\n Metropoliten.kiev"}
{"id": "3257048", "revid": "36426", "url": "https://it.wikipedia.org/wiki?curid=3257048", "title": "Ritratto di Bernard van Orley", "text": ""}
{"id": "3257051", "revid": "599013", "url": "https://it.wikipedia.org/wiki?curid=3257051", "title": "Tommy J\u00f6nsson", "text": ""}
{"id": "3257052", "revid": "767487", "url": "https://it.wikipedia.org/wiki?curid=3257052", "title": "Selvaggio Morelli", "text": "Carriera.\nGioc\u00f2 in Serie A con la Lucchese ed in Divisione Nazionale con il Prato."}
{"id": "3257054", "revid": "119214561", "url": "https://it.wikipedia.org/wiki?curid=3257054", "title": "Rupert Julian", "text": " \nEra sposato con l'attrice e regista neozelandese Elsie Jane Wilson (1890-1965).\nBiografia.\nRupert Julian fu il primo attore, regista, sceneggiatore e produttore cinematografico della Nuova Zelanda. \n&lt;br&gt;Nato Thomas Percival Hayes a Whangaroa, era figlio di John Daly Hayes e di Eliza Harriet Hayes. &lt;br&gt;Incominci\u00f2 a muovere i primi passi sul palcoscenico e al cinema in Nuova Zelanda e in Australia, prima di emigrare, nel 1911, negli Stati Uniti. L\u00ec, fu preso come attore dall'Universal. &lt;br&gt;Nel 1915, inizi\u00f2 la sua carriera di regista: tra gli attori che dirigeva, c'era anche sua moglie, Elsie Jane Wilson, con la quale era partito dalla Nuova Zelanda, ma il lavoro di Julian era essenzialmente di routine, finch\u00e9 non gli venne assegnata nel 1923 la regia di \"Donne viennesi (Merry-Go-Round),\" dove prese il posto di Eric von Stroheim. &lt;br&gt;Nel 1924, diresse Lon Chaney nel primo montaggio de \"Il fantasma dell'opera\", film che fu largamente rimaneggiato per volere dei produttori. &lt;br&gt;All'avvento del sonoro, la sua carriera declin\u00f2 rapidamente e dopo due film sonori diretti nel 1930, si ritir\u00f2. &lt;br&gt;Rupert Julian mor\u00ec a Hollywood il 27 dicembre 1943, all'et\u00e0 di 64 anni e fu sepolto al Forest Lawn Memorial Park Cemetery di Glendale, in California."}
{"id": "3257056", "revid": "767487", "url": "https://it.wikipedia.org/wiki?curid=3257056", "title": "Dino Poggi", "text": "Carriera.\nGioc\u00f2 in Serie A con Bologna e Napoli."}
{"id": "3257067", "revid": "526665", "url": "https://it.wikipedia.org/wiki?curid=3257067", "title": "Procedura legislativa della Comunit\u00e0 europea", "text": ""}
{"id": "3257069", "revid": "599013", "url": "https://it.wikipedia.org/wiki?curid=3257069", "title": "Mikael Ros\u00e9n", "text": ""}
{"id": "3257070", "revid": "438678", "url": "https://it.wikipedia.org/wiki?curid=3257070", "title": "Gianfranco Urbani", "text": "Biografia.\nNel 1975 si unisce al gruppo del boss Nicolino Selis con cui inizia la sua carriera di malavitoso e rapinatore di uffici postali, tabaccherie e treni. \u00abUna organizzazione che si dedica per otto mesi, da gennaio all'agosto 1976, al compimento di rapine a mano armata e reati connessi...composta da Lucioli, Selis, Girlando, Urbani, Capogna Renato, Apolloni Franco, Simeoni Raffaele. Tale era l'associazione di base a cui di volta in volta si sono aggiunti altri complici.\u00bb\nLa Banda della Magliana.\nNel 1978, ancora carcerato e introdotto dallo stesso Selis, accett\u00f2 la proposta di entrare a far parte della nascente Banda della Magliana, ricevendo fin dall'inizio una stecca di trecentomila lire alla settimana. Una volta scarcerato, grazie anche ai suoi contatti con grossi spacciatori thailandesi, si occup\u00f2 principalmente del traffico di eroina nelle zone del Prenestino e di Villa Gordiani, ad est della capitale.\nAll'interno della banda fu anche il punto di contatto e tramite con esponenti di primo piano della 'Ndrangheta come Paolo De Stefano, Giuseppe Piromalli e Pasquale Condello e i suoi ottimi rapporti personali con la mafia catanese del boss Nitto Santapaola ne favorirono la collaborazione con il resto del gruppo romano. Tali rapporti e traffici portarono, negli anni ottanta, il giudice Giovanni Falcone a spiccare nei suoi confronti un mandato di cattura.\nNel 1998, dopo 7 anni di latitanza, venne arrestato a Fiumicino con l'accusa di traffico internazionale di stupefacenti sulla tratta balcanica.\nDopo l'ultimo periodo di detenzione, non pi\u00f9 giovanissimo, Urbani si \u00e8 ritirato a Borgo Sabotino, nella campagna pontina, dopo essersi allontanato almeno apparentemente dal giro della grossa malavita. Ma, nel maggio del 2013, viene nuovamente arrestato assieme ad altre 6 persone dalla Squadra di Polizia Giudiziaria del Commissariato di Tivoli in collaborazione con la Squadra Mobile di Roma dopo un'indagine durata 5 mesi, come complice nel furto di 6,8 milioni di euro a un istituto di vigilanza di Guidonia nella notte tra il 22 ed il 23 dicembre del 2012. Scegliendo il rito abbreviato, il 30 gennaio 2014 il Tribunale di Tivoli lo condanna a cinque anni e quattro mesi di reclusione.\nIl 17 maggio del 2014, Urbani \u00e8 deceduto all'et\u00e0 di 76 anni nella clinica San Marco di Latina, dove era ricoverato allo stadio terminale di un tumore ai polmoni.\nUrbani nella cultura di massa.\nLa figura di Urbani ha ispirato il personaggio del \"Puma\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della Banda della Magliana. Nell'omonima serie televisiva, diretta da Stefano Sollima, il personaggio del \"Puma\" fu interpretato dall'attore Ivano De Matteo."}
{"id": "3257072", "revid": "293377", "url": "https://it.wikipedia.org/wiki?curid=3257072", "title": "Luciano Delfino", "text": "Biografia.\nNato ad Alessandria, svolse la maggior parte della sua carriera agonistica in Liguria. Mor\u00ec a Genova nel maggio 2015 all'et\u00e0 di 82 anni a causa di un malore.\nCarriera.\nCalciatore.\nClub.\nFormatosi nella Sestrese, club con il quale gioca le prime stagioni della sua carriera, passa nel 1952 al , che militava in serie B esordendovi il 23 novembre nella sconfitta casalinga per 2 a 1 contro il .\nIl primo gol tra le file del \"Grifone\" lo segna il 31 maggio 1953 nel pareggio esterno per uno a uno contro il Messina.\nAl termine della stagione il si piazz\u00f2 al primo posto della serie B, ottenendo la promozione nella Serie A 1953-1954.\nCon i \"rossoblu\" disputa sei stagioni in serie A. A partire dalla stagione 1954-1955 cambia ruolo, da ala sinistra a laterale sinistro, diventando uno dei cardini del centrocampo genoano.\nNel 1959 passa all', con cui ottiene la salvezza nella Serie A 1959-1960 e la qualificazione alla Coppa Mitropa 1960.\nNel 1960 passa al Savona, militante nel girone A della Serie C 1960-1961, che lascer\u00e0 nell'aprile 1961 per chiudere la carriera nella in serie D.\nIn carriera ha collezionato complessivamente 109 presenze ed una rete in Serie A (realizzata in occasione della sconfitta esterna del Genoa con la del 6 ottobre 1957) e 3 presenze ed una rete in Serie B\nNazionale.\nIl 15 gennaio 1955, durante la sua militanza nel , gioc\u00f2 una partita in Nazionale Under-23.\nAllenatore.\nDelfino allen\u00f2 vari club dilettantistici liguri tra cui il Pontedecimo. Fu presidente degli allenatori liguri sino al 2009."}
{"id": "3257080", "revid": "123750642", "url": "https://it.wikipedia.org/wiki?curid=3257080", "title": "Ritratto di Johann Kleberger", "text": "Il Ritratto di Johann Kleberger (Bildnis Johann Kleeberger) \u00e8 un dipinto a olio su tavola di tiglio (37x37 cm) di Albrecht D\u00fcrer, siglato e datato 1526, e conservato nel Kunsthistorisches Museum di Vienna. \nStoria.\nL'opera venne eseguita a Norimberga, lo stesso anno che il pittore ritrasse anche Hieronymus Holzschuher e Jakob Muffel. Johann Kleberger era un ricco mercante e finanziere che aveva sposato la figlia vedova dell'amico fraterno di D\u00fcrer, Willibald Pirckheimer, per poi lasciarla pochi giorni dopo le nozze e trasferirsi in Francia. Stabilitosi a Lione si dedic\u00f2 a opere di bene che ne perpetrarono la memoria. \nAlla morte del protagonista il ritratto pass\u00f2 al figliastro Willibal Imhof, che poi lo cedette all'imperatore Rodolfo II.\nDescrizione e stile.\nL'opera \u00e8 il pi\u00f9 originale dei ritratti di D\u00fcrer e sicuramente uno dei pi\u00f9 innovativi dell'epoca. Attingendo alle soluzioni della medaglistica antica, forse ispirandosi alle incisioni sulle medaglie romane di Hans Burgkmair, l'artista ritrasse il busto dell'uomo entro un medaglione che si apre nel muro, su cui corre un'iscrizione proprio come in una vera e propria moneta: . \nIl busto per\u00f2 \u00e8 trattato con estremo realismo e tagliato sotto il collo, come se si trattasse di un modello scultoreo di cera estremamente realistico, appoggiato nella rientranza tanto da proiettare anche l'ombra sulla parete: un vero e proprio antesignano del surrealismo. Molto originale \u00e8 anche l'aspetto dell'uomo, con le lunghe basette di gusto \"ottocentesco\", che fanno assomigliare l'insieme a un ritratto pi\u00f9 neoclassico che rinascimentale. \nJohann Kleberger guarda verso sinistra, di tre quarti. Gli occhi sono grandi e concentrati, il naso dritto e robusto, la bocca stretta, il mento pronunciato. La fronte \u00e8 alta per effetto di una leggera canizie, che ben descrive l'et\u00e0 dell'uomo a quarant'anni. La coloritura \u00e8 estremamente naturalistica, come una persona che si affacci a una finestrella.\nAi quattro angoli della rappresentazione si trovano motivi araldici e il monogramma dell'artista con la data 1526."}
{"id": "3257081", "revid": "104458", "url": "https://it.wikipedia.org/wiki?curid=3257081", "title": "Imperatore Rodolfo II", "text": ""}
{"id": "3257082", "revid": "339392", "url": "https://it.wikipedia.org/wiki?curid=3257082", "title": "Raccomandazione (diritto comunitario)", "text": ""}
{"id": "3257086", "revid": "767487", "url": "https://it.wikipedia.org/wiki?curid=3257086", "title": "J\u00f3nas S\u00e6varsson", "text": ""}
{"id": "3257088", "revid": "1005847", "url": "https://it.wikipedia.org/wiki?curid=3257088", "title": "Procedura di codecisione", "text": ""}
{"id": "3257095", "revid": "31789", "url": "https://it.wikipedia.org/wiki?curid=3257095", "title": "Monetazione del Picenum", "text": "La monetazione del Picenum \u00e8 costituita delle emissioni monetarie delle comunit\u00e0 della zona che, sotto l'imperatore Augusto fu inserita nella regio V della suddivisione dell'Italia.\nTradizionalmente i numismatici trattano le monete delle comunit\u00e0 del Picenum come parte della monetazione greca.\nContesto storico.\nLe emissioni monetarie dell'area si concentrano nel III secolo a.C.. In questo periodo, i Piceni ed i Romani strinsero un'alleanza militare per contrastare l'avanzata dei Galli Senoni, giunti sino a nord del Tevere; nel 299 a.C. si verific\u00f2 la prima azione militare romana in territorio piceno, ai danni degli insediamenti gallici a settentrione del fiume Esino.\nUlteriore conferma del patto militare fra Romani e Piceni venne data da questi ultimi qualche anno dopo, quando i Sanniti, cercando di coinvolgere i Piceni nell'imminente conflitto contro Roma, avvertirono gli alleati Romani della guerra che i Sanniti, coalizzati con i Galli, gli Etruschi e gli Umbri, avevano intenzione di intraprendere. Il conflitto sfoci\u00f2 in una serie di scontri fra i Romani e le popolazioni alleate dei Sanniti, dei quali quello decisivo fu la battaglia di Sentino (295 a.C.), a seguito della quale si accentu\u00f2 l'espansione romana verso l'Adriatico; nel 290 a.C. circa, Roma espanse i propri domini fino ad assorbire il territorio dei Pretuzi, a sud del Picenum. Nello stesso periodo, si acuirono anche le tensioni fra i Romani e i Galli Senoni: questi ultimi furono sconfitti grazie anche all'appoggio dei Piceni, che si schierarono contro le popolazioni celtiche acconsentendo al passaggio dell'esercito romano nel Picenum. A seguito della sconfitta dei Senoni, Roma acquis\u00ec anche i territori gallici, che confinavano a nord con quelli piceni.\nLe conquiste romane mutarono sensibilmente il contesto geopolitico nell'Italia centrale: i domini di Roma si estendevano a nord, ovest e sud del Picenum, circondato dallo Stato romano. La mancanza di autonomia scaturita da ci\u00f2 indusse i Piceni a rompere l'alleanza con Roma e a rivoltarsi contro l'indiretta dominazione romana. La rivolta, guidata dalla citt\u00e0 di Asculum, non ebbe successo e venne sedata dai Romani in due campagne distinte, nel 269 e nel 268 a.C.. Conseguentemente, una parte della popolazione picena fu deportata in Campania, nei pressi di Salerno; il resto dei Piceni fu parzialmente romanizzato, mentre Asculum fu considerata \"civitas foederata\", ovvero alleata di Roma; onde tenere sotto controllo Asculum, nel 264 a.C. fu dedotta a Firmum una colonia di diritto latino.\nContesto storico di Ank\u00f3n (Ancona).\nLa citt\u00e0 di Ancona (\"Ank\u00f3n\" in greco, \"Ancon\" o \"Ancona\" in Latino) fu fondata, secondo Strabone intorno al 387 a.C. da greci di stirpe dorica, esuli siracusani; la colonia, con il nome di Ank\u00f3n, fu fondata, come spesso avveniva, in un luogo in cui era gi\u00e0 presente un emporio greco.\nIl nome deriva dalla parola greca \"\u1f00\u03b3\u03ba\u1ff6\u03bd\" (gomito); riferimenti storici alla collocazione di Ancona e alla conformazione geografica \"a gomito\", da cui la citt\u00e0 prende il nome, sono presenti negli scritti di Strabone, Pomponio Mela, Plinio il Vecchio e Procopio. Questa etimologia si rispecchia nel tipo presente sulla moneta, un gomito.\nAd Ancona si trovavano due famosi tempi: un dedicato a Diomede ed un altro ad Afrodite:\nNel III secolo a.C., la progressiva espansione di Roma nel territorio del Picenum indusse la citt\u00e0 di Ancona ad accettare l'alleanza con i Romani; nel 178 a.C. la citt\u00e0 acconsent\u00ec all'uso del proprio porto da parte dei duumviri navali C. Furio e L. Cornelio Dolabella, che con una flotta di venti imbarcazioni avevano il compito di contrastare le incursioni piratesche degli Illiri.\nI commerci anconetani, gi\u00e0 fiorenti nel periodo greco, assunsero ancor pi\u00f9 grande rilevanza fra II e I secolo a.C., a seguito delle conquiste romane in Oriente che consentirono l'apertura di canali commerciali con Alessandria d'Egitto, Taranto, Delo e Rodi. \nPur mantenendo l'aspetto culturale greco, la polis di Ancona assunse caratteri via via sempre pi\u00f9 romani, divenendo, nel 90 a.C. municipio romano; successivamente, fu inizialmente colonia triumvirale e poi, in occasione delle assegnazioni viritane augustee, colonia augustea.\nContesto storico di Asculum (Ascoli).\nAsculum corrisponde all'odierna Ascoli Piceno. L'etnogenesi principale del popolo italico osco-umbro dei Piceni riferisce di una civilt\u00e0 preromana, allogena del medio Adriatico ma originaria dell'alta Sabina, che in et\u00e0 antica aveva come capitale Asculum. Questa etnogenesi trae forza dalla tradizione letteraria romana che pone all'origine della civilt\u00e0 picena un \"ver sacrum\" compiuto da popolazioni sabine.\nNel 299 a.C. i Piceni strinsero alleanza con i Romani per contrastare le incursioni dei Galli Senoni, ed in seguito furono al fianco di Roma nel conflitto contro i Sanniti, gli Etruschi, gli Umbri ed i Galli. Attorno al 269 a.C., i Piceni spezzarono l'alleanza con i Romani, a seguito del sensibile mutamento geopolitico intervenuto nel contesto del Picenum, sostanzialmente egemonizzato da Roma. La rivolta, condotta da Asculum, fu soppressa in due campagne militari successive, compiute da Roma nel 269 e nel 268 a.C.. Per Asculum il conflitto si risolse in modo meno radicale, rispetto al resto delle citt\u00e0 picene; infatti, a differenza di queste, venne considerata \"civitas foederata\", alleata i Roma.\nContesto storico di Firmum (Fermo).\nA Firmum, che si trovava nel sito della moderna Fermo, nel 266 a.C. fu dedotta una colonia romana. Lo scopo di questa deduzione, oltre al mantenimento di un forte controllo politico sulla regione, fu anche quello di stabilire degli avamposti fedeli sul versante adriatico dell'Italia centrale, nel caso di invasioni dal mare. I coloni romani che giunsero nel fermano furono numerosi, in considerazione del fatto che i Piceni da l\u00ec deportati furono inviati a fondare e rimpinguare numerose citt\u00e0 italiche; inoltre, il processo di romanizzazione fu piuttosto veloce.\nI Romani realizzarono diverse opere urbanistiche per rafforzare la posizione strategica di Firmum; situata sul colle Sabulo, la citt\u00e0 venne via via ad allargarsi sul versante orientale, dove sorsero le abitazioni dei coloni. Vennero costruiti un foro, delle terme ed un teatro. La riuscita romanizzazione del territorio \u00e8 confermata dalla fedelt\u00e0 che, nel corso del tempo, fu dimostrata in battaglia dagli abitanti di Firmum.\nNel 220 a.C., molti dei cittadini fermani presero parte alla battaglia di Talamone, in cui Roma sconfisse i Galli e ampli\u00f2 i suoi possedimenti nel nord Italia. Durante la Guerra Sociale, gli eserciti dei popoli italici insorti che avevano conquistato le numerose colonie romane adriatiche, non riuscirono ad occupare Firmum per la strenua resistenza opposta.\nContesto storico di Hatria (Atri).\nHatria ricopre il sito della moderna Atri; vi fu dedotta una colonia latina poco dopo il 290 a.C. Le monete, fuse, furono emesse dopo questa data, nella prima met\u00e0 del III secolo.\nLe monete di Hatria furono da prima ritenute le pi\u00f9 pesanti e le pi\u00f9 antiche d\u2019Italia; poi furono riabbassate di data. Jacopo Mazzocchi, un tipografo e collezionista di monete, ; la datazione scende con , dopo la deduzione della colonia.\nContesto monetario.\nI contesti monetari pi\u00f9 rilevanti del Picenum sono due. Da una parte c'\u00e8 quello della \"polis\" di origine greca Ank\u00f3n (attuale Ancona), con monete coniate; d'altra parte c'\u00e8 il contesto delle comunit\u00e0 italiche, caratterizzato da monete fuse (\"aes grave\"), e solo in un secondo tempo da monetazione al martello.\nIn particolare le monete fuse presentano una libbra suddivisa in base 10 anzich\u00e9 in base 12. Questa suddivisione \u00e8 caratteristica di una serie di comunit\u00e0 tutte collocate nella costa adriatica. Oltre a quelle del Picenum hanno questa suddivisione alcune comunit\u00e0 dell'Umbria (Ariminum), dei Vestini e della Apulia (Luceria, Venosa) La suddivisione decimale fu usata anche da Capua.\nIn questo caso le frazioni prendono nomi differenti rispetto a quelli utilizzati nella costa tirrenica. Si parla quindi di biuncia, teruncia, quadruncia, e quincuncia, cio\u00e8 dal valore di 2, 3, 4 o 5 once. La libbra di riferimento \u00e8 comunque diversa tra le comunit\u00e0: circa 379 g ad Ariminum, Hatria, o di circa 341 g in Apulia.\nMonetazione di Ank\u00f3n (Ancona).\nDella monetazione di Ank\u00f3n, l'attuale Ancona, ci \u00e8 pervenuto un unico tipo. La datazione non \u00e8 ancora stata definita con precisione, ma esemplari sono stati ritrovati nelle tombe del III e II secolo a.C. La moneta \u00e8 battuta al martello e riporta la scritta in greco \"\u0391\u0393\u039a\u039f\u039d\", ossia \"Ank\u00f3n\", il nome della citt\u00e0 in greco antico.\nLa moneta greca di Ancona \u00e8 la prima mai emessa nella citt\u00e0 dorica e reca le immagini descritte di seguito.\nQuella di Ancona era la zecca greca pi\u00f9 settentrionale dell'Adriatico. La datazione della prima emissione e il periodo di circolazione proposte dagli autori variano all'interno del III secolo a.C. (dal 290 a.C. al 215 a.C.); tutti concordano nel pensare che l'emissione della moneta greca di Ancona cess\u00f2 con la romanizzazione della citt\u00e0 e l'introduzione massiccia delle monete romane. Le monete di Ank\u00f3n sono caratterizzate da una notevole variazione di peso, che \u00e8 stata interpretata come prova di un lungo periodo di emissione.\nAcceso \u00e8 tuttora il dibattito sull'appartenenza della moneta greca di Ancona al sistema monetario romano o a quello greco. Esiste anche una ipotesi di sintesi: quando la citt\u00e0 inizi\u00f2 a coniare moneta, avrebbe scelto le caratteristiche ponderali che potessero adattarsi sia al sistema siracusano, sia al sistema romano e centro-italico, il che spiegherebbe le incertezze moderne sull'attribuzione all'uno o all'altro sistema. La moneta anconitana sarebbe stata cos\u00ec una semiuncia rispettante il peso della vecchia litra di Siracusa.\nAltrettanto vivo \u00e8 il dibattito sull'interpretazione della sigla \"\u03a3\"; coloro che propendono per la datazione pi\u00f9 antica interpretano la sigla presente nel dritto come iniziale di \"semi-obolo\" o di \"emilitron\"; secondo questi studiosi la moneta farebbe parte del sistema monetario greco. Gli studiosi che propendono per la datazione pi\u00f9 recente interpretano invece il sigma come iniziale di \"semiuncia\", come \u00e8 normale nelle monete che seguono il sistema monetario romano, come sarebbe in questo caso. Ci sono altri studiosi che leggono mi e non sigma e ritengono che tale iniziale, comune anche in monete della madrepatria Siracusa, non sia relativa al valore della moneta. Infine, altri studiosi ipotizzano che il sigma sia l'iniziale della citt\u00e0 di Siracusa. \nLa moneta di Ank\u00f3n ha caratteristiche prettamente greche, non solo, ovviamente, per la legenda, ma anche per lo stile, la profondit\u00e0 e il rilievo del conio, nonch\u00e9 per la simbologia. Le somiglianze con le coeve monete siracusane sono notevolissime. Inoltre \u00e8 significativo il fatto che tale moneta \u00e8 coniata, e la tecnica del conio rappresenta un'eccezione nella monetazione del Picenum e delle zone limitrofe, in cui domina la moneta fusa (aes grave).\nA partire dal III e sino al I secolo a.C., la moneta greca di Ancona convive con quella romana, come provano i ritrovamenti anconitani del 2008, in via Barilari e via Podesti. Tra le monete ritrovate in questi siti, comunque, compaiono anche esemplari da Neapolis, Taras (Taranto), Siky\u014dn (Sicione), Thespia\u00ed (Tespie), Korkyra (Corf\u00f9), K\u00f3rinthos (Corinto), Epidamnos (Durazzo), che testimoniano i contatti con i pi\u00f9 importanti centri della grecit\u00e0. \nLa moneta greca di Ank\u00f3n \u00e8 servita di modello per lo stemma della provincia di Ancona, nel quale il mirto e le due stelle sono sostituiti da un ramo di corbezzolo con due frutti, rappresentante il monte Conero.\nInteressante come testimonianza dei rapporti tra la metropoli Syrakousai e la sua colonia Ank\u00f3n \u00e8 la dracma siracusana presente nella collezione numismatica del Museo archeologico nazionale delle Marche, di provenienza anconitana. Fu emessa circa nel 380 a.C., epoca della fondazione di Ancona; essa nel dritto reca la scritta \u03a3\u03a5\u03a1\u0391 e la testa di Atena con elmo corinzio decorato da corona; nel rovescio una stella marina (o Sole a otto raggi) tra due delfini. Oltre alla moneta appena descritta, emessa nel periodo di Dionisio I, altra interessante moneta siracusana ritrovata ad Ancona \u00e8 l'emilitra con testa di Artemide sul dritto e sul rovescio un fulmine e la scritta \u1f08\u03b3\u03b1\u03b8\u03bf\u03ba\u03bb\u1fc6\u03c2 (Agathokl\u0113s), emessa nel periodo del tiranno di Siracusa Agatocle, che rivitalizz\u00f2 la politica adriatica siracusana di Dionisio I. Anche questa moneta si trova al Museo archeologico nazionale delle Marche.\nLa moneta \u00e8 catalogata come Historia Numorum Italy 1.\nMonetazione di Ausculum.\nA questo centro veniva attribuita dubitativamente una serie di monete fuse caratterizzate dalla lettera A.\nAutori pi\u00f9 recenti attribuiscono questa serie a un altro centro con questo nome, Ascoli Satriano, in base alla provenienza degli esemplari ritrovati; questa monetazione \u00e8 collocata temporalmente alla fine del III secolo. Allo stesso centro appartengono anche altre monete enee coniate nel III secolo.\nLa serie \u00e8 costituita da cinque pezzi: quadruncia, teruncia, biuncia, oncia e semioncia. Queste monete sono normalmente catalogate come Thurow 174-178. L'asse ha un peso teorico di circa 98g. La suddivisione dell'asse in 10 once \u00e8 presente anche in altri centri dell'Apulia, come ad esempio Lucera.\nRecano al dritto una grande A che occupa tutto il campo e un numero di tortelli pari al valore in once.\nAl rovescio \u00e8 raffigurato un fulmine.\nMonetazione di Firmum.\nLe monete attribuite a Firmum sono due monete di bronzo fuso (aes grave): una teruncia che reca la legenda FIR e una biuncia con la stessa legenda ma sinistrorsa, cio\u00e8 scritta da destra a sinistra: \nGli esemplari noti sono pochi e quindi la determinazione del valore ponderale della libra presenta incertezze. La stessa determinazione se il sistema monetario si articoli in forma decimale (asse suddivisa in dieci once) o duodecimale (suddiviso in dodici once) \u00e8 dubbio, come anche la stessa datazione.\nVecchi propende per la prima ipotesi e riporta per la teruncia (quadrante) pesi tra 97 e 58 grammi mentre per la bioncia i pesi (sextans) vanno da 49 a 38 grammi.\nRutter et al. propendono invece per l'articolazione duodecimale e indicano un asse di circa 289 grammi. Di conseguenza le monete sono indicate come quadrante e sestante.\nIl quadrante o teruncia ha al dritto una testa giovanile ed il segno di valore costituito da tre punti. Al rovescio \u00e8 rappresentata una testa di bue di fronte e la legenda .\nIl sestante o biuncia presenta al dritto un'ascia bipenne con il segno di valore, costituito da due punti. Al rovescio \u00e8 raffigurata una punta di lancia e la legenda \nLa monete sono catalogate come Vecchi 245 e 247 o come Historia Numorum Italy 9 e 10.\nMonetazione di Hatria.\nAd Hatria \u00e8 attribuita una serie di \"aes grave\" costituita da un asse e da sei frazioni.\nL'asse \u00e8 suddiviso in dieci once e non in dodici come in uso a Roma e in altre popolazioni italiche.\nQuesto tipo di suddivisione \u00e8 presente anche, come gi\u00e0 visto, ad Ausculum Picenum, e nella monetazione di Capua, Ariminum, Luceria, Venusia ecc.\nLe monete sono: quincuncia, quadruncia, teruncia, biuncia, oncia e semioncia. La serie si basa su un asse dal peso di circa 372 grammi.\nQueste monete sono catalogate come Vecchi, da 236 a 244, o come Historia Numorum Italy da 11 a 17.\nLe monete recano l'indicazione del valore, come peraltro la monetazione delle altre comunit\u00e0 italiche ed etrusche. Il valore \u00e8 espresso tramite un numero di punti pari al numero di once che valeva la moneta. Per l'asse si trova pu\u00f2 trovare la lettera \u0399 oppure una L arcaica (). La semioncia \u00e8 indicata da un sigma arcaico ().\nRitrovamenti.\nLe monete presenti in IGCH sono"}
{"id": "3257097", "revid": "117445833", "url": "https://it.wikipedia.org/wiki?curid=3257097", "title": "Cir\u00f2 (vino)", "text": "Il Cir\u00f2 \u00e8 un vino DOP, \u00e8 il primo vino calabrese ad avere la Denominazione di Origine Protetta dal 1969 .\nProdotto in provincia di Crotone nei comuni di Cir\u00f2 e Cir\u00f2 Marina e in parte nei territori di Melissa e Crucoli nelle varianti:"}
{"id": "3257100", "revid": "526238", "url": "https://it.wikipedia.org/wiki?curid=3257100", "title": "Lingua ellenica", "text": ""}
{"id": "3257106", "revid": "729019", "url": "https://it.wikipedia.org/wiki?curid=3257106", "title": "Handley Page Type O", "text": "I bombardieri inglesi Handley Page Type O costituirono la principale serie di aerei da bombardamento a disposizione dei britannici durante la prima guerra mondiale, e furono tra i primi grandi plurimotori capaci di portare a termine missioni di bombardamento strategico.\nProgettati a partire dal 1914 da George R. Volkert e impiegati dal 1916 al 1920, erano gli omologhi inglesi dei Gotha tedeschi, degli Ilya Muromets russi e dei Caproni italiani. Ne furono prodotte due versioni principali, la O/100 e la O/400.\nStoria.\nSviluppo.\nGeorge R. Volkert, l'ingegnere che avrebbe progettato gli Handley Page Type O, nel 1914 aveva appena 26 anni, ed era entrato a far parte della Handley Page Ltd. solo da poco. Allo scoppio della guerra stava lavorando a un grosso biplano monomotore, lo L/200, che costituiva in pratica il primo esperimento britannico nel campo degli aerei di grandi dimensioni. La Marina inglese era estremamente interessata a macchine volanti capaci di grandi distanze e carichi bellici notevoli, e si impegn\u00f2 in modo autonomo nella realizzazione di un suo progetto, che per\u00f2 and\u00f2 incontro a un clamoroso insuccesso: perci\u00f2 si dovette ripiegare sui prototipi Handley Page; ma, poich\u00e9 essi risultavano ancora troppo piccoli e leggeri per soddisfare il direttore dell'Air Department dell'Ammiragliato, il commodoro M. Sueter, il quale voleva un \"maledetto paralizzatore\" (come disse lui stesso), venne emanata una specifica dettagliata per quello che sarebbe diventato l'Handley Page O/100.\nIl prototipo, che portava il nome di O/100 per via del fatto che la sua apertura alare era di 100 piedi, vol\u00f2 il 7 dicembre 1915, e diede prova di caratteristiche soddisfacenti. Ne furono prodotti 46 esemplari prima che si decidesse di intraprendere una serie di modifiche, riguardanti soprattutto l'impianto d'alimentazione e i piani di coda, le quali avrebbero portato al modello O/400; quest'ultimo, i cui collaudi erano iniziati nel settembre 1917, fu prodotto in circa 400 esemplari in Inghilterra, pi\u00f9 altri 107 negli Stati Uniti, costruiti per conto dell'U.S. Air Service, che per\u00f2 non li impieg\u00f2 mai in azioni di guerra.\nTecnica.\nGli Handley Page Type O erano grossi biplani bimotori a fusoliera dalla struttura tradizionale, dotati di un impennaggio orizzontale a sua volta biplano e di una triplice deriva verticale. Le due ali avevano uguale corda, ma l'apertura dell'ala superiore era nettamente maggiore di quella inferiore; esse avevano pianta rettangolare ed erano collegate da quattro coppie di montanti in legno, ampiamente controventati da tiranti d'acciaio, a cui si aggiungevano due strutture a traliccio che vincolavano le gondole dei motori, poste a met\u00e0 altezza tra l'ala superiore e quella inferiore. La struttura delle ali era basata su due travi lignee disposte nel senso dell'apertura (longheroni) e su molte centine, pure lignee, perpendicolari ad esse; il tutto era rivestito in tela. A causa delle loro notevoli dimensioni, le ali erano divise in diversi tronchi, e per facilitare la riposizione dell'aereo esse potevano essere ripiegate all'indietro, grazie a delle cerniere in corrispondenza del longherone posteriore. Gli alettoni erano presenti solo sull'ala superiore.\nI piani di coda erano composti da un doppio stabilizzatore, il cui angolo di incidenza era regolabile a terra per ottimizzare il centraggio in ogni condizione di carico; e da una deriva affiancata da due timoni.\nLa fusoliera aveva sezione rettangolare ed era basata su una struttura a traliccio in legno, rinforzata da tiranti d'acciaio. Anch'essa, come le ali, era divisa in diversi tronconi: la sezione pi\u00f9 avanzata delle quattro ospitava il posto di pilotaggio scoperto, e la postazione difensiva frontale; nella seconda era stato ricavato il vano portabombe.\nLe gondole che ospitavano i motori, costruite in acciaio, alloggiavano anche un serbatoio da 454 l ciascuna, e avevano una forma allungata che offriva una buona penetrazione aerodinamica. Furono impiegati motori di diversi tipi, anche se i pi\u00f9 diffusi furono i Rolls-Royce Eagle (i Mark II o III da 250 CV per l'O/100, i Mark VIII da 360 CV per l'O/400). Essi azionavano per\u00f2 sempre due eliche quadripala ruotanti in direzioni opposte, e furono sempre dotati di radiatori in posizione frontale.\nIl carrello d'atterraggio, di struttura abbastanza complessa, era di tipo triciclo posteriore ed era basato su due coppie di ruote di circa 80-90 cm di diametro poste sotto l'ala inferiore all'altezza delle gondole dei motori, a cui si aggiungeva un piccolo pattino di coda.\nPer quanto riguarda l'armamento, i bombardieri Handley Page potevano trasportare fino a 16 bombe da 51 kg ciascuna, per un totale di oltre 800 chili, cio\u00e8 assai pi\u00f9 di quanto fosse stato inizialmente richiesto dall'Ammiragliato, e anche assai pi\u00f9 dei suoi omologhi stranieri. Il carico bellico era trasportato in una stiva interna i cui portelloni, tenuti chiusi da molle, si aprivano sotto il peso delle bombe quando esse venivano sganciate. Le installazioni difensive comprendevano una postazione anteriore, nel muso dell'aereo, dotata di una o due mitragliatrici Lewis da 7,7 mm, e altre due postazioni simili, localizzate una sul dorso dell'apparecchio (subito dietro l'ala) e una in posizione ventrale, che sparava attraverso un portellone nel pavimento della fusoliera. Un'ampia corazzatura difensiva fu sperimentata sul prototipo, ma fu poi eliminata dagli esemplari di serie per il suo peso eccessivo.\nImpiego.\nIl modello O/100 non ebbe un debutto operativo brillante: il terzo esemplare costruito, al termine del volo di trasferimento in Francia, atterr\u00f2 per errore in un campo tedesco. Le prime missioni operative degli O/100 furono dei pattugliamenti antinave svolti a partire dal 1916 in seno al V Wing del Royal Naval Air Service inglese di base a Dunkerque e poi, dal 1917, anche con il No. 7 Squadron e il III Wing, sempre del RNAS, basati rispettivamente a Dunqerque e a Luxeuil. Il 23 aprile 1917 tre aerei del No. 7 Sq. intercettarono cinque cacciatorpediniere tedesche al largo di Ostenda, e ne danneggiarono gravemente una. Tre giorni pi\u00f9 tardi, per\u00f2, l'abbattimento di un O/100 nel corso di un'azione simile mise in evidenza la vulnerabilit\u00e0 di questi grossi apparecchi, e perci\u00f2 il loro impiego divent\u00f2 quasi esclusivamente notturno.\nUn'azione di bombardamento notturno era gi\u00e0 stata intrapresa in marzo contro una stazione ferroviaria, e nell'estate del 1917 ne furono portate a termine molte altre, dirette contro naviglio leggero, basi di sommergibili, centri industriali, aeroporti (per esempio, quelli da cui partivano i Gotha G.IV che attaccavano l'Inghilterra), e altri bersagli di importanza strategica.\nProprio l'esigenza di impedire le azioni di bombardamento dei Gotha rese urgente l'introduzione in servizio dell'O/400, versione migliorata dell'O/100. I primi di questi nuovi modelli si unirono agli O/100 del 41\u00b0 Wing a Ochey, in Francia, nell'ottobre 1917, e con le nuove consegne furono presto formati gli Squadron 97, 100, 115, 215, 216.\nNella notte tra il 25 e il 26 agosto 1918 due O/400 del No. 215 Sq. ricevettero il battesimo del fuoco attaccando una fabbrica a Mannheim. Da allora in poi, quantit\u00e0 sempre maggiori di bombardieri Handley Page presero parte agli attacchi, volando sulla Germania in formazioni anche di 30 apparecchi alla volta, e infliggendo danni notevoli, anche grazie all'introduzione delle nuove bombe da .\nLe perdite subite dai reparti di O/100 e O/400, causate soprattutto dal fuoco di contraerea, furono comunque pesanti.\nUn solo O/400, appartenente al No.1 Squadron dell'Australian Flying Corps, oper\u00f2 fuori dal teatro europeo, venendo impiegato in Palestina nei ruoli di bombardiere e di trasporto. Il reparto lavor\u00f2 con Thomas E. Lawrence, i cui associati arabi, impressionati dalle dimensioni dell'aereo, lo chiamavano \"il padre di tutti gli aeroplani\".\nDopo la guerra, grazie alle loro grandi dimensioni e all'ampio volume interno disponibile, alcuni O/400 vennero modificati per il trasporto passeggeri. Una decina di essi, in grado di trasportare 12 passeggeri, vennero impiegati nell'immediato dopoguerra in voli tra la Francia e l'Inghilterra per il trasporto di personalit\u00e0 impegnate nelle trattative della conferenza di Versailles. In seguito vennero usati per il trasporto civile dalla Handley Page Transport Ltd., e una loro versione modificata diede origine al modello O/700, realizzato in circa 15 esemplari.\nAlcuni dei 107 O/400 costruiti su licenza negli Stati Uniti vennero impiegati nel dopoguerra dall'aviazione cinese.\nNel 1920 tutti i bombardieri Type O vennero ritirati dal servizio presso la RAF, sostituiti dai Vickers Vimy.\nCultura di massa.\nIn ambito cinematografico, diversi Handley Page Type O compaiono nei film \"Giovani aquile\" e \"The Red Baron\"."}
{"id": "3257108", "revid": "1214201", "url": "https://it.wikipedia.org/wiki?curid=3257108", "title": "Kebba Ceesay", "text": "Carriera.\nClub.\nGran parte della sua carriera professionistica si \u00e8 sviluppata in Svezia, dove la sua famiglia si era stabilita da quando egli aveva 13 anni.\nNel 2005 il giocatore aveva iniziato a giocare a livello senior partendo dal basso, dal quarto gradino della piramide del calcio svedese, con la maglia del Brage.\nPrima dell'inizio della stagione 2007 \u00e8 stato ingaggiato dal Djurg\u00e5rden, ma per debuttare in Allsvenskan ha dovuto attendere qualche mese, pi\u00f9 precisamente il 13 agosto, quando si \u00e8 giocato il derby cittadino contro l'Hammarby vinto 1-0. Nell'Allsvenskan 2007 ha messo a referto quattro presenze in totale, mentre nel campionato successivo le partite giocate sono state sette partendo perlopi\u00f9 dalla panchina (pi\u00f9 sei in prestito al Vasalund). Ceesay ha trovato maggiore spazio nell'undici di partenza a partire dal 2009, in una stagione conclusa con la salvezza acciuffata al 116' minuto dei tempi supplementari nella gara di ritorno dello spareggio-salvezza per non retrocedere.\nNel luglio 2012, a met\u00e0 stagione, Ceesay ha dichiarato che non avrebbe rinnovato il contratto in scadenza con il Djurg\u00e5rden. Pochi giorni dopo ha firmato un quadriennale con i polacchi del Lech Pozna\u0144. In quattro anni \u00e8 sceso in campo in un totale di 53 partite di campionato, presenze concentrate soprattutto nel primo e nel quarto anno.\nNel luglio 2016, una volta terminato il contratto con la formazione polacca, Ceesay ha fatto ritorno al Djurg\u00e5rden firmando un contratto di due anni e mezzo. Questa nuova parentesi tuttavia \u00e8 durata meno rispetto alla precedente, poich\u00e9 gi\u00e0 nel precampionato 2017 \u00e8 sceso in Superettan per giocare con il Dalkurd. Al Dalkurd \u00e8 rimasto due stagioni: nel 2017 la squadra ha conquistato la promozione in Allsvenskan, mentre nel 2018 \u00e8 scesa in Superettan.\nLibero da vincoli contrattuali, ha continuato a giocare nella massima serie con il passaggio al Sirius a partire dal gennaio 2019. Nell'Allsvenskan 2020 ha disputato 26 partite, gran parte da titolare, mentre nel corso del torneo successivo \u00e8 uscito dalle rotazioni del tecnico Henrik Rydstr\u00f6m. Il 25 agosto, ultimo giorno della finestra del calciomercato estivo svedese, si \u00e8 trasferito in prestito all'Helsingborg.\nIn vista del campionato 2021, \u00e8 sceso nuovamente in Superettan con l'acquisizione a titolo definitivo da parte del neopromosso Vasalund. La stagione in rossonero, conclusa con la retrocessione in terza serie, \u00e8 stata la sua ultima in carriera, visto che nel dicembre 2021 ha annunciato il ritiro.\nNazionale.\nNel 2007 ha rappresentato la Nazionale svedese Under-21. Ci\u00f2 non gli ha impedito di esordire nella Nazionale gambiana nel 2010, nella sfida contro la Namibia. Anche in Nazionale ha giocato insieme al portiere Pa Dembo Touray, suo compagno di squadra al Djurg\u00e5rden."}
{"id": "3257111", "revid": "104265", "url": "https://it.wikipedia.org/wiki?curid=3257111", "title": "Ritratto di Hieronymus Holzschuher", "text": "Il Ritratto di Hieronymus Holzschuher \u00e8 un dipinto a olio su tavola di tiglio (48x36 cm) di Albrecht D\u00fcrer, siglato e datato 1526, e conservato nella Gem\u00e4ldegalerie di Berlino. In alto si legge l'iscrizione .\nStoria.\nL'opera venne eseguita a Norimberga, lo stesso anno che il pittore ritrasse anche Johann Kleberger e Jakob Muffel. Hieronymus Holzschuher era un patrizio di Norimberga, senatore e septemviro della citt\u00e0, nato in una famiglia nobile e altolocata.\nLe analoghe dimensioni della tavola di Jakob Muffel farebbero pensare che le due opere fossero state dipinte per qualche occasione ufficiale ed essere esposte in una sala pubblica del municipio cittadino. \nIl ritratto fu di propriet\u00e0 della famiglia fino al 1884. L'assenza di restauri impropri ha determinato oggi il perfetto stato di conservazione, con una strabiliante leggibilit\u00e0 di tutti i dettagli che D\u00fcrer curava minuziosamente, come la barba bianca ritratta pelo per pelo.\nDescrizione e stile.\nIl protagonista \u00e8 ritratto a mezzo busto di tre quarti voltato a sinistra con gli occhi che guardano verso lo spettatore, su uno sfondo neutro, di colore grigio. Il carattere ufficiale dell'opera \u00e8 sottolineato dal taglio statuario e dai bordi che lasciano poco spazio attorno all'effigie.\nIndossa un ampio collo di pelliccia su una giubba scura ed ha uno sguardo orgoglioso e sicuro, a differenza di quello distaccato e perso nel vuoto di Jakob Muffel: il contrasto fu sicuramente voluto poich\u00e9 D\u00fcrer conosceva bene i due personaggi, suoi concittadini, ed essi erano anche amici tra loro. \nL'accuratezza della resa dei dettagli non compromette comunque il vigore dell'insieme, n\u00e9 l'energi\u00e0 psicologica che scaturisce dalla figura.\nSul resto della tavola si trovano gli stemmi delle famiglie Holzschuher e M\u00fcnzer entro un'elaborata composizione araldica tra due rami di alloro, secondo le consuetudini dell'epoca. "}
{"id": "3257112", "revid": "307923", "url": "https://it.wikipedia.org/wiki?curid=3257112", "title": "Cir\u00f2 (disambigua)", "text": "Con Cir\u00f2 si pu\u00f2 intendere:"}
{"id": "3257113", "revid": "767487", "url": "https://it.wikipedia.org/wiki?curid=3257113", "title": "L'amore \u00e8 un attimo/A Lucia", "text": "L'amore \u00e8 un attimo \u00e8 un singolo di Massimo Ranieri, composto da Enrico Polito e scritto da Giancarlo Bigazzi e Gaetano Savio. Con questo brano Ranieri partecip\u00f2 all'Eurovision Song Contest 1971, esibendosi come undicesima canzone prima di \"Vita vidder\" del gruppo svedese Family Four e posizionandosi al quinto posto su 18 canzoni in competizione.\nLa canzone \u00e8 una ballata in cui il cantante cerca di scrivere una lettera alla sua amante per terminare la loro relazione.\nIl brano fu registrato anche in francese, spagnolo e tedesco inglese, ma solo le prime due versioni sono state ascoltate."}
{"id": "3257117", "revid": "287204", "url": "https://it.wikipedia.org/wiki?curid=3257117", "title": "Kappa Pavonidi", "text": "Le Kappa Pavonidi sono uno sciame meteorico: allo sciame \u00e8 stata assegnata la sigla internazionale KPA. Non \u00e8 conosciuto il corpo progenitore dello sciame.\nCaratteristiche.\nLo sciame delle Kappa Pavonidi durante il loro picco, che capita tra il 17 e il 18 luglio, hanno il radiante alle coordinate celesti 18 H 48 M (Ascensione retta), -66,9\u00b0 (Declinazione), la loro velocit\u00e0 \u00e8 di 18,9 km/s.\nAttivit\u00e0 passata e futura.\nIl 17 luglio 1986 \u00e8 stato osservato un piccolo outburst di meteore provenienti da questo sciame: l'outburst \u00e8 durato 70 minuti, molte delle sue meteore erano di colore giallo-arancione, con una magnitudine media di +0,7a. Lo sciame ha raggiunto durante l'outburst un livello di circa 60.\nPeter Jenniskens nel suo lavoro \"Meteor stream activity. IV. Meteor outbursts and the reflex motion of the Sun.\" ha previsto nuovi possibili outburst di Kappa Pavonidi nel 2019 e/o 2020."}
{"id": "3257119", "revid": "767487", "url": "https://it.wikipedia.org/wiki?curid=3257119", "title": "Jani Lyyski", "text": ""}
{"id": "3257122", "revid": "767487", "url": "https://it.wikipedia.org/wiki?curid=3257122", "title": "Una sventatella", "text": "Una sventatella \u00e8 un film muto italiano del 1918 diretto da Gero Zambuto."}
{"id": "3257123", "revid": "125451323", "url": "https://it.wikipedia.org/wiki?curid=3257123", "title": "Ritratto di Jakob Muffel", "text": "Il Ritratto di Jakob Muffel \u00e8 un dipinto a olio su tavola trasferita su tela (48x36 cm) di Albrecht D\u00fcrer, siglato e datato 1526, e conservato nella Gem\u00e4ldegalerie di Berlino. In alto si legge l'iscrizione .\nStoria.\nL'opera venne eseguita a Norimberga, lo stesso anno che il pittore ritrasse anche Johann Kleberger e Hieronymus Holzschuher. Jakob Muffel era borgomastro di Norimberga lo stesso anno in cui l'artista don\u00f2 alla sua citt\u00e0 le tavole dei \"Quattro apostoli\" e non si esclude che l'avvenimento sia legato anche a questo dipinto. Muffel inoltre ebbe ruoli di un certo rilievo nell'amministrazione cittadina, occupando anche le cariche di membro del Consiglio e septemviro.\nLe analoghe dimensioni della tavola di Hieronymus Holzschuher farebbero pensare che le due opere fossero state dipinte per qualche occasione ufficiale ed essere esposte in una sala pubblica del municipio cittadino.\nDescrizione e stile.\nIl protagonista \u00e8 ritratto a mezzo busto di tre quarti voltato a sinistra, su uno sfondo azzurro scuro. Il carattere ufficiale dell'opera \u00e8 sottolineato dal taglio statuario e dai bordi che lasciano poco spazio attorno all'effigie.\nIndossa un ampio collo di pelliccia maculata su una giubba scura e una camicia scura con il colletto ornato di pieghette sul bordo. Lo sguardo \u00e8 distaccato e perso nel vuoto, a differenza di quello orgoglioso e sicuro di Hieronymus Holzschuher: il contrasto fu sicuramente voluto poich\u00e9 D\u00fcrer conosceva bene i due personaggi, suoi concittadini, ed essi erano anche amici tra loro.\nL'accuratezza della resa dei dettagli, come nella pelliccia resa quasi ciuffo per ciuffo, non compromette comunque il vigore dell'insieme, n\u00e9 l'energi\u00e0 psicologica che scaturisce dalla figura. Panofsky sottoline\u00f2 il confronto tra i ritratti dei due funzionari norimberghesi, con la contrapposizione tra il carattere pi\u00f9 risoluto del secondo opposto a quello freddo e disincantato del Muffel, sottolineato dalla bocca sottile e le pupille piccole e fisse."}
{"id": "3257126", "revid": "767487", "url": "https://it.wikipedia.org/wiki?curid=3257126", "title": "Joel Perovuo", "text": "Carriera.\nClub.\nHa giocato complessivamente 19 partite nelle coppe europee, con anche 2 gol segnati in Europa League.\nNazionale.\nHa giocato 2 partite amichevoli con la Nazionale finlandese, con la quale ha anche segnato un gol."}
{"id": "3257130", "revid": "110616803", "url": "https://it.wikipedia.org/wiki?curid=3257130", "title": "The Christmas Album (Air Supply)", "text": "The Christmas Album \u00e8 un album natalizio degli Air Supply, pubblicato nel 1987 su etichetta Arista Records.\nL'album contiene in tutto 10 brani e, oltre a classici della stagione natalizia, come, \" White Christmas \", \" Silent Night \", \" O Come All Ye Faithful \", \"The First Noel \", ecc., comprende anche due inediti, \"The Eyes of a Child\".\nL'album \u00e8 stato ripubblicato in compact disc nel 1990 (su etichetta Arista Records) e nel 1999 (su etichetta BMG Ariola)."}
{"id": "3257133", "revid": "767487", "url": "https://it.wikipedia.org/wiki?curid=3257133", "title": "La passeggera", "text": "La passeggera \u00e8 un film muto italiano del 1918 diretto da Gero Zambuto."}
{"id": "3257136", "revid": "767487", "url": "https://it.wikipedia.org/wiki?curid=3257136", "title": "Luigi Cresta", "text": "Caratteristiche tecniche.\nImpiegato in giovent\u00f9 come centravanti, ha proseguito la carriera come attaccante esterno, in virt\u00f9 di un fisico esile e della sua velocit\u00e0 naturale. Sul finire di carriera arretra la propria posizione in campo, giocando da mezzala.\nCarriera.\nEsordisce nella Vogherese, in Prima Divisione. Nel 1931 passa al , anch'esso in Prima Divisione, in prestito militare. Con la maglia piacentina mette a segno 17 reti in 26 partite, diventando il capocannoniere della squadra e segnalandosi per il poker messo a segno contro l'Aquila Montevarchi nella vittoria casalinga del 18 ottobre 1931 per 7-1 ed una doppietta nella vittoria casalinga del 29 novembre 1931 contro la per 5-1.\nGrazie alle sue prestazioni con la maglia del Piacenza viene notato dal , che lo ingaggia dalla Vogherese al termine del prestito militare. Gioca in Serie A per cinque stagioni consecutive, dal 1932 al 1937, esordendo il 2 ottobre 1932 in Padova-Milan 2-0. La sua prima rete nella massima serie arriva solo nella stagione successiva, il 31 dicembre 1933 contro la Pro Vercelli; in quella stagione mette a segno 5 reti, le uniche della sua militanza milanista. Chiude l'esperienza in rossonero con 57 presenze e 5 reti in campionato e scende di categoria passando al per una stagione e all' per due, sempre senza ripetere in termini realizzativi la stagione piacentina.\nChiude la carriera in Serie C militando nell'Asti e per due stagioni nel Mestre."}
{"id": "3257138", "revid": "439868", "url": "https://it.wikipedia.org/wiki?curid=3257138", "title": "Ahlefeldt", "text": "La famiglia von Ahlefeld \u00e8 una famiglia danese naturalizzata tedesca.\nStoria.\nOrigini.\nPrime notizie se ne hanno gi\u00e0 nel 1152, quando un certo conte Hunold (\"Hunuldus comes de Schwabeck\"), di origini sveve, acquist\u00f2 i terreni di Balthausen e Schwabeck da suo zio Konrad (\"Conradus baro ab Ahlefeld\"); in questo documento, legalizzato dal conte Ermanno II di Winzenburg e dal re Sweyn III di Danimarca, appare per la prima volta il cognome Ahlefeld. Successivamente gli Ahlefeld divennero signori di Ahlefeld e Rumohr, con i fratelli \"Benedictus et Sacco de Prodole\" (Benedikt e Schack di Perd\u00f6hl) tra il 1220 e il 1221. In questo periodo, \"Benedictus de Alevende senior\" (morto nel 1380) fu conestabile del re danese Valdemaro IV e ricevette i possedimenti di Seegaart presso Kiel.\nXVII secolo.\nIl 7 maggio 1672 Cristiano V di Danimarca elev\u00f2 Burchard von Ahlefeld al rango comitale assieme a tutta la sua famiglia; il 14 dicembre 1665 Friedrich, governatore dello Schleswig, fu nominato dall'imperatore \"Reichsgraf\" (Conte del Sacro Romano Impero) e ricevette la signoria di R\u00e9chicourt in Lorena; altri membri della famiglia divennero baroni dell'impero con la signoria i M\u00f6rsberg e altri il titolo di langravio di Langeland e successivamente il medesimo titolo in Norvegia (possedimento danese) a Laurvingen. \nFormazione di nuovi rami.\nNel 1783 il conte Carl Friedrich Ulrich (1750-1829) spos\u00f2 la baronessina Sophie Charlotte Fiederike von Dehn (1769-1846), dalla quale eredit\u00f2 il cognome e il titolo di barone von Dehn von Ahlefeld, dando origine ad un ramo scisso della famiglia. Nel 1837 si form\u00f2 un altro ramo della famiglia: il conte Konrad von Brockdorff fu adottato dallo zio Conrad Graf von Ahlefeld, del quale prese il cognome divenendo Konrad Graf von Brockdorff-Ahlefeld."}
{"id": "3257139", "revid": "767487", "url": "https://it.wikipedia.org/wiki?curid=3257139", "title": "Leggerezza e castigo", "text": "Leggerezza e castigo \u00e8 un film muto italiano del 1918 diretto da Gero Zambuto."}
{"id": "3257140", "revid": "2163948", "url": "https://it.wikipedia.org/wiki?curid=3257140", "title": "Adama", "text": "Adama (in oromonico \"Adaama\" in ge'ez \u12a0\u12f3\u121b) anche conosciuta con il nome di Nazret (\u1293\u12dd\u122c\u1275), \u00e8 una citt\u00e0 dell'Etiopia centrale che si trova 99\u00a0km a sud-est di Addis Abeba.\nAdama \u00e8 stata capoluogo della regione di Oromia e della Zona di Misraq Shewa.\nGeografia.\nLa citt\u00e0 \u00e8 situata ad un'altitudine di 1.712 m s.l.m. nella zona di transizione dall'Acrocoro Etiopico e la Great Rift Valley verso il sud-est.\nStoria.\nAll'inizio del XX secolo l'imperatore Hail\u00e9 Selassi\u00e9 decise di rinominare la citt\u00e0 in onore della citt\u00e0 di Nazaret in Israele. Ma nel 2000 si decise di riusare il suo vecchio nome aborigeno di Adama, il nome Nazret \u00e8 comunque ancora parecchio usato.\nNel 2000 il governo etiope decise di spostare la capitale della regione di Oromia, da Addis Abeba a Adama, non per\u00f2 senza imbattersi in numerose controversie. Secondo i critici lo scopo del governo era quello di togliere importanza ad Addis Abeba all'interno della regione di Oromia.\nLa motivazione del governo era invece fondata sulla presunta inadeguatezza di Addis Ababa nel rappresentare e favorire lo sviluppo di lingua, cultura e storia degli aborigeni Oromo originari di questa regione dell'Oromia.\nIl 10 giugno del 2005 la \"Oromo Peoples' Democratic Organization\" (OPDO), facente parte del EPRDF, ha annunciato di rivoler spostare nuovamente la capitale regionale a Finfinne (il nome aborigeno Oromo della citt\u00e0 di Addis Abeba).\nInfrastrutture e trasporti.\nAdama \u00e8 un importante nodo per le vie di comunicazioni del paese. La citt\u00e0 \u00e8 situata lungo la strada che da Addis Abeba porta a Dire Daua. Un gran numero di camion usano questa strada per viaggiare dal e per i porti marittimi di Gibuti e Assab (anche se quest'ultimo non \u00e8 usato dall'Etiopia a seguito della guerra Etiopia-Eritrea).\nVi faceva tappa inoltre, dal 1917, la Ferrovia Addis Abeba-Gibuti caduta in disuso dal 1978, Adama \u00e8 una stazione della nuova linea Ferrovia Addis Abeba-Gibuti entrata in funzione dal 2016.\nCultura.\nLa citt\u00e0 di Adama ha una sua Universit\u00e0 (in principio era l'Adama Technical Teachers College).\nSport.\nLa squadra di calcio di Adama, \"Adama City FC\" gioca nell\"'Adama Stadium\" ed \u00e8 iscritta alla Federazione calcistica dell'Etiopia. Il 1 gennaio 1993 \u00e8 nata Sifan Hassan, poi naturalizzata olandese,atleta vincitrice di varie competizioni tra cui l\u2019oro sui 5.000 e 10.000 metri a Tokyo 2020."}
{"id": "3257144", "revid": "767487", "url": "https://it.wikipedia.org/wiki?curid=3257144", "title": "Johan Oremo", "text": "Carriera.\nDopo alcune parentesi tra Rengsj\u00f6 SK (sesta serie nazionale), Bolln\u00e4s GIF e S\u00f6derhamns FF (quinta serie), nel 2007 Oremo si trasferisce al Gefle per la sua prima stagione in Allsvenskan. Al primo anno realizza 11 reti in 24 partite, mettendosi in luce tanto da essere acquistato dal Djurg\u00e5rden il 3 luglio 2008, con la firma di un contratto da 4 anni e mezzo.\nLa stagione seguente ha visto Oremo a secco di reti, con 0 gol all'attivo nonostante le 14 presenze. Nel settembre dello stesso anno si \u00e8 inoltre infortunato ad un piede. Nell'ottobre 2010 invece ha riportato un infortunio al legamento crociato.\nNel febbraio 2012, complice la sua uscita dai piani del tecnico Magnus Pehrsson, Oremo \u00e8 ritornato a titolo definitivo al suo club precedente, il Gefle. Al termine della stagione 2016 la squadra \u00e8 retrocessa in Superettan, ma il giocatore \u00e8 rimasto inizialmente in rosa. A met\u00e0 stagione 2017, con il Gefle indirizzato verso la seconda retrocessione consecutiva nonch\u00e9 in crisi finanziaria, Oremo ha lasciato il club dopo cinque anni e mezzo (che si aggiungono all'anno e mezzo trascorso tra il 2007 e l'estate del 2008).\nLa sua squadra successiva \u00e8 stata l'Halmstad, a cui si \u00e8 aggregato nel luglio 2017 dunque a met\u00e0 stagione. Ha segnato al debutto, ma dopo 6 partite e 3 gol si \u00e8 nuovamente infortunato al legamento crociato e l'Halmstad \u00e8 sceso in Superettan. Nel 2018 ha segnato 6 gol in 28 partite, mentre il campionato 2019 l'ha dovuto saltare per intero in quanto in precampionato si \u00e8 lesionato il legamento crociato per la terza volta in carriera.\nRistabilitosi nuovamente, nel gennaio 2020 ha firmato un contratto semestrale con i polacchi del Wigry Suwa\u0142ki, nella seconda serie nazionale. L'8 luglio dello stesso anno \u00e8 tornato a far parte di una squadra svedese iniziando a militare nell'\u00c4ngelholm in Division 2, il quarto livello del calcio nazionale."}
{"id": "3257145", "revid": "599013", "url": "https://it.wikipedia.org/wiki?curid=3257145", "title": "Tetrossido di rutenio", "text": "Il tetrossido di rutenio o ossido di rutenio(VIII) \u00e8 il composto chimico con formula RuO4, dove il rutenio ha numero di ossidazione +8 (il pi\u00f9 alto possibile nella tavola periodica). \u00c8 un solido giallo diamagnetico, molto volatile; la molecola RuO4 ha struttura tetraedrica. Ha forti propriet\u00e0 ossidanti ed \u00e8 quindi molto reattivo; pu\u00f2 reagire in modo esplosivo con composti organici. Il tetracloruro di carbonio \u00e8 uno dei pochi solventi dove si scioglie senza reagire. L'analogo composto OsO4 ha propriet\u00e0 analoghe ed \u00e8 molto pi\u00f9 usato. \nStoria.\nIl tetrossido di rutenio fu isolato per la prima volta nel 1860 da Karl Ernst Claus, che aveva precedentemente scoperto il rutenio nel 1844.\nPropriet\u00e0 fisiche.\nIn condizioni normali RuO4 \u00e8 un solido che cristallizza in aghi rombici gialli, ma fonde gi\u00e0 a 25 \u00b0C. Anche il solido \u00e8 piuttosto volatile e ha un odore caratteristico, simile a quello dell'ozono.\nStruttura molecolare e configurazione elettronica.\nRuO4 \u00e8 un composto molecolare di Ru(VIII), configurazione elettronica \"d\"0, comune al suo omologo superiore OsO4; la molecola ha struttura tetraedrica, simmetria \"T\"d, come previsto in base alla teoria VSEPR. La distanza di legame Ru\u2013O \u00e8 di 170,5 pm. La sua energia di ionizzazione ammonta a 12,15 eV e la sua affinit\u00e0 elettronica a 3,72 eV, superiore a quella dell'atomo di cloro (3,62 eV).\nSintesi.\nIl tetrossido di rutenio si ottiene per ossidazione di soluzioni acquose di cloruro di rutenio(III) o di rutenati (RuO42\u2013) con periodato di sodio, o ipoclorito di sodio, o bromato di sodio. RuO4 \u00e8 scarsamente solubile in acqua e quindi si sviluppa in forma gassosa che pu\u00f2 poi essere raccolta in solventi adatti.\nReattivit\u00e0.\nIn RuO4 il rutenio raggiunge il suo massimo stato di ossidazione, +8. Questo \u00e8 lo stato di ossidazione pi\u00f9 alto possibile per un elemento chimico, ed \u00e8 molto raro. Si osserva anche nel tetrossido di osmio, nel tetrossido di xeno e in pochi altri composti simili. \nRuO4 \u00e8 termicamente instabile e si decompone per riscaldamento formando RuO2 e ossigeno. \u00c8 pi\u00f9 instabile del corrispondente composto di osmio. Il tetrossido di rutenio si riduce anche con idrossido di potassio, formando rutenati tipo RuO42\u2013, dove il rutenio ha numero di ossidazione +6. Reagisce in modo esplosivo con ammoniaca, etanolo, composti organici ossidabili, zolfo e ioduro di idrogeno.\nUsi.\nLa volatilit\u00e0 di RuO4 lo rende un intermedio importante per la separazione dei metalli del platino e per l'isolamento del rutenio elementare.\nIn chimica organica RuO4 viene impiegato come ossidante. \u00c8 un ossidante pi\u00f9 forte (e meno selettivo) di OsO4, ed \u00e8 in grado di ossidare praticamente tutti gli idrocarburi. Ad esempio, ossida l'adamantano a 1-adamantanolo. Si usa in sintesi organica per ossidare alchini terminali a 1,2-dichetoni e alcoli primari ad acidi carbossilici. In questi utilizzi RuO4 \u00e8 preparato in situ in quantit\u00e0 catalitiche da RuO2 o RuCl3 e viene rigenerato aggiungendo periodato di sodio; come solvente si usa una miscela di acetonitrile, acqua e tetracloruro di carbonio. Alla fine si pu\u00f2 aggiungere etere dietilico per precipitare e recuperare il precursore di rutenio.\nDato che RuO4 \u00e8 un ossidante molto aggressivo, le reazioni si possono fare in condizioni blande, in genere a temperatura ambiente. L'ossidazione con RuO4 non agisce sui centri stereogenici, che non vengono ossidati. Un esempio \u00e8 la seguente ossidazione di un diolo ad acido carbossilico:\nAnche l'ossidazione di alcoli epossidici non coinvolge l'anello epossidico:\nIn condizioni pi\u00f9 blande la reazione di ossidazione produce invece aldeidi.\nRuO4 converte facilmente alcol secondari in chetoni. Risultati simili si possono ottenere con ossidanti meno costosi come quelli a base di dimetilsolfossido o clorocromato di piridinio, ma RuO4 \u00e8 ideale quando occorre un ossidante molto energico e occorre mantenere condizioni blande.\nRuO4 rompe facilmente i doppi legami per formare prodotti carbonilici, in modo simile all'ozonolisi. OsO4, un composto di struttura simile a RuO4 e usato pi\u00f9 comunemente come ossidante, non rompe i doppi legami ma forma dioli vicinali.\nSicurezza.\nRuO4 \u00e8 pericoloso in quanto facilmente volatile e forte ossidante. I vapori sono irritanti per gli occhi e le mucose, perch\u00e9 i tessuti vengono rapidamente ossidati. A contatto con sostanze organiche ossidabili pu\u00f2 esplodere anche a temperatura ambiente."}
{"id": "3257147", "revid": "348765", "url": "https://it.wikipedia.org/wiki?curid=3257147", "title": "Nazret", "text": ""}
{"id": "3257153", "revid": "767487", "url": "https://it.wikipedia.org/wiki?curid=3257153", "title": "La moglie di Claudio", "text": "La moglie di Claudio \u00e8 un film muto italiano del 1918 diretto da Gero Zambuto.\nNote di produzione.\nIl film inizia con una citazione della prefazione di Alexandre Dumas (figlio): \"I personaggi della \"Moglie di Claudio\" sono dei simboli. Claudio Ruper non \u00e8 soltanto un grande meccanico, un inventore, un uomo ma \u00e8 l'\"Uomo\" nel gran senso della parola. \u00c8 il francese che ha sofferto nella sua anima ed in quella degli altri, che si \u00e8 elevato, ha una volont\u00e0 tenace e va dritto al suo scopo: la ricostituzione della sua patria smembrata.\""}
{"id": "3257160", "revid": "767487", "url": "https://it.wikipedia.org/wiki?curid=3257160", "title": "Steve Morrow", "text": "Carriera.\nGiocatore.\nClub.\nCresciuto nelle giovanili del Bangor, fu acquistato dall'Arsenal nel 1988, con i \"Gunners\" in nove anni totalizz\u00f2 62 presenze ed una rete in Premier League e contribu\u00ec alla vittoria della Coppa di Lega e della FA Cup nel 1993 e poi della Coppa delle Coppe 1993-1994 giocando da titolare la finale contro il .\nIl periodo ai londinesi fu intervallato da numerose cessioni in prestito: al Reading, allo Watford, al Barnet ed infine ai Queens Park Rangers, che nel 1997 ne acquisirono il cartellino facendolo giocare fino al 2001.\nIn seguito gioc\u00f2 una stagione in prestito al Peterborough United e poi nel 2002 si trasfer\u00ec negli USA per giocare nei Dallas Burn per una stagione, prima di lasciare il calcio giocato.\nNazionale.\nFece parte della Nazionale dell'Irlanda del Nord con la quale disput\u00f2 39 incontri ufficiali fra il 1990 ed il 1999.\nAllenatore.\nHa allenato fra il 2006 e il 2008 gli statunitensi del FC Dallas."}
{"id": "3257167", "revid": "697352", "url": "https://it.wikipedia.org/wiki?curid=3257167", "title": "War Horse", "text": "War Horse \u00e8 un romanzo per ragazzi scritto da Michael Morpurgo e pubblicato nel 1982 da Kaye &amp; Ward. \nTrama.\nIl libro \u00e8 ambientato durante la prima guerra mondiale e narra la storia del cavallo Joey, e di un ragazzo di nome Albert.\nAlbert addestra Joey e passa tutto il tempo con lui, i due si sentono vicini come due fratelli tanto che, se il ragazzo fischia, Joey arriva subito. Sfortunatamente il padre di Albert, pieno di debiti, \u00e8 costretto nel 1914 a vendere Joey alla Cavalleria inglese. Quando Albert lo scopre si dispera e vuole entrare in Cavalleria per stare con Joey, ma ha solo 15 anni e non pu\u00f2 fare altro che fidarsi del capitano Nicholls, che cavalcher\u00e0 il cavallo.\nIl capitano Nicholls gli invia delle lettere per tenerlo informato e anche un ritratto del suo cavallo. Purtroppo per\u00f2 il capitano muore ben presto. \nGli inglesi attaccano i tedeschi, recuperando i cavalli ancora in vita come Joey. Cos\u00ec, nel 1918 il cavallo torna dalla parte degli inglesi, ed Albert maggiorenne e ormai entrato a far parte dell'esercito arriva in un ospedale da campo dove ritrover\u00e0 Joey.\nAdattamenti.\nA partire dal 2007 esiste un adattamento teatrale del libro, firmato da Nick Stafford.\nNel novembre 2008 BBC Radio 2 ha trasmesso un adattamento radiofonico dell'opera, interpretato da Timothy Spall, Brenda Blethyn e Bob Hoskins.\nNel 2011 \u00e8 stato distribuito un adattamento cinematografico dal titolo omonimo, \"War Horse\" diretto da Steven Spielberg ed interpretato da Jeremy Irvine, Benedict Cumberbatch, Emily Watson, Tom Hiddleston e David Kross.\nTraduzione in italiano.\nIl libro \u00e8 stato pubblicato da Rizzoli nella traduzione di Claudia Manzolelli. "}
{"id": "3257174", "revid": "1442080", "url": "https://it.wikipedia.org/wiki?curid=3257174", "title": "Hypo Group Tennis International 1990 - Singolare", "text": "Il singolare del torneo di tennis Hypo Group Tennis International 1990, facente parte dell'ATP Tour, ha avuto come vincitore Ronald Ag\u00e9nor che ha battuto in finale Tarik Benhabiles 3-6, 6-4, 6-3."}
{"id": "3257177", "revid": "367445", "url": "https://it.wikipedia.org/wiki?curid=3257177", "title": "Glial fibrillary acidic protein", "text": ""}
{"id": "3257179", "revid": "367445", "url": "https://it.wikipedia.org/wiki?curid=3257179", "title": "Early prostate cancer antigen-2", "text": ""}
{"id": "3257182", "revid": "400694", "url": "https://it.wikipedia.org/wiki?curid=3257182", "title": "Hellraiser (Ozzy Osbourne)", "text": ""}
{"id": "3257193", "revid": "767487", "url": "https://it.wikipedia.org/wiki?curid=3257193", "title": "Zonzon", "text": "Zonzon \u00e8 un film del 1998 diretto da Laurent Bouhnik.\nTrama.\nTre detenuti di diversa estrazione sociale si trovano nella stessa cella.\n\"Arnaud Grandjean\", un giovane studente dalla vita agiata, sconter\u00e0 sei mesi al fianco di \"Francky\", un rapinatore condannato a dieci anni di reclusione, e Kader, un criminale recidivo di origine maghrebina, condannato a due anni per furto, arrestato in flagranza di reato.\nA questi tre uomini, uniti solo dall'istituto penitenziario (\"Zonzon\"), la convivenza porter\u00e0 gli scontri necessari per comprendere cosa sia la libert\u00e0, che accender\u00e0 la loro vita."}
{"id": "3257195", "revid": "599013", "url": "https://it.wikipedia.org/wiki?curid=3257195", "title": "Edgar Ram\u00edrez", "text": ""}
{"id": "3257197", "revid": "599013", "url": "https://it.wikipedia.org/wiki?curid=3257197", "title": "Gastone Cazzaniga", "text": "Carriera.\nGioc\u00f2 per tre stagioni in Serie A con la maglia della Pro Patria, dal 1930 al 1933 ma tra esse va ricordata la tripletta con cui diede la vittoria il 1\u00ba marzo 1931 alla sua squadra nella sfida casalinga contro il , conclusasi per 3-2 per i lombardi."}
{"id": "3257205", "revid": "117409291", "url": "https://it.wikipedia.org/wiki?curid=3257205", "title": "Periodo (musica)", "text": "Il periodo \u00e8 una suddivisione metrica del pezzo musicale. \u00c8 composto da due o tre frasi musicali, pertanto si sviluppa in 8 o 12 battute, le frasi vengono chiamate rispettivamente antecedente e conseguente, e si conclude con una cadenza.\nIl periodo con due frasi \u00e8 chiamato binario, quello a tre ternario.\nIl periodo musicale di 2 frasi \u00e8 generalmente composto da 8 oppure da 16 battute. Nel primo caso \u00e8 costituito da due frasi di 4 battute, nel secondo da due frasi di 8 battute; per esempio, nella melodia dell'Inno alla gioia di Beethoven, il periodo \u00e8 costituito da 8 battute, composto da due frasi musicali di 4 battute ciascuna. All'interno del periodo musicale la prima frase ha carattere di proposta, mentre la seconda di risposta. Questa caratteristica si accentua quando la prima frase termina con la cadenza sospesa (V grado) e la seconda con la cadenza perfetta."}
{"id": "3257208", "revid": "1793900", "url": "https://it.wikipedia.org/wiki?curid=3257208", "title": "Platak", "text": "Platak \u00e8 una piccola stazione sciistica croata che si estende nella Regione litoraneo-montana, presso la citt\u00e0 di Fiume. Attrezzata con 7 piste e 4 impianti di risalita, si estende tra i 1111 e i 1363\u00a0m s.l.m. Dal 2010 la stazione, dalla cui sommit\u00e0 \u00e8 possibile vedere il mare, ospita gare della Coppa Europa di sci alpino."}
{"id": "3257223", "revid": "37401", "url": "https://it.wikipedia.org/wiki?curid=3257223", "title": "Apparato fonatorio", "text": ""}
{"id": "3257230", "revid": "767487", "url": "https://it.wikipedia.org/wiki?curid=3257230", "title": "Astro Galli", "text": "Carriera.\nGioc\u00f2 per dodici stagioni nel Modena, cinque delle quali nella massima serie."}
{"id": "3257232", "revid": "152625", "url": "https://it.wikipedia.org/wiki?curid=3257232", "title": "Bloodbath in Paradise", "text": ""}
{"id": "3257234", "revid": "767487", "url": "https://it.wikipedia.org/wiki?curid=3257234", "title": "AON Open Challenger 2010", "text": "L'AON Open Challenger 2010 \u00e8 un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Genova in Italia dal 7 al 12 settembre 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che hanno ricevuto una alternate:\nGiocatori passati dalle qualificazioni:\nCampioni.\nSingolare.\n Fabio Fognini ha battuto in finale Potito Starace, 6\u20134, 6\u20131\nDoppio.\n Andre Begemann / Martin Emmrich hanno battuto in finale Brian Battistone / Andreas Siljestr\u00f6m, 1\u20136, 7\u20136(3), [10\u20137]"}
{"id": "3257236", "revid": "136801", "url": "https://it.wikipedia.org/wiki?curid=3257236", "title": "AON Open Challenger", "text": ""}
{"id": "3257240", "revid": "599013", "url": "https://it.wikipedia.org/wiki?curid=3257240", "title": "Alfredo Bajardi", "text": "Vita privata.\nEra il fratello minore di Luigi Bajardi.\nCarriera.\nEsterno destro, gioc\u00f2 per una stagione nella Pro Vercelli in Serie A, segnando 5 gol in 28 partite."}
{"id": "3257243", "revid": "767487", "url": "https://it.wikipedia.org/wiki?curid=3257243", "title": "Copa Sevilla 2010", "text": "Il Copa Sevilla 2010 \u00e8 un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Siviglia in Spagna dal 6 all'11 settembre 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Albert Ramos-Vi\u00f1olas ha battuto in finale Pere Riba, 6\u20133, 3\u20136, 7\u20135\nDoppio.\n Daniel Mu\u00f1oz de la Nava / Santiago Ventura hanno battuto in finale Nikola \u0106iri\u0107 / Guillermo Olaso, 6\u20132, 7\u20135"}
{"id": "3257247", "revid": "599013", "url": "https://it.wikipedia.org/wiki?curid=3257247", "title": "Gennarino Ottogalli", "text": "Caratteristiche tecniche.\nEra un terzino sinistro.\nCarriera.\nHa disputato tre campionati di Serie A dal 1947 al 1950 con le maglie di e , per complessive 25 presenze in massima serie."}
{"id": "3257254", "revid": "182396", "url": "https://it.wikipedia.org/wiki?curid=3257254", "title": "Doura Europos", "text": ""}
{"id": "3257256", "revid": "287204", "url": "https://it.wikipedia.org/wiki?curid=3257256", "title": "Nolan Ryan", "text": "\u00c8 stato uno dei pi\u00f9 forti lanciatori della storia della Major League Baseball (MLB), inserito nella Baseball Hall of Fame nel 1999.\nHa vinto con i New York Mets il 1\u00ba titolo della loro storia nel 1969.\nDal febbraio del 2008 all'ottobre 2013, \u00e8 stato presidente dei Texas Rangers.\nCarriera da giocatore.\nHa giocato nei New York Mets (1966, 1968-1971), nei California Angels (1972-1979), negli Houston Astros (1980-1988) e nei Texas Rangers (1989-1993). Con 27 stagioni giocate, detiene il record del maggior numero di stagioni nella MLB a pari merito con Cap Anson.\nIl 31 luglio 1990 ha ottenuto la 300\u00aa vittoria, entrando cos\u00ec a far parte del Club delle 300 vittorie.\nLe sue statistiche vita nella MLB sono un record vittorie-sconfitte 324-292, con 5714 strikeout e una media PGL di 3.19. In carriera ha tirato 7 no-hitter. Nel 1999 fu inserito nella formazione del secolo della MLB e nello stesso anno fu votato da \"The Sporting News\u200d\" al 41\u00ba posto nella classifica dei migliori cento giocatori di tutti i tempi."}
{"id": "3257260", "revid": "124999460", "url": "https://it.wikipedia.org/wiki?curid=3257260", "title": "Copa Sevilla", "text": "La Copa Sevilla \u00e8 un torneo professionistico di tennis giocato sulla terra gialla che si disputa annualmente al Real Club de Tenis Betis di Siviglia, Spagna, dal 1962. Dopo essere stato un torneo di categoria \"satellite\", in seguito chiamati \"Futures\", dal 1991 fa parte dell'ATP Challenger Tour. \u00c8 l'unico torneo professionistico giocato su questa superficie."}
{"id": "3257262", "revid": "182396", "url": "https://it.wikipedia.org/wiki?curid=3257262", "title": "Assedio di Doura Europos", "text": ""}
{"id": "3257268", "revid": "767487", "url": "https://it.wikipedia.org/wiki?curid=3257268", "title": "Alfredo Spadavecchia", "text": "Carriera.\nIn giovent\u00f9 milit\u00f2 nel Dopolavoro Ferroviario di Rimini; gioc\u00f2 poi in Serie A con , e , e in Division 1 con il ."}
{"id": "3257269", "revid": "345405", "url": "https://it.wikipedia.org/wiki?curid=3257269", "title": "Madonna in preghiera", "text": "La Madonna in preghiera \u00e8 un dipinto a olio su tavola di tiglio (53x43 cm) di Albrecht D\u00fcrer, siglato e datato 1518 (in alto a sinistra), e conservato nella Gem\u00e4ldegalerie di Berlino. \nStoria.\nL'opera si trovava nella collezione Morosini-Gattemburg a Venezia e quando fu messa in vendita, nel 1894, fin\u00ec al museo berlinese. Alle Gallerie dell'Accademia ne esiste una copia abbastanza fedele, dipinta su rame a databile alla fine del Cinquecento o all'inizio del Seicento.\nProbabilmente l'opera faceva parte d un dittico, in cui a sinistra doveva trovarsi forse un \"Cristo dolente\", che Erwin Panofsky pens\u00f2 di individuare in un Redentore pi\u00f9 volte ridipinto in collezione privata a New York.\nDescrizione e stile.\nMaria \u00e8 ritratta a mezzo busto con le mani giunte in preghiera e lo sguardo, dolce e un po' patetico, rivolto di tre quarti a sinistra. Il tradizionale velo blu \u00e8 foderato di lucida stoffa arancione (un colore molto raro che si trovava solo nell'emporio di Venezia), e lascia trasparire maniche rosa, bordate a pighette, e una cuffia bianca che si allunga fino al petto. A questo gi\u00e0 sfolgorante insieme cromatico vano poi aggiunti il verde e il rosso dello sfondo, che avvicinano l'opera alla pi\u00f9 smagliante tradizione veneta. La luce \u00e8 dorata e inonda il volto di Maria, piuttosto idealizzato, creando una dimensione di religioso raccoglimento."}
{"id": "3257270", "revid": "1872770", "url": "https://it.wikipedia.org/wiki?curid=3257270", "title": "Runaway (serie di videogiochi)", "text": "Runaway \u00e8 una serie di videogiochi, composta da tre episodi, prodotti dalla Pendulo Studios."}
{"id": "3257273", "revid": "767487", "url": "https://it.wikipedia.org/wiki?curid=3257273", "title": "Lionello Tulissi", "text": "Carriera.\nCresciuto nell', si trasfer\u00ec dapprima al e quindi alla con la quale, diciassettenne, debutt\u00f2 in Serie C. Gioc\u00f2 in Serie A per due stagioni nella Triestina."}
{"id": "3257274", "revid": "1543377", "url": "https://it.wikipedia.org/wiki?curid=3257274", "title": "Troph\u00e9e des Alpilles 2010", "text": "Il Troph\u00e9e des Alpilles 2010 \u00e8 un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Saint-R\u00e9my-de-Provence in Francia dal 7 al 12 settembre 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Jerzy Janowicz ha battuto in finale \u00c9douard Roger-Vasselin, 3\u20136, 7\u20136(8), 7\u20136(6)\nDoppio.\n Gilles M\u00fcller / \u00c9douard Roger-Vasselin hanno battuto in finale Andis Ju\u0161ka / Deniss Pavlovs, 6\u20130, 2\u20136, [13\u201311]"}
{"id": "3257276", "revid": "136801", "url": "https://it.wikipedia.org/wiki?curid=3257276", "title": "Troph\u00e9e des Alpilles", "text": ""}
{"id": "3257277", "revid": "247222", "url": "https://it.wikipedia.org/wiki?curid=3257277", "title": "Come si cambia", "text": ""}
{"id": "3257281", "revid": "599013", "url": "https://it.wikipedia.org/wiki?curid=3257281", "title": "Brenno Fontanesi", "text": "\u00c8 scomparso nel 2011 all'et\u00e0 di 79 anni, a seguito di un malore occorsogli mentre giocava a tennis.\nCarriera.\nHa disputato 15 incontri in Serie A con la maglia del , nelle cui file ha militato per cinque stagioni dal 1954 al 1959, come portiere di rincalzo del titolare Ottavio Bugatti."}
{"id": "3257284", "revid": "1543377", "url": "https://it.wikipedia.org/wiki?curid=3257284", "title": "Kitty Kola", "text": "Kitty Cola era una bibita al gusto di cola inventata in Svezia, nel paese di Surte, nell'anno 1953. Era prodotta in una fabbrica di birra. \u00c8 stata distribuita da Kopparbergs Bryggeri, Sofiero bryggeri, Fagerdals bryggeri e F\u00e5gelfors Bryggeri &amp; L\u00e4skedrycksfabrik.\nGli ingredienti fondamentali sono: noci di cola e caramello, questa bevanda era ricca di caffeina."}
{"id": "3257285", "revid": "247222", "url": "https://it.wikipedia.org/wiki?curid=3257285", "title": "Ho imparato a sognare tour", "text": ""}
{"id": "3257288", "revid": "37038680", "url": "https://it.wikipedia.org/wiki?curid=3257288", "title": "Il tempo e l'armonia tour", "text": ""}
{"id": "3257290", "revid": "1543377", "url": "https://it.wikipedia.org/wiki?curid=3257290", "title": "TEAN International 2010", "text": "Il TEAN International 2010 \u00e8 un torneo professionistico di tennis giocato sulla terra battuta, che faceva parte dell'ATP Challenger Tour 2010 e dell'ITF Women's Circuit 2010. Si \u00e8 giocato a Alphen aan den Rijn nei Paesi Bassi dal 7 al 12 settembre 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare maschile.\n Jesse Huta Galung ha battuto in finale Thomas Schoorel, 6\u20137(4), 6\u20134, 6\u20134\nSingolare femminile.\n Julia Schruff ha battuto in finale Irena Pavlovi\u0107 6\u20130, 6\u20133\nDoppio maschile.\n Farruch Dustov / Bertram Steinberger hanno battuto in finale Roy Bruggeling / Bas van der Valk, 6\u20134, 6\u20131\nDoppio femminile.\n Danielle Harmsen / Bibiane Schoofs hanno battuto in finale Ksenija Lykina / Irena Pavlovi\u0107, 6\u20133, 6\u20132"}
{"id": "3257292", "revid": "37038696", "url": "https://it.wikipedia.org/wiki?curid=3257292", "title": "In movimento tour", "text": ""}
{"id": "3257294", "revid": "380453", "url": "https://it.wikipedia.org/wiki?curid=3257294", "title": "Coppa di Svizzera (pallavolo femminile)", "text": "La Coppa di Svizzera \u00e8 un torneo di pallavolo organizzato con cadenza annuale dalla Federazione pallavolistica della Svizzera."}
{"id": "3257298", "revid": "1543377", "url": "https://it.wikipedia.org/wiki?curid=3257298", "title": "TEAN International", "text": "Il TEAN International \u00e8 un torneo professionistico di tennis giocato sul cemento, che fa parte dell'ATP Challenger Tour e dell'ITF Women's Circuit. Si gioca annualmente al Alphense Tennis Club di Alphen aan den Rijn nei Paesi Bassi dal 1996. Da 1996 al 2006 ha fatto parte dell'ITF Men's Circuit."}
{"id": "3257300", "revid": "729019", "url": "https://it.wikipedia.org/wiki?curid=3257300", "title": "Strada statale 276 dell'Alto Agri", "text": "La strada statale 276 dell'Alto Agri (SS 276), ora in parte \"strada provinciale ex SS 276 dell'Alto Agri (SP ex SS 276)\", \u00e8 una strada statale e provinciale italiana, il cui percorso si snoda in Basilicata.\nPercorso.\nL'arteria ha inizio nel centro abitato di Brienza dove si distacca dalla strada statale 95 di Brienza. Dopo 900 metri raggiunge lo svincolo Brienza della strada statale 598 di Fondo Valle d'Agri e da questo punto in poi il tracciato prosegue in gran parte parallelo alla stessa SS 598. Il suo percorso passa quindi per i centri abitati di Marsico Nuovo e Paterno, lambendo poi quello di Tramutola nel punto dove si distacca la strada statale 276 dir dell'Alto Agri.\nLa strada prosegue quindi verso est raggiungendo Viggiano ed innestandosi infine sulla ex strada statale 103 di Val d'Agri.\nIn seguito al decreto legislativo n. 112 del 1998, dal 2001 la gestione del tratto SS 598 presso Brienza-SS 103 presso Viggiano (dal km 1,000 al km 49,840) \u00e8 passata dall'ANAS alla Regione Basilicata, che ha provveduto al trasferimento dell'infrastruttura al demanio della Provincia di Potenza.\nNonostante nel precedente decreto si faccia riferimento al trasferimento dell'intera strada, nei fatti il primo tratto misurato in un primo tempo pari a 1,000\u00a0km \u00e8 rimasto in carico all'ANAS come poi rettificato nel D.P.C.M. dell'8 luglio 2010. Attualmente la tratta in esercizio ANAS \u00e8 stata ulteriormente misurata in 0,900\u00a0km.\nStrada statale 276 dir dell'Alto Agri.\nLa ex strada statale 276 dir dell'Alto Agri (SS 276 dir), ora \"strada provinciale ex SS 276 dir dell'Alto Agri (SP ex SS 276 dir)\" in Basilicata e \"strada regionale 276 dir Confine provincia-Innesto SR 103 (SR 276 dir)\" in Campania, \u00e8 una strada regionale e provinciale italiana di collegamento interregionale.\nSi tratta di una diramazione della SS 276 che all'altezza di Tramutola punta verso ovest che, superando il valico della Vaiana, raggiunge la ex strada statale 103 di Val d'Agri nei pressi di Montesano sulla Marcellana.\nIn seguito al decreto legislativo n. 112 del 1998, dal 2001 la gestione del tratto lucano \u00e8 passata dall'ANAS alla Regione Basilicata, che ha provveduto al trasferimento dell'infrastruttura al demanio della Provincia di Potenza; la gestione del tratto campano \u00e8 invece passata dall'ANAS alla Regione Campania, che ha ulteriormente devoluto le competenze alla Provincia di Salerno."}
{"id": "3257302", "revid": "247222", "url": "https://it.wikipedia.org/wiki?curid=3257302", "title": "Amongst the Catacombs of Nephren-Ka", "text": "Amongst the Catacombs of Nephren-Ka \u00e8 il primo album discografico in studio della band brutal death metal statunitense Nile, pubblicato nel 1998 dalla Relapse Records."}
{"id": "3257313", "revid": "767487", "url": "https://it.wikipedia.org/wiki?curid=3257313", "title": "Camp Toccoa", "text": "Camp Toccoa (o Camp Tombs) nella contea di Stephens, in Georgia, \u00e8 stato un campo di addestramento reclute dell'esercito degli Stati Uniti.\nStoria.\nCostruito nel 1940 grazie al colonnello Robert Sink, serv\u00ec ad addestrare il primo gruppo di paracadutisti americani nella storia militare. \u00c8 un luogo conosciuto anche grazie alla serie televisiva della HBO \"Band of Brothers - Fratelli al fronte\", nella quale la Compagnia Easy del 506\u00ba Reggimento di Fanteria Paracadutista, appartenente alla 101\u00aa Divisione Aviotrasportata, viene mostrata iniziare il suo addestramento proprio a Camp Toccoa prima di essere spedita sul fronte europeo della seconda guerra mondiale. Al fianco del campo vi \u00e8 un monte chiamato Currahee Mountain, frequentemente utilizzato nelle esercitazioni delle reclute. I membri del 506\u00ba Reggimento vennero chiamati Currahees che nella lingua Cherokee significa \"In piedi da solo\". La vetta era sormontata da torri di telecomunicazioni. Dopo la seconda guerra mondiale serv\u00ec come carcere minorile, ma per continue evasioni la Georgia dovette chiuderlo ed al suo posto venne costruito un impianto tessile. L'unico edificio rimasto \u00e8 la mensa vicino allo stesso stabilimento."}
{"id": "3257321", "revid": "1851848", "url": "https://it.wikipedia.org/wiki?curid=3257321", "title": "Piero Cazzaniga", "text": "Carriera.\nGioc\u00f2 in Serie A con Torino e Triestina."}
{"id": "3257330", "revid": "37039160", "url": "https://it.wikipedia.org/wiki?curid=3257330", "title": "Donna Gabriella e i suoi figli", "text": ""}
{"id": "3257332", "revid": "767487", "url": "https://it.wikipedia.org/wiki?curid=3257332", "title": "Rijeka Open 2010", "text": "Il Rijeka Open 2010 \u00e8 un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Fiume in Croazia dal 6 al 12 settembre 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Bla\u017e Kav\u010di\u010d ha battuto in finale Rub\u00e9n Ram\u00edrez Hidalgo, 6\u20134, 3\u20136, 7\u20136(5)\nDoppio.\n Adil Shamasdin / Lovro Zovko hanno battuto in finale Carlos Berlocq / Rub\u00e9n Ram\u00edrez Hidalgo, 1\u20136, 7\u20136(9), [10\u20135]"}
{"id": "3257333", "revid": "37039186", "url": "https://it.wikipedia.org/wiki?curid=3257333", "title": "Cirque du Cirill", "text": ""}
{"id": "3257337", "revid": "767487", "url": "https://it.wikipedia.org/wiki?curid=3257337", "title": "Nessuno scrive al colonnello (film)", "text": "Nessuno scrive al colonnello (\"El coronel no tiene quien le escriba\") \u00e8 un film del 1999 diretto da Arturo Ripstein, basato sull'omonimo romanzo dello scrittore Gabriel Garc\u00eda M\u00e1rquez. Protagonista della pellicola \u00e8 l'attrice Salma Hayek.\nFu presentato in concorso al 52\u00ba Festival di Cannes.\nTrama.\nUn vecchio colonnello, veterano di guerra, aspetta da ventisette anni la sua pensione. Da anni ormai, ogni venerd\u00ec si reca all'ufficio postale, per controllare se il denaro gli \u00e8 arrivato, ma ogni venerd\u00ec riceve una delusione, poich\u00e9 non c'\u00e8 nulla per lui.\nSia lui che la moglie sono malati e poveri ed il bisogno del denaro della pensione \u00e8 veramente alto, tanto che i due vivono di stenti e tutti in paese sanno che la sua speranza di trovare qualcosa all'ufficio postale \u00e8 completamente vana. Il colonnello tuttavia persiste nell'andare alla ricerca di ci\u00f2 che gli spetta, pur sapendo di non avere speranze."}
{"id": "3257339", "revid": "1522738", "url": "https://it.wikipedia.org/wiki?curid=3257339", "title": "Suicidio di Lucrezia (D\u00fcrer)", "text": "Il Suicidio di Lucrezia \u00e8 un dipinto a olio su tavola di tiglio (168x75 cm) di Albrecht D\u00fcrer, siglato e datato 1518, e conservato nell'Alte Pinakothek di Monaco. Si tratta di uno dei rari dipinti dall'artista dedicato a un soggetto storico/mitologico. \nStoria.\nProbabilmente l'opera venne concepita molti anni prima, come farebbe pensare un disegno datato 1508 oggi all'Albertina di Vienna. Lo schizzo e poi la tavola a grandezza pressoch\u00e9 naturale si ricollegavano agli studi sulla proporzione, culminati nel 1507 con le tavole di \"Adamo ed Eva\". L'opera non godette di grande successo. Allargato il drappo che le copriva i fianchi nel XVII secolo, venne occultata a lungo dietro un'altra \"Lucrezia\" di Cranach il Vecchio. \nA causa delle numerose divergenze e discordanze nelle proporzioni e dell'espressione della figura, pi\u00f9 grottesca che drammatica, la critica l'ha spesso definita \"l'opera pi\u00f9 impopolare di D\u00fcrer\". Anzelewsky la descrisse come \"una parodia piuttosto che un'esaltazione della figura classica femminile\". Nonostante ci\u00f2 il lavoro di D\u00fcrer ha riscosso anche ammirazione, come l'omaggio che nel 1922 le rese Giorgio de Chirico, appassionato frequentatore dell'Alte Pinakothek, che ne riprese il gesto di autoferirsi in una sua opera. \nDescrizione e stile.\nLa semileggendaria Lucrezia, bellissima figlia di Spurio Lucrezio e moglie di Collatino, prefer\u00ec togliersi la vita piuttosto di sopravvivere all'onta di essere stata violentata dal cugino Sesto Tarquinio. \nD\u00fcrer la rappresent\u00f2 in piedi davanti al cubicolo angusto col letto dove ha subito la violenza. Essa guarda al cielo e, col volto provato dal disonore, si trafigge con una spada il ventre. La sua figura si erge monumentale, priva per\u00f2 di quel senso di sensualit\u00e0 pagana presente nella \"Eva\" del Prado."}
{"id": "3257340", "revid": "300067", "url": "https://it.wikipedia.org/wiki?curid=3257340", "title": "Jeff Adrien", "text": ""}
{"id": "3257343", "revid": "110157", "url": "https://it.wikipedia.org/wiki?curid=3257343", "title": "Meno male che ci sei (romanzo)", "text": "Meno male che ci sei \u00e8 un romanzo di Maria Daniela Raineri del 2007.\nTrama.\nLe protagoniste del romanzo sono Allegra e Luisa. La prima ha 17 anni e si sente trascurata dai suoi genitori (presi dalla paura di invecchiare), esclusa dalle compagne di scuola e considerata come la sorella minore da Gabriele, il ragazzo perfetto interessato ad una studentessa universitaria. Luisa ha 35 anni e poca stima di s\u00e9, lavora in banca, ha una relazione con un uomo sposato ed \u00e8 tormentata da un mutuo trentennale. Le sue due migliori amiche sono una moglie perfetta e una zitella per vocazione. Un incidente fa s\u00ec che Allegra e Luisa si incontrino, da l\u00ec nascer\u00e0 una bella amicizia (a volte con ostacoli da superare) per entrambe ed insieme riusciranno a capire ci\u00f2 che vogliono realmente dalla vita."}
{"id": "3257344", "revid": "36426", "url": "https://it.wikipedia.org/wiki?curid=3257344", "title": "Spurio Lucrezio", "text": ""}
{"id": "3257345", "revid": "767487", "url": "https://it.wikipedia.org/wiki?curid=3257345", "title": "Bra\u0219ov Challenger 2010", "text": "Il Bra\u0219ov Challenger 2010 \u00e8 un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Bra\u0219ov in Romania dal 7 al 12 settembre 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori che hanno ricevuto un alternate:\nGiocatori passati dalle qualificazioni:\nCampioni.\nSingolare.\n \u00c9ric Prodon ha battuto in finale Jaroslav Posp\u00ed\u0161il, 7\u20136(1), 6\u20133\nDoppio.\n Flavio Cipolla / Daniele Giorgini hanno battuto in finale Radu Albot / Andrei Ciumac, 6\u20133, 6\u20134"}
{"id": "3257346", "revid": "530184", "url": "https://it.wikipedia.org/wiki?curid=3257346", "title": "Prof. Layton 3", "text": ""}
{"id": "3257347", "revid": "110157", "url": "https://it.wikipedia.org/wiki?curid=3257347", "title": "Pi\u00f9 bella di cos\u00ec", "text": "Pi\u00f9 bella di cos\u00ec \u00e8 un romanzo di Maria Daniela Raineri del 2008.\nTrama.\nLa protagonista, Antonia, \u00e8 una trentenne con un lavoro non entusiasmante, un ex ragazzo omosessuale, due genitori iperprotettivi, un'amica mezza matta e un capo non tanto comprensivo. La sua vita \u00e8 sconvolta dalla comparsa di una sorella, Lucilla, di cui ignorava l'esistenza. Sono una l'esatto opposto dell'altra. Lucilla aspirante cantante-giornalista-conduttrice tv, \u00e8 bella, estroversa, disordinata e magra. Dopo una convivenza forzata tra le due, Antonia si riscoprir\u00e0."}
{"id": "3257348", "revid": "339392", "url": "https://it.wikipedia.org/wiki?curid=3257348", "title": "Cranach il Vecchio", "text": ""}
{"id": "3257350", "revid": "36426", "url": "https://it.wikipedia.org/wiki?curid=3257350", "title": "Cranach", "text": ""}
{"id": "3257351", "revid": "110157", "url": "https://it.wikipedia.org/wiki?curid=3257351", "title": "Se fosse tutto facile", "text": "Se fosse tutto facile \u00e8 un romanzo di Maria Daniela Raineri del 2010.\nTrama.\nStefano e Valentina sono la coppia protagonista del romanzo. Stefano ha 35 anni; ha trascorso gli ultimi 5 anni in una convivenza con Valentina. Il loro matrimonio \u00e8 ormai finito e Stefano torna dalla madre, la quale non nasconde la soddisfazione di riaverlo con s\u00e9; Stefano per\u00f2 non intende rimanere a lungo nella casa materna. Sperando di recuperare il suo rapporto con Valentina, Stefano ripercorre la loro storia cercando di aggiustare le cose. I due sono completamente diversi: Stefano \u00e8 un cocco di mamma, tollerante, disponibile, con posto fisso e poca iniziativa; Valentina, un po' insicura, ma brillante, irrequieta e intelligente vuole far carriere nel campo dell'editoria. Nonostante la diversit\u00e0 si piacciono dal primo istante e vanno a convivere; successivamente si sposano. Ma la vita quotidiana, gli scontri e le bugie fanno s\u00ec che la loro storia finisca."}
{"id": "3257353", "revid": "36426", "url": "https://it.wikipedia.org/wiki?curid=3257353", "title": "Lucas Cranach il vecchio", "text": ""}
{"id": "3257358", "revid": "339392", "url": "https://it.wikipedia.org/wiki?curid=3257358", "title": "X Factor tour", "text": ""}
{"id": "3257359", "revid": "1813508", "url": "https://it.wikipedia.org/wiki?curid=3257359", "title": "Terremoto della Calabria del 1905", "text": "Il terremoto della Calabria del 1905 fu un grave sisma che si abbatt\u00e9 sulla Calabria centrale tirrenica, devastando una vasta area tra Cosenza e Nicotera, durante la notte tra il 7 e l'8 settembre 1905 alle ore 1:43.\nIl sisma ebbe una magnitudo momento di 7,06 (compresa tra 6,2 e 7,9 secondo vari autori) e un'intensit\u00e0 compresa tra il X e l'XI grado della Scala Mercalli. Esso provoc\u00f2 557 vittime, la maggior parte nell'area del promontorio di Capo Vaticano.\nL'epicentro non \u00e8 conosciuto esattamente, tre ipotesi prevalenti sono 38\u00b080\u2032N e 16\u00b010E (nel mare al largo di Pizzo) 38\u00b067\u2032N e 16\u00b007\u2032E (tra gli abitati di Vibo Valentia e Cessaniti), e 38\u00b063\u2032N e 15\u00b047\u2032E (nel mare tra Capo Vaticano e l'isola di Panarea).\nLa scossa.\nIl terremoto provoc\u00f2 ingenti danni agli edifici e alle infrastrutture gi\u00e0 carenti, devastando il territorio, molti dei danni e delle vittime furono dovute agli effetti sismogeologici come frane indotte, spaccature, scorrimenti del terreno e liquefazioni dei terreni sabbiosi, variazione del regime delle acque su di un'area estesa per oltre 6.000 km2. Ad esempio Aiello Calabro fu distrutto da una frana di crollo di una grande porzione rocciosa del monte sovrastante il paese. \nIl terremoto fu preceduto e seguito da numerosi fenomeni acustici e luminosi, come forti boati e luci boreali sul mare. "}
{"id": "3257363", "revid": "110157", "url": "https://it.wikipedia.org/wiki?curid=3257363", "title": "Museo degli orrori di Dario Argento", "text": "Il museo degli orrori di Dario Argento \u00e8 sito presso il \"Profondo Rosso Store\", negozio aperto a Roma, nel rione Prati, a via dei Gracchi 260 dal regista horror Dario Argento.\nDescrizione.\nL'accesso \u00e8 garantito mediante una scala a chiocciola sita all'interno del negozio Profondo Rosso Store. Il visitatore \u00e8 accolto da una miriade di suoni e rumori agghiaccianti e da una luce fioca che comunque consente di vedere ai lati dell'unico corridoio delle piccole stanzettine chiuse da cancelli in ferro ai cui interni vi sono chiusi i veri e propri orrori che non sono altro che cimeli di film di Dario Argento, tra cui \"D\u00e8moni\", \"Phenomena\", \"La chiesa\" e \"La sindrome di Stendhal\". I cimeli non sono altro che mostri attorno a cui sono ricostruite le scenografie del film corrispettivo di appartenenza. Tuttavia non mancano oggetti horror di altri film diretti da altri registi, sia italiani che stranieri, tra cui la ricostruzione di Freddy Krueger dalla serie \"Nightmare\" e la testa di un rinoceronte dal film \"E la nave va\" di Federico Fellini. Al finire della visita c'\u00e8 l'accompagnatore che non mancher\u00e0 di fare uno scherzetto horror conducendo l'ignaro visitatore davanti ad uno specchio stregato."}
{"id": "3257364", "revid": "1573940", "url": "https://it.wikipedia.org/wiki?curid=3257364", "title": "Nazionale di pallavolo maschile del Sudan", "text": "La nazionale di pallavolo maschile del Sudan \u00e8 una squadra africana composta dai migliori giocatori di pallavolo del Sudan ed \u00e8 posta sotto l'egida della Federazione pallavolistica del Sudan."}
{"id": "3257369", "revid": "1305772", "url": "https://it.wikipedia.org/wiki?curid=3257369", "title": "Everybody's Tennis", "text": " (Hot Shots Tennis in America del Nord \u00e8 un videogioco, primo spin-off della serie \"Everybody's Golf\". Il videogioco \u00e8 stato pubblicato per PlayStation 2 il 16 settembre 2006 in Giappone, il 17 luglio 2007 in America del Norded il 13 aprile 2007 in Europa. Inoltre \u00e8 stato pubblicato anche per PlayStation Portable con il titolo Everybody's Tennis Portable il 25 febbraio 2010 in Giappone, il 29 giugno 2010 in America del Nord ed il 30 aprile 2010 in Europa.\nIl videogioco ha 14 personaggi, 5 arbitri, e 11 campi da tennis. Ci sono 3 modalit\u00e0 diversi tra cui scegliere, che sono Modalit\u00e0 sfida, modalit\u00e0 \"Tennis con tutti\" e la modalit\u00e0 allenamento. Nella modalit\u00e0 sfida, si gioca contro avversari controllati dal computer, al fine di sbloccare contenuti aggiuntivi come costumi alternativi per i personaggi e pi\u00f9 campi. Nella modalit\u00e0 \"Tennis con tutti\", si pu\u00f2 giocare le partite con 1-4 giocatori. La modalit\u00e0 di allenamento permette al giocatore di fare pratica fra il servizio, volley, smash e allenamento generico."}
{"id": "3257378", "revid": "287204", "url": "https://it.wikipedia.org/wiki?curid=3257378", "title": "Jocelyn Perillat", "text": ""}
{"id": "3257384", "revid": "436898", "url": "https://it.wikipedia.org/wiki?curid=3257384", "title": "Kirby's Epic Yarn", "text": ""}
{"id": "3257387", "revid": "1573940", "url": "https://it.wikipedia.org/wiki?curid=3257387", "title": "Parathiodina", "text": "Parathiodina \u00e8 un genere di ragni appartenente alla famiglia Salticidae.\nEtimologia.\nIl nome \u00e8 composto dal greco , \"par\u00e0\", che significa \"simile, somigliante a\" e dal nome del genere Thiodina, con cui ha diverse caratteristiche in comune.\nDistribuzione.\nL'unica specie nota di questo genere \u00e8 stata rinvenuta in alcune localit\u00e0 dell'isola di Hispaniola.\nTassonomia.\nA maggio 2010, si compone di una specie:"}
{"id": "3257388", "revid": "729019", "url": "https://it.wikipedia.org/wiki?curid=3257388", "title": "Strada statale 381 del Passo delle Crocelle e di Valle Cupa", "text": "La strada statale 381 del Passo delle Crocelle e di Valle Cupa (SS 381), ora \"strada provinciale ex SS 381 del Passo delle Crocelle (SP ex SS 381)\" in Basilicata e \"strada regionale 381 Innesto sulla SS 91 (Passo delle Crocelle)-fino al confine con la Basilicata (SR 381)\" in Campania, \u00e8 una strada regionale e provinciale italiana, di collegamento interregionale tra Basilicata e Campania.\nPercorso.\nLa strada ha inizio distaccandosi dalla ex strada statale 93 Appulo-Lucana presso Atella e prosegue grossomodo in direzione sud-ovest, lambendo l'abitato di San Fele e raggiungendo il passo delle Crocelle (1136 m s.l.m.) scende in direzione di Muro Lucano, che non viene direttamente attraversata.\nIl tracciato a questo punto segue la direttrice est-ovest, lambendo Castelgrande ed entrando in Campania: qui il tracciato passa per Laviano e deviando verso nord, si innesta sulla ex strada statale 91 della Valle del Sele, al confine tra la provincia di Salerno e quella di Avellino.\nIn seguito al decreto legislativo n. 112 del 1998, dal 2001 la gestione del tratto lucano \u00e8 passata dall'ANAS alla Regione Basilicata che ha provveduto al trasferimento dell'infrastruttura al demanio della Provincia di Potenza; dal 17 ottobre 2001 la gestione del tratto campano \u00e8 passata alla Regione Campania, che nella stessa data ha ulteriormente devoluto le competenze alla Provincia di Salerno."}
{"id": "3257393", "revid": "765341", "url": "https://it.wikipedia.org/wiki?curid=3257393", "title": "Joseph Patrick Kennedy II", "text": "Biografia.\nJoseph, chiamato cos\u00ec in onore dello zio defunto Joseph Patrick Kennedy Jr., ebbe un'infanzia piuttosto movimentata a causa del suo carattere ribelle. Fu espulso da molte scuole e per un certo periodo frequent\u00f2 anche l'Universit\u00e0 della California, Berkeley, finch\u00e9 non la abbandon\u00f2. Dopo gli studi, ader\u00ec ad un programma federale che si occupava di combattere la tubercolosi nella comunit\u00e0 afroamericana della citt\u00e0 di San Francisco.\nNell'agosto del 1973, mentre guidava una jeep, ci fu un tragico incidente in cui suo fratello David si frattur\u00f2 una vertebra e la sua fidanzata Pam Kelley rimase paralizzata permanentemente. Negli anni successivi la famiglia Kennedy pag\u00f2 tutte le spese necessarie per i trattamenti sanitari di Pam. Dopo l'incidente Joseph torn\u00f2 a studiare e si laure\u00f2.\nNel 1979 fond\u00f2 la \"Citizens Energy\", un'organizzazione non-profit che si occupa principalmente di fornire olio combustibile alle famiglie meno abbienti.Nel 1986 fu eletto alla Camera dei Rappresentanti. In queste vesti si occup\u00f2 principalmente di tematiche sociali, battendosi affinch\u00e9 i lavoratori statunitensi potessero acquistare casa e aprire attivit\u00e0 commerciali. Inoltre si interess\u00f2 della salvaguardia dell'infanzia, proponendo di limitare gli spot televisivi di birra e alcolici fra le ore 19 e le ore 22.\nNel 1998, circa un anno dopo la morte del fratello Michael, Joseph annunci\u00f2 la sua intenzione di abbandonare la politica e infatti non si candid\u00f2 per la rielezione. Dopo l'esperienza politica torn\u00f2 a dirigere la Citizens Energy (che nel frattempo era stata controllata da Michael), impegno che assolve tuttora.\nMatrimoni e figli.\nKennedy si \u00e8 sposato due volte: dalla prima moglie, sposata nel 1979, Sheila Brewster Rauch, figlia di un banchiere, ebbe i due figli gemelli: \nJoseph e Sheila divorziarono nel 1991. Successivamente Kennedy chiese all'arcidiocesi di Boston l'annullamento del matrimonio per potersi risposare con la nuova compagna Anne Elizabeth Kelly, ma la Rauch rifiut\u00f2 l'annullamento e cos\u00ec Kennedy spos\u00f2 la Kelly con rito civile e non religioso."}
{"id": "3257399", "revid": "767487", "url": "https://it.wikipedia.org/wiki?curid=3257399", "title": "Ugo Ferrazzi", "text": "Carriera.\nGioc\u00f2 in Serie A ed in Divisione Nazionale con la Cremonese e con la Triestina. Con i grigiorossi disput\u00f2 oltre 200 partite in dodici stagioni. Era chiamato \"Manina\" per la sua abilit\u00e0 nelle parate a terra. Poi gioca due stagioni a Reggio Emilia, 60 partite di campionato e 5 di Coppa Italia in Serie C, chiude la lunga carriera a Gallarate."}
{"id": "3257403", "revid": "122246", "url": "https://it.wikipedia.org/wiki?curid=3257403", "title": "Nazionale di pallavolo maschile del Ruanda", "text": "La nazionale di pallavolo maschile del Ruanda \u00e8 una squadra africana composta dai migliori giocatori di pallavolo del Ruanda ed \u00e8 posta sotto l'egida della Federazione pallavolistica del Ruanda."}
{"id": "3257405", "revid": "729019", "url": "https://it.wikipedia.org/wiki?curid=3257405", "title": "Strada statale 426 di Polla", "text": "La ex strada statale 426 di Polla (SS 426), ora \"strada regionale 426 Polla-Sant'Arsenio-San Pietro-Innesto SS 166 (per San Rufo) (SR 426)\", \u00e8 una strada regionale italiana che scorre nel Vallo di Diano.\nPercorso.\nLa strada ha inizio distaccandosi dalla ex strada statale 19 delle Calabrie nel quartiere San Pietro di Polla. Dopo poche centinaia di metri supera il fiume Tanagro, raggiungendo il centro del comune dal quale esce in direzione sud, risalendo il percorso del fiume stesso.\nAttraversa Sant'Arsenio e San Pietro al Tanagro. Si riavvicina quindi al tracciato del fiume, innestandosi sulla strada statale 166 degli Alburni.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno."}
{"id": "3257410", "revid": "339392", "url": "https://it.wikipedia.org/wiki?curid=3257410", "title": "Strada Regionale 488 di Roccadaspide", "text": ""}
{"id": "3257420", "revid": "889336", "url": "https://it.wikipedia.org/wiki?curid=3257420", "title": "Oscar Messora", "text": "Caratteristiche tecniche.\nEra un terzino destro.\nCarriera.\nGioc\u00f2 per una stagione in Serie A con il Brescia. Con le rondinelle ha giocato 116 partite e realizzato 10 reti. Ha giocato la prima partita nel Brescia nel campionato di Serie B il 7 aprile 1940 in Brescia- (0-0). L'esordio in Serie A lo fece il 14 ottobre 1945 a Bergamo nella partita Atalanta-Brescia (0-0).\nTra gli anni settanta e ottanta ha allenato le giovanili del Brescia per una dozzina di stagioni."}
{"id": "3257423", "revid": "339392", "url": "https://it.wikipedia.org/wiki?curid=3257423", "title": "Strada Statale 488 di Roccadaspide", "text": ""}
{"id": "3257426", "revid": "124787292", "url": "https://it.wikipedia.org/wiki?curid=3257426", "title": "Quattro Apostoli", "text": " \nI Quattro Apostoli sono un doppio dipinto a olio su tavola di tiglio ( ciascun pannello) di Albrecht D\u00fcrer, databile al 1526 e conservato nell'Alte Pinakothek di Monaco. Nonostante il titolo tradizionale, rappresenta due coppie di santi, non solo apostoli. Si tratta inoltre dell'ultimo lavoro pittorico di D\u00fcrer, che mor\u00ec nel 1528, un vero e proprio testamento spirituale, tra i risultati pi\u00f9 potenti della sua arte.\nStoria.\nIn piena epoca luterana gli artisti avevano vissuto una drastica riduzione di richieste di dipinti, poich\u00e9 accusati di alimentare l'idolatria. Per difendersi forse da queste accuse, nel 1526 dipinse le due monumentali tavole, veri campioni di virt\u00f9 cristiana, che don\u00f2 al municipio della propria citt\u00e0. Esse vennero esposte nella \"Obere Regimenstube\" del municipio, la sala che pi\u00f9 tardi divenne una sorta di \"Kunstkammer\", galleria d'arte. A titolo onorifico (le opere non erano state commissionate) l'artista ricevette comunque un riconoscimento di 100 fiorini.\nSebbene rappresentino Giovanni Evangelista, Pietro, Marco (che apostolo non fu) e Paolo, fin dal 1538 le due tavole sono note come i \"Quattro Apostoli\", quando a un artista locale venne dato l'incarico di dorarne le cornici.\nIn basso le tavole erano corredate di due lunghe iscrizioni di contenuto morale, trascritte dal calligrafo Johann Neudorfer, che vennero asportate nel 1627, quando le opere vennero trasferite a Monaco, per iniziativa dell'elettore di Baviera Massimiliano I. In quell'occasione vennero approntate, per il municipio norimberghese, due copie dei dipinti, alle quali vennero allegate le iscrizioni originali, il cui contenuto erano considerato eretico e dannoso per la sua posizione di sovrano cattolico. Solo nel 1922 esse vennero riunite alle tavole originali.\nEsistono disegni preparatori delle teste a Berlino e a Bayonne.\nDescrizione e stile.\nLa prima tavola mostra Giovanni Evangelista, con un ampio mantello rosso, che domina la scena mentre legge un libro, il suo Vangelo, mentre poco dietro spunta la testa di Pietro con in mano le grosse chiavi del Paradiso, pure concentrato nella lettura.\nL'altra tavola mostra san Paolo vestito di bianco che regge un pesante libro con coperta di cuoio e la spada, suo tipico attributo, mentre dietro affiora dall'oscurit\u00e0 san Marco, con in mano un rotolo di pergamena. Tutte le figure sono di dimensione leggermente superiore al naturale.\nNelle monumentali figure sono confluite suggestioni del periodo veneziano (soprattutto l'attitudine posata di Giovanni Bellini), che sembra di cogliere nella somiglianza coi pannelli laterali del \"Trittico dei Frari\": per questo si pens\u00f2 anche le due tavole dureriane fossero originariamente predisposte per un trittico mai completato, un'ipotesi in realt\u00e0 priva di fondamento. D\u00fcrer infatti le ide\u00f2 e port\u00f2 a termine cos\u00ec come si vedono oggi, come ha confermato anche un'analisi tecnica nel 1960.\nSi tratta di testimonianza della spiritualit\u00e0 maturata con la riforma luterana e apice della sua ricerca pittorica tesa alla ricerca della bellezza espressiva e della precisione della rappresentazione della persona umana e della rappresentazione prospettica dello spazio. Non mancano riferimenti filosofici e simbolici pi\u00f9 profondi, come il rimando ai quattro temperamenti della teoria umorale, come descrisse lo stesso Neudorfer, il calligrafo, nel 1546: il sanguigno (Giovanni, vestito appunto di rosso), il flemmatico (Pietro), il collerico (Marco) e il melanconico (Paolo). Inoltre ogni carattere corrisponde a una diversa et\u00e0 nella vita dell'uomo.\nNelle iscrizioni sono riportati brani biblici dalla recente traduzione di Martin Lutero (1522). La prima linea di entrambe le tabelle contiene riferimenti all'Apocalisse di Giovanni (22:18 ss.), ma il nocciolo successivo contiene un rimprovero ai poteri secolari, rei di aver nascosto la parola divina. Inoltre, vi si legge che tutti dovrebbero prendere d'esempio questi \"quattro uomini eccellenti\", un po' come avveniva in quelle rappresentazioni simboliche nei municipi italiani dipinte per ispirare i magistrati civici."}
{"id": "3257428", "revid": "767487", "url": "https://it.wikipedia.org/wiki?curid=3257428", "title": "Frank McGuire", "text": "\u00c8 membro del Naismith Memorial Basketball Hall of Fame dal 1977 come allenatore."}
{"id": "3257431", "revid": "729019", "url": "https://it.wikipedia.org/wiki?curid=3257431", "title": "Assedio di Dura Europos (256)", "text": "L'assedio di Dura Europos del 256 costitu\u00ec la fase finale della seconda campagna militare di Sapore I contro le armate romane del cosiddetto \"limes\" orientale.\nContesto storico.\nIn un periodo compreso tra l'impero di Filippo l'Arabo e di Treboniano Gallo (251-253) i Sasanidi tornarono ad impossessarsi dell'Armenia, uccidendone il sovrano regnante ed espellendone il figlio (252). Verso la fine di quest'anno o di quello successivo, Sapore I riprese una violenta offensiva contro le province orientali dell'impero romano. Le truppe persiane occuparono numerose citt\u00e0 della provincia di Mesopotamia (compresa la stessa Nisibis), poi si spinsero in Cappadocia, Licaonia e Siria, dove batterono l'esercito romano accorrente a Barbalissos e si impossessarono della stessa Antiochia (caduta forse per il tradimento di un certo Mariade), dove ne distrussero numerosi edifici, razziarono un ingente bottino e trascinarono con s\u00e9 numerosi prigionieri (253).\nAssedio.\nAncora nel 256 gli eserciti di Sapore I, sottraevano importanti roccaforti al dominio romano in Siria, tra cui Dura Europos che questa volta, dopo una strenua resistenza fu definitivamente distrutta insieme all'intera guarnigione romana.\nSi racconta che nel corso dell'assedio e successiva caduta di Dura Europos del 256, i Sasanidi furono abili a costruire un tunnel sotto le mura cittadine, che permisero loro di introdursi di notte ed occupare la citt\u00e0. La guarnigione romana, formata da 2.000 armati, tra cui una \"vexillatio\" della \"legio IIII Scythica\" e la \"cohors XX Palmyrenorum sagittariorum equitata\" era riuscita a sacrificare la strada interna che costeggiava questo lato di mura oltre ai vicini edifici, con il riempimento di quest'area attraverso le macerie dei vicini edifici abbattuti, al fine di rafforzare la base delle mura contro i possibili attacchi persiani da sotto terra.\nI Romani avevano proceduto, inoltre, con la costruzione di un cumulo di terra all'esterno delle mura, formando cos\u00ec uno spalto, sigillato con mattoni di fango per evitarne l'erosione, lungo il lato occidentale che aveva il suo centro nella porta palmirena (ingresso principale alla citt\u00e0 di Dura Europos). Ci\u00f2 per\u00f2 non fu evidentemente sufficiente a impedire l'attacco finale sasanide. Sebbene nessuna fonte racconti in modo dettagliato questo terribile assedio, durato alcuni mesi, rimangono a testimonianza i numerosi scavi archeologici effettuati in loco.\nGli scavi archeologici hanno evidenziato numerosi tentativi di sfondamento da parte degli ingegneri di Sapore I: \nConseguenze.\nQuasi tutti i difensori romani della citt\u00e0 di Dura Europos sopravvissuti, furono condotti a Ctesifonte e venduti come schiavi. La citt\u00e0 fu saccheggiata al punto che non fu mai ricostruita. La successiva offensiva romana vide le armate di Valeriano recuperare parte dei territori perduti con buoni risultati contro le armate sasanidi, fino a tutto il 259. Sembra infatti che gi\u00e0 nella primavera del 257 i Romani ebbero la meglio sui Persiani presso \"Circesium\".\nValeriano, giunto a difendere Edessa dall'assedio persiano, dove i Romani avevano avuto notevoli perdite anche a causa di una pestilenza dilagante, e recatosi ad un incontro con il re persiano, sembra secondo fonti romane, fu fatto prigioniero a tradimento nell'aprile-maggio del 260. \nSecondo invece la fonte ufficiale persiana delle \"Res Gestae Divi Saporis\":\nLa cattura di Valeriano da parte dei Persiani lasci\u00f2 l'Oriente romano alla merc\u00e9 di Sapore I, il quale condusse una nuova offensiva dal suo \"quartier generale\" di \"Nisibis\" riuscendo ad occupare i territori romani fino a Tarso (in Cilicia), Antiochia (in Siria) e Cesarea (in Cappadocia), compresa l'intera provincia romana di Mesopotamia."}
{"id": "3257436", "revid": "767487", "url": "https://it.wikipedia.org/wiki?curid=3257436", "title": "Clair Bee", "text": "\u00c8 membro del Naismith Memorial Basketball Hall of Fame dal 1968 in qualit\u00e0 di contributore"}
{"id": "3257439", "revid": "729019", "url": "https://it.wikipedia.org/wiki?curid=3257439", "title": "Strada statale 562 del Golfo di Policastro", "text": "La ex strada statale 562 del Golfo di Policastro (SS 562), ora \"strada regionale 562/a Innesto SS 18-Scario-Bivio Bosco-San Giovanni a Piro (SR 562/a)\" tra Policastro Bussentino e San Giovanni a Piro, \"strada regionale 562/b San Giovanni a Piro-Lentiscosa-Marina di Camerota (SR 562/b)\" tra San Giovanni a Piro e Marina di Camerota e \"strada regionale 562/c Marina di Camerota-Innesto ex SS 447 (Centola) (SR 562/c)\" tra Marina di Camerota e Centola, \u00e8 una strada regionale italiana della Campania, con funzione di collegamento tra le localit\u00e0 costiere meridionali del Cilento.\nPercorso.\nLa strada inizia dall'innesto con la strada statale 447 di Palinuro nel comune di Centola presso Palinuro, e prosegue raggiungendo le localit\u00e0 di Marina di Camerota, San Giovanni a Piro, per innestarsi infine con la strada statale 18 Tirrena Inferiore nel comune di Santa Marina presso Policastro Bussentino.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno.\nStrada statale 562 dir del Golfo di Policastro.\nLa ex strada statale 562 dir del Golfo di Policastro (SS 562 dir) ora \"strada regionale 562 dir Innesto ex SS 562 (Palinuro)-Innesto SP 17 (San Severino) (SR 562 dir)\", \u00e8 una strada regionale italiana della Campania, che collega la costa vicino Palinuro, con la stazione ferroviaria pi\u00f9 vicina, quella di Centola posta nella frazione di San Severino\nLa strada inizia dalla strada statale 562 del Golfo di Policastro nel comune di Centola presso Palinuro, innestandosi con la strada provinciale 17/b Bivio San Cataldo-Celle di Bulgheria-Poderia-Ponte Mingardo nel comune di Centola presso San Severino.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno."}
{"id": "3257440", "revid": "47767", "url": "https://it.wikipedia.org/wiki?curid=3257440", "title": "Giuda (nome)", "text": "Origine e diffusione.\n\u00c8 un nome di origine aramaica, basato su \"yehudah\", che significa \"onorato\", \"lodato\".\nNella Bibbia era il nome di uno dei dodici figli di Giacobbe e Lia, capo della trib\u00f9 omonima, e da cui discesero Re Davide (i cui nipoti regnarono sul regno di Giuda) e Ges\u00f9. Era inoltre il nome dell'Iscariota, l'apostolo che trad\u00ec Ges\u00f9, e di diversi altri personaggi. La variante inglese Jude venne usata per distinguere Giuda Taddeo da Giuda Iscariota. Proprio a causa di quest'ultimo, in Italia il nome non conobbe grande popolarit\u00e0.\nOnomastico.\nL'onomastico ricorre il 28 ottobre per la Chiesa cattolica, o il 19 giugno per la Chiesa ortodossa, in ricordo di san Giuda Taddeo."}
{"id": "3257442", "revid": "1573940", "url": "https://it.wikipedia.org/wiki?curid=3257442", "title": "Nazionale di pallavolo maschile del Senegal", "text": "La nazionale di pallavolo maschile del Senegal \u00e8 una squadra africana composta dai migliori giocatori di pallavolo del Senegal ed \u00e8 posta sotto l'egida della Federazione pallavolistica del Senegal."}
{"id": "3257456", "revid": "1543377", "url": "https://it.wikipedia.org/wiki?curid=3257456", "title": "Giorno di Zamenhof", "text": "Il Giorno di Zamenhof (Zamenhofa Tago in Esperanto), anche chiamato Giorno dell'Esperanto, \u00e8 celebrato il 15 dicembre, il giorno della nascita del creatore dell'Esperanto L. L. Zamenhof. \u00c8 il giorno pi\u00f9 celebrato nella Cultura esperantista.\nLa storia del festeggiamento dell'Esperanto il giorno della nascita di Zamenhof pu\u00f2 essere fatta risalire alla festa di compleanno per il suo 19\u00ba anno il 17 dicembre 1878, quando present\u00f2 ai suoi amici il suo \"Lingwe uniwersala\", la prima versione della sua lingua internazionale. Entro il 1887, questa lingua si evolvette in quello che viene oggi riconosciuto come l'Esperanto, quando pubblic\u00f2 il suo \"Unua Libro\".\nOggigiorno, molti Esperantisti comprano un nuovo libro sull'Esperanto durante questo periodo dell'anno. Avvengono anche speciali riunioni e feste in tutto il mondo per celebrare l'occasione, che viene sfruttata dagli Esperantisti per riunirsi durante le vacanze.\nAlcuni Esperantisti, non volendo celebrare i raggiungimenti di un singolo uomo, hanno suggerito di celebrare il 15 dicembre come Giorno della Letteratura Esperantista. Essi perci\u00f2 incoraggiano le associazioni Esperantiste che organizzano riunioni in questo giorno ad aggiungere una recensione di un libro, o una lettura di poesie al programma, o di annunciare la pubblicazione di un nuovo libro. A livello individuale, ognuno pu\u00f2 comprare o iniziare a leggere un nuovo libro, o festeggiare in altri modi la letteratura esperantista.\n2009.\nIl 15 dicembre 2009 ha segnato i 150 anni dalla nascita di Zamenhof, e si sono verificati diversi eventi. In questa data, le autorit\u00e0 di Bia\u0142ystok hanno aperto un nuovo Centro Zamenhof, ed \u00e8 stato tenuto un simposio in onore di Zamenhof a New York, con interventi di Arika Okrent, Humphrey Tonkin e altri professori."}
{"id": "3257458", "revid": "36426", "url": "https://it.wikipedia.org/wiki?curid=3257458", "title": "Teatro di Torino", "text": "Il Teatro di Torino (in origine Teatro Scribe), ubicato in Via Giuseppe Verdi 16, nel centro storico della citt\u00e0 a pochi metri di distanza dalla Mole Antonelliana, \u00e8 stato uno dei primi e pi\u00f9 gloriosi teatri del capoluogo piemontese, i cui attuali ruderi costituiscono l'unica memoria superstite delle distruzioni causate dai bombardamenti della seconda guerra mondiale.\nStoria.\nIl Teatro Scribe.\nIn origine si chiamava \"Teatro Scribe\" e fu edificato nel 1857, su progetto dell'architetto Giuseppe Bollati. La sala era un trionfo di dorature e vantava quattro ordini di palchi con loggione, per una capienza complessiva di 1.400 spettatori. Insieme al Carignano e al vicino Regio, costituiva uno dei palchi pi\u00f9 importanti della capitale del Regno di Sardegna.\nIl declino avvenne dopo il 1865, con il contestatissimo trasferimento del ruolo di capitale prima a Firenze e poi a Roma. Da allora il teatro ospit\u00f2 solamente eventi minori quali feste in maschera, balli di carnevale e saltuarie rappresentazioni di compagnie filodrammatiche.\nNel 1915 il \"Teatro Scribe\" divenne noto prevalentemente come ribalta preferita per compagnie dialettali.\nIl Teatro di Torino e la rinascita.\nRidotto a teatro consumato, la sua rinascita la si deve a quell'eclettico imprenditore che fu Riccardo Gualino. Dopo aver inaugurato nel 1925 un piccolo teatro privato in via Galliari 28 presso la propria abitazione, Gualino acquist\u00f2 lo \"Scribe\" e dopo un attento restauro seguito dal critico d'arte Lionello Venturi e dal pittore Gigi Chessa lo rinomin\u00f2 \"Teatro di Torino\".\nNonostante l\u2019intento primario del celebre imprenditore mecenate fosse quello di finanziare un teatro d'avanguardia, dove concertisti e compagnie di prosa di alto livello si esibissero fuori dal repertorio tradizionale, per l\u2019inaugurazione tenutasi il 26 novembre del 1925 venne scelto di portare in scena l\u2019opera di Gioacchino Rossini \"L\u2019italiana in Algeri\", con un grande fondale dipinto da Gigi Chessa.\nLa direzione artistica fu affidata a Guido Maggiorino Gatti che in seguito scrittur\u00f2 le migliori compagnie di prosa del tempo e, con slancio innovativo, scelse di rappresentare anche opere di Alfano, Bloch, Casella, Hindemith, K\u00f3daly, Malipiero, Perrachio, Pizzetti e Prokof'ev che fu personalmente ospite nel 1929. Numerose e apprezzatissime furono le rappresentazioni di autori contemporanei come Berthold Brecht, Luigi Pirandello ed Enrico Prampolini, di cui successivamente furono anche rappresentate alcune opere d'avanguardia ispirate alla corrente futurista, fino ad arrivare a ospitare inconsuete rappresentazioni giapponesi del teatro kabuki. \nIl \"Teatro di Torino\" ospit\u00f2 le migliori compagnie di prosa del tempo e in pochi anni si dot\u00f2 di un'orchestra stabile di altissimo livello, finanziata dallo stesso Gualino e diretta dal maestro Vittorio Gui. Contestualmente, and\u00f2 formarsi anche una prestigiosa scuola di danza che si avvalse della partecipazione di Bella Hutter, Raja Markmann e della stessa Cesarina Gurgo Salice, moglie di Riccardo Gualino. Il \"Teatro di Torino\" visse dunque una nuova, intensa stagione che incontr\u00f2 un assai positivo riscontro nell\"'intellighenzia\" torinese, divenendo un riferimento di rilievo per il panorama culturale della citt\u00e0, seppur in contrasto con la retorica nazionalistica del tempo, fortemente influenzata dal regime fascista. \nMalauguratamente, questa rinascita si rivel\u00f2 troppo breve ed effimera. Dopo appena cinque anni dalla trionfale apertura e stagioni con rappresentazioni di grande richiamo, il \"Teatro di Torino\" cess\u00f2 la sua attivit\u00e0 il nel 1930, a seguito del dissesto economico che travolse il suo ispirato fondatore, Riccardo Gualino e del suo confino a Lipari.\nL'Auditorium Eiar.\nNel 1931 il \"Teatro di Torino\", grazie alla sua modernissima apparecchiatura e a un'invidiabile orchestra stabile venne acquistato dall'EIAR, facendone la propria sede legale e il primo Auditorium Eiar d'Italia.\nOperando per quasi quindici anni, divenne la prima sede della propria Orchestra Sinfonica Nazionale, che oggi ha sede presso il nuovo Auditorium Rai di via Rossini.\nInoltre qui, a partire dagli anni cinquanta del Novecento la RAI effettu\u00f2 i primi esperimenti di trasmissione televisiva.\nI bombardamenti.\nTuttavia il destino segn\u00f2 nuovamente la tormentata storia del teatro. La sua vicinanza al Distretto Militare di via Verdi 16 e alla vicina caserma di corso San Maurizio, lo posero al centro dei bombardamenti anglo-americani del 9 dicembre del 1942, quando fu centrato da un ordigno che lo sventr\u00f2, distruggendo completamente la grande sala, lasciando in piedi soltanto i muri perimetrali e parte del \"foyer\".\nIl teatro oggi ed eventuali sviluppi futuri.\nL'area attualmente continua a essere di propriet\u00e0 della RAI e i ruderi dell'edificio ospitano al loro interno un parcheggio di mezzi aziendali. Ci\u00f2 che rimane dell'edificio del teatro \u00e8 circondato da una sorta di \"distretto della comunicazione\" in quanto, nelle immediate vicinanze, trovano sede il Museo Nazionale del Cinema, il Museo della Radio e della Televisione, la sede storica della Rai e la sede dei corsi di laurea in Scienze della Comunicazione e in Discipline dell'Arte, della Musica e dello Spettacolo.\nSi sono ipotizzate nuove sorti per questo edificio, indicandolo come probabile sede di un futuro Museo dell'Informatica (poi realizzato a Borgata Vittoria), da un'idea dell'imprenditore torinese Marco Boglione.\nBuona parte delle finestre e il muro perimetrale dell'edificio sono rivestiti da pannelli fotografici permanenti relativi al vicino Museo Nazionale del Cinema."}
{"id": "3257459", "revid": "281901", "url": "https://it.wikipedia.org/wiki?curid=3257459", "title": "Arborelle", "text": ""}
{"id": "3257460", "revid": "36426", "url": "https://it.wikipedia.org/wiki?curid=3257460", "title": "Quattro apostoli", "text": ""}
{"id": "3257462", "revid": "1573940", "url": "https://it.wikipedia.org/wiki?curid=3257462", "title": "Thiodina", "text": "Thiodina \u00e8 un genere di ragni appartenente alla famiglia Salticidae.\nCaratteristiche.\nTutte le specie di questo genere hanno due paia di spine bulbose poste nella parte ventrale delle tibie del primo paio di zampe: nonostante alcune ipotesi, la funzione effettiva di queste particolari spine rimane sconosciuta\nDistribuzione.\nLe 20 specie note di questo genere sono diffuse in vari stati delle Americhe.\nTassonomia.\nQuesto genere \u00e8 considerato un sinonimo anteriore di \"Nilakantha\" Peckham &amp; Peckham, 1901 da uno studio dell'aracnologa Bryant del 1950.\nLa dizione \"Nilacantha\" Simon, 1901, adoperata dallo stesso descrittore in alcune pubblicazioni, \u00e8 da ritenersi nomen nudum.\nA maggio 2010, si compone di 20 specie viventi e una fossile:"}
{"id": "3257468", "revid": "1652635", "url": "https://it.wikipedia.org/wiki?curid=3257468", "title": "Musica spagnola", "text": "Sebbene la musica spagnola sia spesso associata a tradizioni come il flamenco e la chitarra classica, \u00e8 invece varia da regione a regione. Artisti importanti come Tom\u00e1s Luis de Victoria, Manuel de Falla, Isaac Alb\u00e9niz e Pepe Romero hanno fatto la storia della musica spagnola.\nStoria.\nStoria medievale.\nI primi popoli a dare l'idea di \"musica spagnola\" sono i Romani, poi i Greci, i Visigoti, i Bizantini, gli Ebrei.\nLa notazione musicale si \u00e8 sviluppata in Spagna dall'VIII secolo con il cosiddetto \"Canto dei Visigoti\", utilizzata per trascrivere le canzoni.\nAnche in ambito ecclesiale si svilupp\u00f2 questa musica, associata per\u00f2 al rito mozarabico.\nDal settecento al novecento.\nDal XVII in Italia alcuni artisti italiani come Domenico Scarlatti, Luigi Boccherini e Gaetano Brunetti entrano a far parte della musica spagnola.\nMiles Davis utilizz\u00f2 delle scale e sonorit\u00e1 spagnole per ricreare atmosfere tipiche di questi luoghi, mischiandole al ritmo e all'armonia del pi\u00f9 moderno Jazz modale. Un esempio \u00e8 l'album \"Sketches of Spain\", oppure la composizione \"flamenco Sketches\" tratta dall'album \"Kind of Blue\".\nNel XIX secolo si afferma il violinista Pablo de Sarasate.\nNel XX secolo si distinse, tra gli altri, Enrique Granados, le cui opere sono in parte caratterizzate dal nazionalismo musicale.\nE ancora ricordiamo l'importante affermazione di Massiel, che con la canzone La, la, la, vinse l' Eurovision Song Contest 1968, la prima edizione a colori.\nLa musica pop.\nPer quanto concerne la musica pop ricordiamo il gruppo musicale Las Ketchup e le girl group delle Sweet California.\nLa musica pop latino.\nPer quanto concerne la musica pop latino molto noti i Los del R\u00edo, con singoli di successo come Macarena (1995).\nLa musica punk.\nIn Spagna il punk cominci\u00f2 a diffondersi alla fine degli Anni '70, dopo la morte di Francisco Franco e l'inizio della transizione democratica, spinto dalle mode che arrivavano dall'originale movimento anglosassone. A differenza di quanto avvenuto per\u00f2 nel Regno Unito, in Spagna (come nel resto d'Europa), lo sviluppo del genere e del movimento cominci\u00f2 a svilupparsi in maniera decisamente pi\u00f9 lenta.\nTra le band pioniere del punk spagnolo ci sono senza dubbio La Banda Trapera del R\u00edo e i Kaka de Luxe, gi\u00e0 attive negli anni '70. Fu soltanto con l'inizio degli anni '80 che molti gruppi musicali presero a piene mani dal movimento, trasponendolo in salsa locale all'interno della Movida madrile\u00f1a. In questo periodo nascono gruppi come i Los Nikis, considerati uno dei gruppi simbolo tra tutti quelli spagnoli."}
{"id": "3257471", "revid": "1782831", "url": "https://it.wikipedia.org/wiki?curid=3257471", "title": "Pirati dei Caraibi - La maledizione del forziere fantasma (videogioco)", "text": "Pirati dei Caraibi - La maledizione del forziere fantasma (\"Pirates of the Caribbean: Dead Man's Chest\") \u00e8 un videogioco basato sul film omonimo sviluppato dalla Griptonite Games e dalla Amaze Entertainment per Game Boy Advance, Nintendo DS e PSP. Si tratta di un videogioco d'avventura che ricalca la trama del film, aggiungendo alcuni elementi nuovi.\nModalit\u00e0 di gioco.\nIl videogioco incorpora elementi dei videogiochi di ruolo permettendo al giocatore di personalizzare il capitano Jack Sparrow e la Perla Nera. \"La maledizione del forziere fantasma\" si svolge fra terra e mare. Nelle ambientazioni sulla terra, il giocatore deve sconfiggere avversari, cercare tesori, membri della ciurma e migliorare l'equipaggiamento della propria nave. Nelle ambientazioni sul mare, il giocatore deve viaggiare da un'isola all'altra per far procedere la storia o semplicemente per esplorare l'ambientazione circostante. Quando la Perla Nera si avvicina ad altre navi, sar\u00e0 ingaggiata una battaglia, in cui se vincitore, il giocatore potr\u00e0 depredare l'altra nave per procurarsi tesori ed altri beni."}
{"id": "3257475", "revid": "116736900", "url": "https://it.wikipedia.org/wiki?curid=3257475", "title": "Sant'Anna Metterza (D\u00fcrer)", "text": "La Sant'Anna Metterza \u00e8 un dipinto a tempera e olio su tavola trasferita su tela (60x50 cm) di Albrecht D\u00fcrer, siglato e datato 1519 (sul bordo destro al centro, forse aggiunti in seguito), e conservato nel Metropolitan Museum di New York.\nStoria.\nL'opera appartenne a Gabriel Tucher di Norimberga, membro di una famiglia di appassionati committenti dell'artista. Nel 1630 la acquisto l'elettore Massimiliano I di Baviera, che la tenne nel castello di Schlei\u00dfheim fino alla met\u00e0 dell'Ottocento. Le ridipinture e il cattivo stato di conservazione svalutarono l'opera, che venne venduta all'asta come copia da D\u00fcrer. Dopo essere passata per collezioni private di Monaco e Odessa, arriv\u00f2 infine negli Stati Uniti, dove venne acquistata da Benjamin Altman il quale in seguito la don\u00f2 al museo newyorkese. Solo in seguito venne restaurata e, riscoperta l'eccellente fattura, \u00e8 oggi considerata tra i capolavori dell'artista.\nEsiste un disegno preparatorio dell'opera nell'Albertina di Vienna. Pure datato al 1519, mostra sant'Anna dipinta a pennello grigio con lumeggiature su sfondo scuro.\nDescrizione e stile.\nA prestare il volto a sant'Anna, avvolta in una cuffia che chiude anche il mento, in voga nella Norimberga dell'epoca, fu a quanto pare Agnes Frey, la moglie del pittore, allora cinquantenne. La figura della santa, monumentale e rassicurante, domina la rappresentazione, con la sua mano protettivamente posata sulla spalla della figlia Maria. Il bianco dell'abbigliamento di sant'Anna risalta particolarmente sullo sfondo verde scuro, mentre Maria, in adorazione del Bambino, indossa una veste rosso chiaro, curata fin nelle pi\u00f9 piccole pieghe dell'abbottonatura. Esempio di grande virtuosismo \u00e8 il velo trasparente che essa tiene sulla testa. Il suo volto \u00e8 dolce e assorto in contemplazione, mentre quello di sant'Anna appare pi\u00f9 vigile e protettivo.\nGes\u00f9 Bambino infine si trova nell'angolo inferiore a sinistra, dormiente, avvolto da fasce e ritratto con grande naturalezza, con la bocca aperta che mostra due dentini e con una cura meticolosa nella capigliatura o nelle morbide ciglia bionde, disegnate una per una.\nAccuratamente calibrata \u00e8 la composizione, con le teste delle due donne inclinate l'una verso l'altra, come se si sfiorassero, che compongono una piramide in cui le linee di forza, i gesti e gli sguardi, fanno correre l'occhio dello spettatore da un'estremit\u00e0 all'altra della tavola."}
{"id": "3257478", "revid": "1573940", "url": "https://it.wikipedia.org/wiki?curid=3257478", "title": "Nazionale di pallavolo maschile delle Seychelles", "text": "La nazionale di pallavolo maschile delle Seychelles \u00e8 una squadra africana composta dai migliori giocatori di pallavolo delle Seychelles ed \u00e8 posta sotto l'egida della Federazione pallavolistica delle Seychelles."}
{"id": "3257480", "revid": "51032", "url": "https://it.wikipedia.org/wiki?curid=3257480", "title": "Astacus fluviatilis", "text": ""}
{"id": "3257482", "revid": "1573940", "url": "https://it.wikipedia.org/wiki?curid=3257482", "title": "Astacus astacus", "text": "Il gambero di fiume (\"Astacus astacus\" ), noto anche come gambero d'acqua dolce, \u00e8 una specie un tempo diffusa in quasi tutt'Italia fino all'epidemia che nel 1880 ne fece strage in buona parte dell'Europa. Era un animale molto diffuso ed era abitualmente consumato almeno una volta alla settimana. \u00c8 una specie molto sensibile all'inquinamento delle acque e pertanto anche se sono stati fatti numerosi tentativi di reinserimento non sono tornati, escluso poche eccezioni, ad occupare in modo stabile i corsi d'acqua dell'Europa occidentale.\n\u00c8 un animale tendenzialmente notturno, solitario e aggressivo. Carnivoro, si nutre di lumache, o carogne e raramente supera i 10\u00a0cm di lunghezza. \n\u00c8 nella lista rossa delle specie a rischio"}
{"id": "3257484", "revid": "767487", "url": "https://it.wikipedia.org/wiki?curid=3257484", "title": "Consilium principis", "text": "Per consilium principis (\"consiglio del principe\") si definisce il gruppo di consiglieri privati dell'imperatore. Privo di uno statuto ufficiale, esso traeva origine dal gruppo di amici e clienti che, durante l'et\u00e0 repubblicana, forniva in via informale supporto e assistenza al magistrato; consisteva, dunque, in una serie di personalit\u00e0 ritenute in possesso di precise competenze e soprattutto fidate.\nPer questa ragione, la fondazione del \"consilium principis\" \u00e8 fatta risalire ad Augusto, primo imperatore romano; soltanto in seguito, sotto Adriano, esso avrebbe cominciato a trasformarsi in una vera e propria camera di consiglio, un organo consultivo nei confronti dell'imperatore giusdicente, con funzione di assistenza nelle decisioni politiche pi\u00f9 importanti e delicate.\nGeneralmente interpellato per supportare l'imperatore nei problemi pi\u00f9 specificamente tecnici (in particolare dal punto di vista giuridico), era per questa ragione composto in particolare da esperti funzionari e rinomati giuristi. Il parere di tali funzionari veniva considerato valido quasi quanto il parere dell'imperatore stesso, tanto che nel tempo si arriv\u00f2 a utilizzare le citazioni di tali esponenti anche all'interno delle sentenze giudiziarie.\nIl nome venne ufficializzato alla fine del II secolo d.C.\nAnche in seguito alla sua istituzionalizzazione, il \"consilium principis\" era totalmente dipendente dalla volont\u00e0 del sovrano, che poteva liberamente deciderne i componenti. A partire dall'et\u00e0 di Diocleziano mut\u00f2 il nome in \"consistorium\" (dal latino \"consisto\", \"stare in piedi\"), subendo una trasformazione dovuta al nuovo carattere autocratico dell'istituto imperiale; ulteriori evoluzioni furono in seguito realizzate da Costantino.\nBibliografia.\nM. Pani, \"La corte dei Cesari\", Roma-Bari 2003."}
{"id": "3257485", "revid": "6923", "url": "https://it.wikipedia.org/wiki?curid=3257485", "title": "Isabelle Darras", "text": "Nel 1997 la diciannovenne Isabelle Darras viene incoronata B Miss Hellas (\u0392 \u039c\u03b9\u03c2 \u0395\u03bb\u03bb\u03ac\u03c2) nel corso del concorso Miss Star Hellas, sponsorizzato da ANT1. Pochi mesi dopo, a Kiev, in Ucraina, la Darras viene incoronata Miss Europa 1997, quarto titolo per la Grecia."}
{"id": "3257488", "revid": "123302915", "url": "https://it.wikipedia.org/wiki?curid=3257488", "title": "Beamish Open Air Museum", "text": "Il Beamish Open Air Museum (\"Museo all'aperto di Beamish\") o semplicemente Beamish Museum, conosciuto anche come (The) North of England Open Air Museum (\"Museo all'aperto dell'Inghilterra del Nord\") \u00e8 un museo all'aperto inaugurato nel 1970 situato nel villaggio inglese di Beamish, nei dintorni di Stanley, nella contea di Durham (Inghilterra nord-orientale).\nIl museo illustra com'era la vita nel nord-est dell'Inghilterra agli inizi del XIX secolo (1820-1825) e agli inizi del XX secolo (1913).\nStoria.\nIl museo fu fondato da Frank Atkinson, in collaborazione con Rosy Allan, ed apr\u00ec i battenti nel febbraio del 1970.\nNel 1975, ricevette la visita della regina Elisabetta II e della Regina madre.\nCaratteristiche.\nIl museo \u00e8 collocato in un'area di ca. 20 ettari: sono stati ricostruiti una citt\u00e0 (dove si trovano, tra l'altro, un emporio, un pub, un gabinetto dentistico, ecc.), un villaggio di minatori, una ferrovia, ecc.\nI visitatori, con cui interagiscono degli attori in costume, si spostano a bordo di tram d'epoca.\nPunti d'interesse.\nVillaggio dei minatori.\nNel villaggio dei minatori, si pu\u00f2 visitare una miniera, che fu attiva dal 1850 al 1958.\nPockerley Waggonway (Stazione ferroviaria).\nSi tratta di una stazione ferroviaria del 1825, che proviene da un villaggio situato nelle montagne della contea di Durham, a ca. 25\u00a0km da Beamish."}
{"id": "3257489", "revid": "1833487", "url": "https://it.wikipedia.org/wiki?curid=3257489", "title": "Gambero d'acqua dolce", "text": "Il nome volgare gambero d'acqua dolce, o gambero di fiume, identifica varie specie di crostacei di acqua dolce, appartenenti alle superfamiglie Astacoidea e Parastacoidea, all'interno dell'ordine dei Decapodi."}
{"id": "3257493", "revid": "37041550", "url": "https://it.wikipedia.org/wiki?curid=3257493", "title": "Beamish Museum", "text": ""}
{"id": "3257499", "revid": "767487", "url": "https://it.wikipedia.org/wiki?curid=3257499", "title": "San Girolamo penitente (D\u00fcrer)", "text": "Il San Girolamo penitente \u00e8 un dipinto a olio su tavola di pero (23x17 cm) di Albrecht D\u00fcrer, databile al 1496 circa e conservato nella National Gallery di Londra.\nStoria e descrizione.\nL'opera venne attribuita a D\u00fcrer nel 1957, in base alla somiglianza del leone con un guazzo su pergamena sicuramente dell'artista nella Hamburger Kunsthalle. Tale disegno risale all'epoca del secondo viaggio in Italia (1506-1507) e si bas\u00f2 quasi certamente su una delle numerose raffigurazioni del leone di San Marco a Venezia. Altri studi vennero impiegati per creare il paesaggio, legati alle cave di pietra nei dintorni di Norimberga.\nIl tema di san Girolamo penitente \u00e8 molto frequente nella pittura dell'epoca. Forse D\u00fcrer si ispir\u00f2 a una delle tavole con questo soggetto di Giovanni Bellini o a un dipinto di Lorenzo Lotto del 1506. Il motivo delle rocce nude farebbe infatti pensare a un'influenza italiana, come il dipinto di Andrea Mantegna.\nGirolamo \u00e8 rappresentato durante il suo eremitaggio con tutti i tipici attributi: il leone addomesticato, il cappello e la veste cardinalizia butta in terra in segno di rinnegazione degli onori terreni, il libro (fu il traduttore della \"Vulgata\"), la pietra per percuotersi il petto in segno di penitenza e il crocifisso a cui rivolgere le preghiere.\nTipicamente nordica \u00e8 l'attenzione alla natura anche negli aspetti pi\u00f9 umili, come gli uccellini, la farfalla bianca in basso, fino alla resa della corteccia dei tronchi o dei singoli fili d'erba.\nIl cielo dello sfondo, dalle drammatiche sfumature rossastre, ricorda una acquerello del pittore, lo \"Stagno in un bosco\", nel British Museum.\nGi\u00e0 nel Fitzwilliam Museum di Cambridge, venne poi acquistato dal museo londinese. Gi\u00e0 datato a una fase tarda, verso il 1519, \u00e8 oggi invece ritenuto prevalentemente un'opera giovanile, vicina al 1496."}
{"id": "3257502", "revid": "486946", "url": "https://it.wikipedia.org/wiki?curid=3257502", "title": "Fortis Trani", "text": ""}
{"id": "3257503", "revid": "767487", "url": "https://it.wikipedia.org/wiki?curid=3257503", "title": "Scandalo al Grand Hotel", "text": "Scandalo al Grand Hotel (\"Thin Ice\") \u00e8 un film del 1937 diretto da Sidney Lanfield. Il film ottenne la nomination per l'Oscar alla migliore coreografia 1938 candidando Harry Losee per la sua coreografia della Suite tratta dall'opera Il principe Igor.\nTrama.\nIn un lussuoso albergo delle Alpi Svizzere, vive e lavora una giovane maestra di sci, Lili Heiser. La ragazza si innamora di uno degli ospiti, un turista che ogni mattina si presenta sulla pista per sciare con lei. In verit\u00e0, quello che si presenta come Rudy Miller \u00e8, invece, Rudolph, un principe in incognito che ha lasciato la sua corte per sfuggire le dure responsabilit\u00e0 del suo rango.\nProduzione.\nProdotto dalla Twentieth Century Fox Film Corporation, il film venne girato in esterni al Mount Rainier National Park, nello Stato di Washington dal 6 maggio all'8 luglio 1937. Il film era interpretato da Sonja Henie, campionessa olimpionica di pattinaggio ai Giochi Invernali del 1928, 1932 e 1936, e si dimostr\u00f2 una perfetta vetrina per mostrare i suoi talenti.\nDistribuzione.\nIl film, distribuito dalla Twentieth Century Fox Film Corporation, usc\u00ec nelle sale il 3 settembre 1937.\nDate di uscita.\ndate di uscita\nAlias"}
{"id": "3257505", "revid": "767487", "url": "https://it.wikipedia.org/wiki?curid=3257505", "title": "Lola Forner", "text": "Biografia.\nEletta Miss Spagna a Lloret de Mar in rappresentanza della provincia di Madrid, la diciannovenne Lola Forner, proveniente da Alicante in seguito partecip\u00f2 anche a Miss Mondo 1979, arrivando al terzo posto, ed a Miss Europa 1980. In seguito la Forner ha intrapreso la carriera di attrice, partecipando a numerose produzioni cinematografiche tra cui \"Il mistero del conte Lobos\" (1984), \"Bianco Apache\" (1987), \"No, la folle gloria del comando\" (1990) e televisive fra cui \"El secreto\" (2001) e \"En nombre del amor\" (2008)."}
{"id": "3257506", "revid": "223320", "url": "https://it.wikipedia.org/wiki?curid=3257506", "title": "Mar\u00eda Dolores Forner", "text": ""}
{"id": "3257508", "revid": "110157", "url": "https://it.wikipedia.org/wiki?curid=3257508", "title": "Night Dreamer", "text": "Night Dreamer \u00e8 un album del sassofonista jazz Wayne Shorter, registrato il 29 aprile del 1964. Si tratta del primo album inciso per l'etichetta discografica Blue Note Records.\nTutti i brani sono stati composti e arrangiati da Wayne Shorter stesso."}
{"id": "3257510", "revid": "1573940", "url": "https://it.wikipedia.org/wiki?curid=3257510", "title": "Nazionale di pallavolo maschile del Togo", "text": "La nazionale di pallavolo maschile del Togo \u00e8 una squadra africana composta dai migliori giocatori di pallavolo del Togo ed \u00e8 posta sotto l'egida della Federazione pallavolistica del Togo."}
{"id": "3257511", "revid": "110157", "url": "https://it.wikipedia.org/wiki?curid=3257511", "title": "JuJu (Wayne Shorter)", "text": "JuJu \u00e8 un album del sassofonista jazz Wayne Shorter, registrato il 3 agosto del 1964.\nTutti i brani sono stati composti da Wayne Shorter stesso."}
{"id": "3257512", "revid": "2039709", "url": "https://it.wikipedia.org/wiki?curid=3257512", "title": "Scontri di Seattle per la conferenza OMC del 1999", "text": "Gli scontri di Seattle per la conferenza OMC del 1999 si verificarono durante delle manifestazioni nate in concomitanza allo svolgimento conferenza dell'Organizzazione mondiale del commercio (OMC) nel 1999, programmata per definire il punto di partenza di un nuovo ciclo di scambi commerciali.\nGli avvenimenti presero piede il 30 novembre 1999, quando l'OMC si \u00e8 riunita presso il \"Washington State Convention and Trade Center\" a Seattle, Stati Uniti. I negoziati furono rapidamente oscurati dalle massicce proteste organizzate al di fuori degli edifici in cui erano presenti i delegati di molti paesi stranieri. Le proteste diedero inizio a quella che divenne la seconda fase del movimento anti-globalizzazione negli Stati Uniti.\nIl numero dei dimostranti, anche secondo le stime pi\u00f9 basse, fu indicato in oltre 40.000 persone, superando qualsiasi dimostrazione precedente avvenuta negli Stati Uniti nei confronti di un vertice mondiale portato avanti da una delle organizzazioni generalmente associate all'economia globale (come l'OMC, il Fondo monetario internazionale (FMI), (o la Banca Mondiale). Gli eventi sono a volte indicati anche come la \"battaglia di Seattle\".\nAvvenimenti.\nLa mattina del 30 novembre 1999 i manifestanti assunsero il controllo delle intersezioni e di punti strategici che impedirono ai delegati di ottenere un passaggio dai loro alberghi al Convention Center. Verso mezzogiorno la protesta, che fino ad allora era stata pacifica, degener\u00f2 a causa dell'infiltrarsi fra i manifestanti di gruppi anarchici vestiti di nero, i Black bloc, i quali presero d'assalto negozi di multinazionali e banche. Nel frattempo il controllo delle strade dei manifestanti era riuscito a spezzare in due blocchi le forze di polizia, i poliziotti che avevano formato un cordone attorno al centro congressi furono tagliati fuori dal resto della citt\u00e0, rimanendo quindi isolati e impossibilitati ad avere rifornimenti e rinforzi. Il resto dei poliziotti che erano rimasti al di fuori della zona sotto controllo dei manifestanti ha alla fine cercato di sfondare la linea di sbarramento a sud.\nOltre 600 persone furono arrestate nel corso di pochi giorni successivi. Uno in particolare lo scontro violento si \u00e8 verificato la sera del 30 novembre, quando la polizia ha perseguito i manifestanti in fuga dal centro nel quartiere bohemien di Capitol Hill, usando gas lacrimogeni, spray al pepe, e forza fisica. Un ordine di polizia di quel giorno aveva intanto vietato l'uso o la vendita di maschere anti-gas, provocando le critiche. Il danno per le imprese commerciali da atti di vandalismo e di vendite perse \u00e8 stato stimato a $ 20 milioni.\nConseguenze.\nLe polemiche internazionali sulla gestione della protesta portarono alle dimissioni del capo della polizia di Seattle Norm Stamper, e probabilmente gioc\u00f2 un ruolo importante nella sconfitta di Greg Nickels nelle elezioni primarie del 2001.\nLe tattiche utilizzate sia dalle forze di polizia e che dai manifestanti sono state ripetute in successive riunioni di OMC, FMI, Banca Mondiale, Area di Libero Commercio delle Americhe e le altre organizzazioni internazionali, nonch\u00e9 in altre particolari manifestazioni nazionali degli Stati Uniti. Per molti in Nord America e nei circoli anarchici radicali i disordini di Seattle sono stati un successo e sono stati considerati come le pi\u00f9 recenti vittorie negli Stati Uniti di questi movimenti, anche se non c'era quasi mai alcuna menzione di \" anti-globalizzazione\" nei media americani, mentre portarono avanti i motivi per cui non ci si sarebbe dovuti opporre al WTO. Tuttavia questa fu solo la seconda di queste manifestazioni di massa, la prima vera manifestazione che fu la radice di questi movimenti di protesta si ebbe il 12 dicembre 1997 quando furono bloccati i centri citt\u00e0 di Melbourne, Perth, Sydney e Darwin.\nIl 16 gennaio 2004 la citt\u00e0 accord\u00f2 un pagamento a 157 persone arrestate al di fuori della zona di non-protesta un totale di 250.000 dollari.\nIl 30 gennaio 2007 una giuria federale ha sentenziato che la citt\u00e0 di Seattle aveva violato il quarto emendamento sui diritti costituzionali dei manifestanti, con l'arresto senza causa probabile o prove concrete."}
{"id": "3257514", "revid": "1924342", "url": "https://it.wikipedia.org/wiki?curid=3257514", "title": "Speak No Evil (Wayne Shorter)", "text": "Speak No Evil \u00e8 un album del sassofonista jazz Wayne Shorter, registrato il 24 dicembre del 1964.\nTutti i brani sono stati composti da Wayne Shorter stesso.\nCopertina.\nLa foto di copertina originale dell'album, mostra un primo piano di Teruka (Irene) Nakagami, la prima moglie di Wayne Shorter che egli aveva conosciuto nel 1961. La coppia ebbe una figlia, Miyako."}
{"id": "3257515", "revid": "1226", "url": "https://it.wikipedia.org/wiki?curid=3257515", "title": "Nicole Drouin", "text": "L'elezione si svolse presso l'Hotel de la Plage di Marsiglia. Nicole Drouin, nata a Forbach, ma residente a Parigi, rappresenta Saint-Tropez al concorso di bellezza. In seguito la Drouin si classific\u00f2 quinta a Miss Mondo 1952."}
{"id": "3257522", "revid": "122889368", "url": "https://it.wikipedia.org/wiki?curid=3257522", "title": "Nazionale Under-21 di calcio del Montenegro", "text": "La nazionale montenegrina di calcio Under-21 \u00e8 la rappresentativa calcistica del Montenegro ed \u00e8 posta sotto l'egida della Fudbalski Savez Crne Gore.\nPartecipa al campionato europeo di categoria che si tiene ogni due anni.\nPartecipazioni ai tornei internazionali.\nEuropeo U-21.\nFino al 2006 il Montenegro non aveva una propria nazionale in quanto lo stato montenegrino \u00e8 stato parte integrante prima del Regno di Jugoslavia (1918 - 1945), poi della Repubblica Socialista Federale di Jugoslavia (1945 - 1992), successivamente della Repubblica Federale di Jugoslavia (1992 - 2003) ed infine di Serbia e Montenegro (2003 - 2006). Quindi fino al 1992 il Montenegro \u00e8 stato rappresentato dalla Jugoslavia; successivamente \u00e8 stato rappresentato dalla Serbia."}
{"id": "3257523", "revid": "124123", "url": "https://it.wikipedia.org/wiki?curid=3257523", "title": "Maryse Delort", "text": " L'elezione si \u00e8 tenuta presso Prado Beach a Marsiglia, durante le prime ore del nuovo anno, al termine dei festeggiamenti per il Capodanno, che si erano tenuti presso l'Hotel de la Plage. La giuria, presieduta da Jean Benetti, doveva scegliere la nuova Miss Francia fra dodici concorrenti."}
{"id": "3257528", "revid": "1573940", "url": "https://it.wikipedia.org/wiki?curid=3257528", "title": "Nazionale di pallavolo maschile dello Zambia", "text": "La nazionale di pallavolo maschile dello Zambia \u00e8 una squadra africana composta dai migliori giocatori di pallavolo dello Zambia ed \u00e8 posta sotto l'egida della Federazione pallavolistica dello Zambia."}
{"id": "3257533", "revid": "1573940", "url": "https://it.wikipedia.org/wiki?curid=3257533", "title": "Nazionale di pallavolo maschile del Ghana", "text": "La nazionale di pallavolo maschile del Ghana \u00e8 una squadra africana composta dai migliori giocatori di pallavolo del Ghana ed \u00e8 posta sotto l'egida della Federazione pallavolistica del Ghana."}
{"id": "3257537", "revid": "584834", "url": "https://it.wikipedia.org/wiki?curid=3257537", "title": "San Girolamo nello studio (D\u00fcrer)", "text": "Il San Girolamo nello studio \u00e8 un dipinto a olio su tavola (60x48 cm) di Albrecht D\u00fcrer, siglato e datato 1521, e conservato nel Museo nazionale d'arte antica di Lisbona.\nStoria.\nL'opera venne eseguita dall'artista durante il soggiorno nei Paesi Bassi. Come modello l'artista us\u00f2 un vecchio di novantatr\u00e9 anni ma ancora vigoroso e in buona salute, che colp\u00ec l'artista. Di lui resta un notevole disegno preparatorio (Vienna, Albertina) su cui si trova l'annotazione dell'et\u00e0: in esso gli occhi sono rivolti in basso, mentre nel dipinto definitivo guardano direttamente lo spettatore.\nVenne donata al capo della missione commerciale portoghese nei Paesi Bassi Rodrigo Fernandez de Almada per farselo amico. Questi la port\u00f2 poi con s\u00e9 in Portogallo, dove rimase nella sua collezione di famiglia fino al 1880, quando fu donato al museo. L'opera, sebbene in mano privata, godette di un'ampia notoriet\u00e0: se ne contano infatti svariate copie, soprattutto da parte di pittori olandesi. Il motivo del dito che indica il teschio, come memento mori, venne ripreso da un'incisione di Luca di Leida dello stesso anno.\nDescrizione e stile.\nRispetto a tutte le altre variazioni sul tema di \"San Girolamo nello studio\" affrontate da D\u00fcrer in disegni e incisioni, questa \u00e8 quella che ha l'inquadratura pi\u00f9 stretta sul santo, piuttosto che aperta su tutta la stanza. L'anziano uomo \u00e8 ritratto con una grande accuratezza nella resa dei dettagli, dai solchi del tempo alla morbida barba bianco-biondiccia, con ricci provvisti di sottilissime lumeggiature, che danno un effetto di splendida lucentezza.\nAl posto della serena atmosfera di calma nella dedizione allo studio, presente ad esempio nella celebre incisione di \"San Girolamo nella cella\", nel dipinto di Lisbona il teschio in primo piano acquista un rilievo molto pi\u00f9 grande, tanto pi\u00f9 sottolineato dall'indice della mano sinistra del santo, che sembra tutto teso a comunicare un messaggio di rinuncia alle vanit\u00e0 del mondo per lo spettatore, a cui rimanda anche il crocifisso a sinistra. Esplicito \u00e8 anche lo sguardo triste e disincantato del vecchio. Le linee di forza fanno convergere inesorabilmente l'occhio dello spettatore sul gesto di Girolamo, dal calamaio al leggio dei libri, dove si trova una piacevole natura morta di stampo fiammingo."}
{"id": "3257542", "revid": "2039709", "url": "https://it.wikipedia.org/wiki?curid=3257542", "title": "Emily DiDonato", "text": "Biografia.\nNata a New York, cresce in una piccola citt\u00e0 della Contea di Orange (New York) e ha origini italiane e irlandesi. Il 23 giugno 2018 ha sposato in Colorado il finanziere Kyle Peterson.\nCarriera.\nInizialmente non interessata alla carriera da modella, viene poi incoraggiata da un amico di famiglia ed inizia a lavorare in questo campo nel 2008, firmando un contratto con la \"Request Model Management\". Successivamente lavora per \"Guess\", diventando il viso della collezione primavera 2009 e lavora nella campagna pubblicitaria rugby della \"Ralph Lauren\". Nel maggio 2009 firma un contratto con la \"Maybelline\", raggiungendo un importante traguardo per una ragazza appena diplomata e con appena cinque mesi di esperienza alle spalle. Con la \"Maybelline\" fa il suo debutto pubblicitario in televisione per la linea \"Color Sensational Lip Color\". Nell'agosto 2009, diventa modella di \"Victoria's Secret\" e appare sulla sua prima copertina per la rivista \"The Block\" nel numero di ottobre.\nIn occasione della settimana della moda di New York del 2009, \"Vogue Germany\" la elegge \"top newcomer\".\nDal 2010 al 2016 \u00e8 stata testimonial della fragranza \"Acqua di Gioia\" di Giorgio Armani. Nel 2013 fa il suo debutto nella rivista \"Sports Illustrated Swimsuit Issue\", viene scelta come testimonial del marchio spagnolo Oysho, inoltre diventa uno dei volti della campagna Just Cavalli primavera/estate, Miu Miu e Calzedonia autunno/inverno 2013/2014. Nel 2014 viene scelta come testimonial per Juicy Couture, Stefanel e riconfermata per Just Cavalli L'anno successivo viene scelta come testimonia della collezione autunno/inverno di \"Coccinelle\". Nel 2017 \u00e8 protagonista della campagna pubblicitaria primavera/estate di \"J. Crew\", insieme alla top model Toni Garrn. L'anno successivo viene scelta come testimonial di \"Biotherm\"."}
{"id": "3257544", "revid": "300067", "url": "https://it.wikipedia.org/wiki?curid=3257544", "title": "Niklas Caner-Medley", "text": ""}
{"id": "3257546", "revid": "300067", "url": "https://it.wikipedia.org/wiki?curid=3257546", "title": "Nik Caner Medley", "text": ""}
{"id": "3257549", "revid": "1149807", "url": "https://it.wikipedia.org/wiki?curid=3257549", "title": "Growlanser", "text": " \u00e8 un videogioco di ruolo pubblicato per PlayStation. \u00c8 stato sviluppato e pubblicato in Giappone dalla Atlus nel 1999. \u00c8 il primo capitolo di una serie di videogiochi composta di sei titoli.\nCome tutti i titoli della serie, il character design \u00e8 stato realizzato da Satoshi Urushihara, mentre la colonna sonora da Noriyuki Iwadare, con la sigla di apertura interpretata da Rukan Aru e la sigla finale da Ayumi Ootsu. Nel 2001 \u00e8 stato pubblicato un sequel diretto del gioco, intitolato \"\".\nNel 2009 \u00e8 stato pubblicato un remake del gioco per PlayStation Portable.\nTrama.\nCarmaine \u00e8 un giovane che vive nella capitale del regno di Rolandia. La maga di corte di Rolandia, Lady Sandra accolse Carmaine quando da piccolo rimase orfano, e lo allev\u00f2 come se fosse figlio suo. Arrivato in et\u00e0 adolescenziale, Carmaine decide di esplorare il mondo, accompagnato da un folletto di nome Tippi.\nIn questo mondo, una magica energia chiamata Growshu, riempie l'aria e viene respirata dalla popolazione, che potenzialmente sarebbe in grado di esercitare la magia, come accadeva nell'antichit\u00e0. La sorella minore di Carmaines, Louise \u00e8 una Growsian, ovvero uno dei pochi esseri umani in grado di sfruttare questo potere. In questo mondo esiste anche un popolo alato chiamato Featherians, che vive isolato dagli esseri umani, nonostante in passato le due razze avevano collaborato per salvare il proprio mondo.\nNel viaggio, Carmaine diventa ufficiale del re, ottenendo la possibilit\u00e0 di scegliere le missioni da portare a compimento per aiutare il proprio regno. Tuttavia una nuova potente minaccia rischia di distruggere la pace, e Carmaine dovr\u00e0 fare in modo che nuovamente umani e featherians collaborino per la salvezza del mondo."}
{"id": "3257551", "revid": "122468388", "url": "https://it.wikipedia.org/wiki?curid=3257551", "title": "Ugo Dettore", "text": "Biografia.\nNato a Bologna nel 1905, Ugo Dettore esord\u00ec come romanziere agli inizi degli anni trenta. Collaboratore della Casa editrice Bompiani sin dal 1931 e per circa un decennio, lavor\u00f2 al progetto per un'opera enciclopedica sulle opere della letteratura mondiale che vide la luce con il titolo \"Dizionario letterario Bompiani delle opere e dei personaggi di tutti i tempi e di tutte le letterature\" a partire dal 1947, con numerosi riedizioni, anche in formato digitale.\nNegli anni cinquanta inizi\u00f2 la collaborazione con la Garzanti ove lavor\u00f2 per una enciclopedia per studenti ed universitari (\"I cinque libri del sapere\", 1953) \ned un'altra rivolta ai ragazzi (\"Il mio amico\", 1955-56)\nIl suo libro pi\u00f9 noto \u00e8 \"Quartiere Vittoria\" del 1936, storia dell'edificazione e dello sviluppo di un nuovo rione nella periferia di Firenze, negli anni successivi alla vittoria italiana nella prima guerra mondiale,\npubblicato inizialmente da Bompiani, \u00e8 stato poi ripubblicato nelle edizioni Marsilio nel 1982.\nSvolse un'intensa attivit\u00e0 di traduzione di autori della letteratura francese, inglese, tedesca e latina.\nScrisse e tradusse, inoltre, a partire dagli anni settanta, alcuni libri di parapsicologia e diresse, sull'argomento, un'opera in cinque volumi: \"L'uomo e l'ignoto. Enciclopedia di parapsicologia e dell'insolito\", pubblicata dalle Edizioni Armenia nel 1978.\nMor\u00ec a Santa Margherita Ligure, a ottantasette anni, nel 1992."}
{"id": "3257552", "revid": "16758", "url": "https://it.wikipedia.org/wiki?curid=3257552", "title": "Pat Lefebvre", "text": ""}
{"id": "3257558", "revid": "83531", "url": "https://it.wikipedia.org/wiki?curid=3257558", "title": "Peste del 1630", "text": "La peste del 1630 fu un'epidemia di peste bubbonica diffusasi in Italia nel periodo tra il 1629 e il 1633 che colp\u00ec diverse zone del Settentrione, il Granducato di Toscana, la Repubblica di Lucca e la Svizzera, con la massima diffusione nell'anno 1630. Il Ducato di Milano, e quindi la sua capitale, fu uno degli Stati pi\u00f9 gravemente colpiti. Si stima che in Italia settentrionale tra il 1630 e il 1631 morirono per la peste 1.100.000 persone su una popolazione complessiva di circa 4 milioni.\nL'epidemia \u00e8 nota in Italia come peste manzoniana perch\u00e9 venne ampiamente descritta da Alessandro Manzoni nel romanzo \"I promessi sposi\" e nel saggio storico \"Storia della colonna infame\" mentre all'Estero \u00e8 ricordata come \"Peste Italiana\": en. \"Italian Plague\" o \"Great Plague of Milan\"; es. \"Plaga italiana\" o \"La gran peste de Mil\u00e1n\".\nPrecedenti storici e consapevolezza sociale.\nL'epidemia di peste che flagell\u00f2 l'Italia nel quinquennio 1629-1633 fu solo una delle epidemie del morbo che investirono l'Europa nel corso del XVII secolo: un primo focolaio s'era gi\u00e0 riscontrato a Londra al principio del secolo, mietendo oltre vittime; dopo tocc\u00f2 alla Sicilia (1624) ed alla Francia, ove la peste esplose nel 1628; dopo l'epidemia italiana, il morbo colp\u00ec Siviglia tra il 1647 e il 1652, poi l'Impero russo, con un'ecatombe di morti, e torn\u00f2 a colpire la Penisola nel 1656; nel 1661 fu l'Impero ottomano ad esserne pesantemente colpito; tra il 1663 e il 1664, un'epidemia si propag\u00f2 nella repubblica olandese uccidendo persone nella sola Amsterdam; la grande peste di Londra colp\u00ec la capitale inglese tra il 1665 e il 1666, causando la morte di un numero di persone compreso tra e , vale a dire pi\u00f9 di un quinto dell'intera popolazione della citt\u00e0; Malta fu investita nel biennio 1675-1676, perdendo il 40% della popolazione urbana; i domini diretti degli Asburgo d'Austria dal 1679 (c.d. \"Peste di Vienna\") al 1681 (ultimo grande focolaio di peste a Praga).\nDall'altra parte del Mediterraneo, sulla costa nordafricana, la citt\u00e0-stato barbaresca di Algeri, grande mercato di schiavi cristiani, venne a pi\u00f9 riprese flagellata dalla peste: 1620\u201321, 1654\u201357, 1665, 1691.\nContesto storico.\nNel biennio 1628-1629 la popolazione dell'Italia settentrionale era afflitta da una delle ricorrenti carestie tipiche di un paese sovrappopolato al tempo della c.d. \"piccola era glaciale\". Contestualmente, il comparto tessile del Ducato di Milano era interessato da una crisi nelle esportazioni, con la conseguenza che in Lombardia si somm\u00f2 alla penuria di cibo anche la mancanza di liquidit\u00e0 delle classi meno abbienti, costringendo le autorit\u00e0 cittadine a ricorrere a calmieri e/o elargizioni di cibarie per la massa di cittadini che avevano lasciato le campagne deserte per rifugiarsi a mendicare in citt\u00e0. Il conseguente declino delle gi\u00e0 scarse condizioni igieniche urbane prepar\u00f2 un fertile terreno per il diffondersi di malattie: Roma, per esempio, fu flagellata nel 1629 da un'epidemia di tifo che decim\u00f2 i poveri ed i deboli mettendo cos\u00ec la citt\u00e0 nelle condizioni di superare indenne la successiva sfida della peste.\nNel medesimo periodo, l'Italia si trov\u00f2 direttamente invischiata negli eventi bellici del grande conflitto che andava flagellando da un decennio l'Europa Continentale e Settentrionale: la Guerra dei trent'anni. La morte di Vincenzo II Gonzaga nel 1628 innesc\u00f2 la Guerra di successione di Mantova e del Monferrato, spostando verso la Pianura Padana un gran numero di truppe francesi e tedesche che saccheggiarono quelle terre, sottraendo cibo alla popolazione e diffondendo il morbo della peste contratto nei territori di provenienza.\nAlcuni casi di contagio in Piemonte si ebbero nel 1629 a Brianzone, a San Michele della Chiusa, a Chiomonte e nella stessa citt\u00e0 di Torino. Probabilmente questa diffusione in Piemonte dell'epidemia giunse dalle truppe francesi impegnate nei dintorni di Susa. Il successivo passaggio di lanzichenecchi radunati dal Sacro Romano Impero a Lindau e da l\u00ec reindirizzati a Mantova attraverso lo Stato di Milano, diffuse enormemente la peste: es. in Valle d'Aosta il contagio si propag\u00f2 nel maggio 1630 per il passaggio di quattro reggimenti di lanzi che si accamparono nei dintorni di Aosta.\nIl passaggio dei lanzichenecchi.\nL'Italia settentrionale era un campo di battaglia strategico per il Regno di Francia e la Casa d'Asburgo dal XVI secolo. Il controllo su quest'area permetteva agli Asburgo di minacciare la Linguadoca ed il Delfinato francesi, come pure di proteggere le rotte verso la Spagna. Quando nel dicembre del 1627 mor\u00ec senza eredi diretti Vincenzo II Gonzaga, duca di Mantova, feudo imperiale soggetto all'autorit\u00e0 di Ferdinando II d'Asburgo, e del Monferrato, regione strategicamente importante per i collegamenti tra la Repubblica di Genova, alleata degli Asburgo di Spagna, ed il ducato di Milano, controllato da Filippo IV di Spagna, la questione della sua successione coinvolse giocoforza i potentati stranieri gi\u00e0 contrapposti nella Guerra dei trent'anni da poco avviata. \nVincenzo II Gonzaga aveva nominato suo erede Carlo di Rethel, figlio di Ludovico Gonzaga-Nevers, ramo cadetto francese ma per evitare che una dinastia gallicana si insediasse nel Monferrato, la Spagna si accord\u00f2 per una spartizione del territorio con il duca Carlo Emanuele I di Savoia, che pose sotto assedio Casale, difesa dai francesi, con le truppe spagnole guidate dal generale genovese Ambrogio Spinola. Ebbe cos\u00ec inizio nel 1628 la guerra di successione di Mantova e del Monferrato.\nNel maggio del 1629 Luigi XIII, terminata in patria la riconquista di La Rochelle, senza dichiarare formalmente guerra alla Spagna scese in Italia, sconfisse Carlo Emanuele presso il colle del Monginevro (Susa e Chiomonte), liber\u00f2 Casale dall'assedio, occup\u00f2 la fortezza di Pinerolo e con il trattato di Susa impose ai Savoia di astenersi dalle ostilit\u00e0 contro il ducato di Mantova. L'intervento diretto dei francesi sul fronte monferrino provoc\u00f2 la reazione di Ferdinando II che invi\u00f2 parte delle truppe di Albrecht von Wallenstein in Italia i supporto all'armata spagnola comandata da Ambrogio Spinola. Approfittando del rientro in patria di Luigi XIII, in settembre l'esercito imperiale al comando di Rambaldo XIII di Collalto scese nella penisola attraverso la Valtellina (territorio gi\u00e0 interessato da scontri tra francesi e spagnoli sin dal 1620 - v.si Guerra di Valtellina) muovendo in direzione di Mantova. L'avanzata dei lanzichenecchi, apparentemente inarrestabile nonostante la resistenza dell'armata gonzaghesca, fu notevolmente rallentata proprio dalla peste che covava tra le fila dei tedeschi e che ne decim\u00f2 il numero. Mantova cadde il 18 luglio 1630: la maggior parte dei cittadini fu torturata e uccisa; dappertutto venne appiccato il fuoco; poi arriv\u00f2 la peste. In ultimo, i soldati tedeschi furono richiamati in patria dall'imperatore che aveva sposato in seconde nozze Eleonora Gonzaga.\nScoppio della peste e diffusione nell'Italia settentrionale.\nOrigine.\nIl medico milanese Alessandro Tadino (1580-1661), testimone oculare dell'epidemia, identific\u00f2 nella citt\u00e0 di Lindau, grande mercato presso il quale si radunavano tutte le merci alemanne da destinarsi allo Stato di Milano oltrech\u00e9 luogo di raccolte delle truppe del Collalto, il centro di propagazione dell'epidemia pestifera che avrebbe flagellato l'arco alpino. Entro il mese di settembre 1629 il morbo si sarebbe diffuso in altre citt\u00e0 della Germania meridionale, nella Confederazione elvetica e nei Grigioni.\nAltre notizie di peste giungevano gi\u00e0 in aprile dai dintorni di Susa, ove il morbo accompagnava le truppe del Regno di Francia impegnate contro il Savoia.\nDiffusione.\nSvizzera.\nNel loro transito verso lo Stato di Milano, i lanzi vennero fermati nei Grigioni per ordine del Governatore di Milano Gonzalo de C\u00f3rdoba, contribuendo a diffondervi il morbo che raggiunse Coira. I territori elvetici erano gi\u00e0 in piena epidemia nell'estate: es. le cronache relative al piccolo villaggio di Bondo in Val Bregaglia, riportano che in giugno la peste colp\u00ec quel piccolo villaggio alpino causando significative morti. L'importante centro di Lucerna riusc\u00ec ad evitare il diffondersi dell'epidemia ma le sue campagne ne furono flagellate.\nL'esercito alemanno si port\u00f2 poi verso la Valtellina, ottenendo il permesso di entrare nello Stato di Milano per la via del forte di Fuentes il 20 settembre 1629.\nStato di Milano.\nLe testimonianze principali che hanno tramandato i fatti del 1630 del Ducato di Milano sono le cronache del sopracitato Tadino e del canonico Giuseppe Ripamonti (1573-1643), entrambi testimoni diretti della grande pestilenza del 1630 che descrissero in due opere fondamentali per la comprensione di quanto accadde: Tadino diede alle stampe nel 1648 il \"Raguaglio dell'origine et giornali successi della gran peste contagiosa, venefica, &amp; malefica seguita nella Citt\u00e0 di Milano\"; Ripamonti stamp\u00f2 nel 1640 la cronaca in latino \"Iosephi Ripamontii canonici Scalensis chronistae vrbis Mediolani De peste quae fuit anno 1630\".\nNelle due cronache si trova un riferimento al primo caso di morte per peste nella citt\u00e0 di Milano ma con dettagli diversi: secondo Tadino fu Pietro Antonio Lovato proveniente dal territorio di Lecco ed entrato in citt\u00e0 il 22 ottobre; secondo Ripamonti fu invece Pietro Paolo Locato proveniente da Chiavenna, citt\u00e0 gi\u00e0 infetta, ed entrato a Milano il 22 novembre: ospitato da una zia a Porta Orientale, si ammal\u00f2 per morire in capo a due giorni all'Ospedale Maggiore, avendo gi\u00e0 infettato gli altri abitanti della casa che morirono anch'essi. La situazione si mantenne comunque stabile sino all'estate successiva, quando la pestilenza esplose con incredibile virulenza, riempiendo il lazzaretto di malati.\nL'epidemia provoc\u00f2 in Milano una recrudescenza delle teorie, gi\u00e0 esplose durante la peste del 1576, secondo cui la peste fosse provocata intenzionalmente da degli untori: la c.d. \"pestis manufacta\".\nGi\u00e0 il 9 febbraio 1629 si diffuse a Milano la notizia dell'arresto di alcuni frati francesi e anche di un tale che \u00abaveva portato qua in ampolla della peste\u00bb. Si appur\u00f2 che il tale era Girolamo Buonincontro, frate apostata proveniente da Ginevra, e che portava con s\u00e9 solo alcuni innocui medicamenti contro il mal di stomaco.\nNel corso dell'anno 1630 si verificarono realmente ungimenti di vario genere. Il primo di cui si ha notizia fu scoperto nella notte del 17 maggio 1630 nel Duomo di Milano dai canonici monsignor Visconti, monsignor Alessandro Mazenta e monsignor Girolamo Settala (fratello di Ludovico Settala); pur dubitando che fosse fatto per diffondere la peste, avvertirono Marco Antonio Monti, presidente del tribunale di Sanit\u00e0, per far verificare i banchi ed effettivamente \"si trovarono segni con qualche ontome\". La mattina del giorno successivo, 18 maggio, si scoprirono diversi luoghi \"contaminati di grasso, parte che tirava al bianco e parte al giallo\" e vennero compiuti sopralluoghi dalle autorit\u00e0 e da fisici collegiati per verificare se fossero \"pestilenziali\". Sempre il 18 maggio le panche furono portate fuori dal duomo e iniziarono a spargersi voci sugli untori. Gli addetti alla Sanit\u00e0 pensavano a malevoli scherzi, ma una grida del 19 maggio per la denuncia dei colpevoli degli ungimenti conteneva un passaggio ambiguo che ammetteva una effettiva e possibile pericolosit\u00e0 di questi unti. Nei giorni successivi gli ungimenti vennero ripetuti e proseguirono fino a settembre.\nLa vastit\u00e0 e frequenza degli ungimenti portarono la popolazione a ipotizzare complotti di vario genere per giustificare l'operato degli untori.\nFin da maggio molti furono imprigionati e processati con l'accusa di essere untori. Con nuove gride del 13 giugno e del 7 agosto si aumentarono sia il premio per le denunce sia le pene per i colpevoli degli ungimenti, considerati ormai una realt\u00e0. Nell'estate del 1630 fu istruito un processo contro due presunti untori, ritenuti responsabili del contagio pestilenziale tramite misteriose sostanze, in seguito a un'accusa da parte di una \"donnicciola\" del popolo, Caterina Rosa. L'istruttoria decret\u00f2 sia la condanna capitale di due innocenti, Guglielmo Piazza (commissario di sanit\u00e0) e Gian Giacomo Mora (barbiere), giustiziati con il supplizio della ruota, sia la distruzione della casa-bottega di quest'ultimo. Come monito venne eretta sulle macerie dell'abitazione del Mora la celeberrima \"colonna infame\" che diede il nome alla vicenda poi narrata dal Manzoni nella \"Storia della colonna infame\". Sia il Mora sia il Piazza prima dell'esecuzione della sentenza, per liberarsi la coscienza e salvarsi l'anima, dichiararono di essere innocenti e di aver falsamente incolpato tutte le altre persone che vennero da loro trascinati nelle indagini tra i quali figurava anche il nobiluomo spagnolo Giovanni de Padilla, figlio del castellano di Milano (arrestato e processato ma assolto da ogni accusa nel 1633).\nTorino e il Piemonte.\nDalle cronache e dai documenti si desume che tra il 1600 e il 1630, Torino e il suo territorio subirono molti episodi bellici di carattere politico o religioso; le guerre tra cattolici e valdesi contribuirono fortemente a destabilizzare l'equilibrio sociale, provocando inevitabili ripercussioni sull'economia locale.\nA ci\u00f2 si deve aggiungere una serie di avverse stagioni caratterizzate da condizioni meteorologiche sfavorevoli che provocarono quasi ovunque pesanti carestie e un calo enorme dei prodotti alimentari di prima necessit\u00e0. A tal proposito si pu\u00f2 ricordare un editto emanato dallo stesso Duca Carlo Emanuele I di Savoia, al fine di calmierare i prezzi e limitare la speculazione sui prodotti della terra, nonch\u00e9 un ulteriore editto per la risistemazione e il risanamento. Guerre e fame costrinsero dunque migliaia di persone ad abbandonare le loro case, talvolta le campagne e vedersi costrette alla precaria condizione della mendicanza, muovendo verso i maggiori centri abitati tra cui appunto Torino che, nel 1630, contava circa abitanti.\nIl 2 gennaio 1630 venne segnalato il primo caso di peste a Torino: si trattava di un calzolaio. Non \u00e8 un caso che sovente le prime vittime fossero coloro che lavoravano a diretto contatto con calzature o con oggetti quotidiani in contiguit\u00e0 con il suolo che, troppo spesso, mancava delle pi\u00f9 elementari condizioni igieniche. Torino, come le maggiori citt\u00e0 piemontesi, vide aumentare la diaspora dalle campagne e dai territori limitrofi, fino a vietare l'ingresso agli stranieri e chiudere le porte della citt\u00e0. L'epidemia si diffuse rapidamente, coinvolgendo anche altri centri della provincia come Pinerolo ed estendendosi poi ai territori del cuneese quali: Alba, Saluzzo e Savigliano. A Torino la situazione raggiunse il culmine della gravit\u00e0 con il sopraggiungere del caldo estivo che favor\u00ec la trasmissione del morbo.\nDi fondamentale rilevanza furono la figura dell'archiatra e protomedico di Casa Savoia Giovanni Francesco Fiochetto e dell'allora neosindaco Giovanni Francesco Bellezia. Il primo \u00e8 il pi\u00f9 famoso tra i vari medici che rimasero in citt\u00e0 durante la pestilenza ed \u00e8 per questo conosciuto come il medico della peste per essere intervenuto, tra il 1630 ed il 1631, instaurando una rigorosa disciplina sanitaria tra la popolazione torinese che avrebbe fatto scuola negli anni a venire. Il secondo rimase in maniera pressoch\u00e9 continuativa in citt\u00e0, che fu invece abbandonata dalle maggiori figure istituzionali. Gli stessi Savoia si rifugiarono a Cherasco. Eletto Decurione nel 1628 e poi primo sindaco della citt\u00e0 proprio nel funesto anno 1630, Bellezia affront\u00f2 coraggiosamente il suo mandato diventando il fulcro dell'organizzazione sanitaria attivatasi per affrontare l'emergenza. Inoltre dovette anche contenere l'isteria del popolo nei confronti di episodi di sciacallaggio.\nL'epidemia, seppur gestita con coscienzioso scrupolo, fu debellata solo verso novembre del 1630, con il favore del freddo. Su una popolazione di circa abitanti, Torino cont\u00f2 la perdita di ben persone. Nell'anno seguente e in quello successivo fu registrato un numero enorme di matrimoni. Il 7 aprile dello stesso anno la Pace di Cherasco decret\u00f2 la fine della guerra per la successione del Ducato di Mantova e si and\u00f2 quindi ristabilendo un relativo equilibrio; dal mese di settembre i registri di Torino tornarono a riempirsi di nuove nascite. Tuttavia ci vollero quasi due secoli prima di raggiungere nuovamente il numero di abitanti precedente al 1630.\nCome a Milano, anche a Torino non mancarono i casi di \"ungimenti\" perseguiti e processati dalle autorit\u00e0 cittadine.\nRepubblica di Venezia.\nLa pestilenza apparve nella Laguna di Venezia nel 1630 come strascico diretto della Guerra di successione di Mantova e del Monferrato che coinvolgeva direttamente Venezia.\nSi tramanda che a portare il morbo in Laguna sia stato l'ambasciatore di Carlo I di Gonzaga-Nevers cio\u00e8 il contendente alla successione mantovana appoggiato dai veneziani. Il diplomatico, gi\u00e0 infettato dal morbo, si rec\u00f2 a Venezia per svolgere la propria missione: bench\u00e9 messo in quarantena, le misure precauzionali evidentemente non vennero gestite con efficacia. Il diplomatico mantovano avrebbe contagiato alcuni veneziani con i quali era venuto in contatto, i quali a loro volta, avendo libero accesso alla citt\u00e0, diffusero il morbo tra la popolazione. La peste prese cos\u00ec rapidamente ad infuriare.\nQuella del 1630 fu un'epidemia particolarmente virulenta: tra luglio e ottobre, la citt\u00e0 e il dogado registrarono all'incirca morti, pari al 40% della popolazione: in luglio e agosto del 1630 i registri del Magistrato Supremo di Sanit\u00e0 riportano che nella citt\u00e0 di Venezia i decessi furono 48, per toccare il picco nel novembre dello stesso anno, con morti. Testimonianza della peste nell'entroterra \u00e8 il drammatico quadro di Giambattista Tiepolo conservato nella chiesa di Santa Tecla a Este (PD), dove la santa \u00e8 raffigurata fuori delle mura della citt\u00e0, mentre prega Dio tra cadaveri abbandonati e scene di disperazione. La peste fu infine dichiarata debellata il 21 novembre 1631. Come voto per la fine della terribile pestilenza il governo di Venezia decret\u00f2 che si erigesse la basilica di Santa Maria della Salute, terminata nel 1687.\nParimenti, a Vicenza, alla fine della peste fu deciso l'ampliamento della Basilica di Monte Berico.\nLa grande pestilenza che colp\u00ec Venezia venne minuziosamente descritta da un futuro medico, testimone oculare della peste, Cecilio Folio, che intorno al 1680 descrisse i fatti del 1630-1631 in una sua opera citata da Giovanni Bianchi nel 1833.\nEmilia-Romagna.\nAnche i grandi centri della Romagna pagarono alla peste un pesante tributo: Bologna ed il suo contado persero a causa del morbo circa 40.000 persone nel corso del 1630 (15.000 accertate nella sola citt\u00e0 che riusc\u00ec a contenere discretamente il diffondersi del contagio); statisticamente, and\u00f2 molto peggio a Modena che perse pi\u00f9 del 50% della popolazione e dovette dotarsi in tutta fretta di necropoli extra-murarie per smaltire i cadaveri; la medesima nefasta statistica interess\u00f2 Reggio Emilia che perse 4.000 abitanti.\nToscana.\nLe prime avvisaglie che la peste stava divenendo un pericolo sempre pi\u00f9 tangibile anche per la Toscana si ebbero gi\u00e0 nell'autunno del 1629, quando guardie armate furono messe ai confini del Granducato. Si trattava ancora di un allarme generico, volto a non far circolare nella Regione le genti che provenivano dal nord Italia. Contemporaneamente venivano pubblicati bandi in cui venivano man mano elencate le zone e le citt\u00e0 \"bandite\" ovverosia dalle quali non si poteva accedere alla Toscana.\nProvvedimenti pi\u00f9 concreti furono poi intrapresi nel primo quarto del 1630: su ordine della Magistratura fiorentina della Sanit\u00e0 si resero obbligatorie le \u201cbollette di sanit\u00e0\u201d, lasciapassare personali che venivano rilasciati a certificare che si proveniva da luoghi non sospetti di peste e che dovevano essere mostrati alle guardie di sanit\u00e0 dislocate sul territorio toscano o alle porte delle citt\u00e0.\nIn previsione di una emergenza sanitaria, nel giugno del 1630 i Magistrati di Sanit\u00e0 di Firenze decisero di far giungere a Firenze grandi quantit\u00e0 di grano, da conferire presso i granai della magistratura dell\u2019Abbondanza, per il sostentamento della popolazione toscana in caso di peste. Non era certo un\u2019azione diretta contro la peste, ma comunque era un segnale di allarme: la citt\u00e0 si stava preparando nell'eventualit\u00e0 fosse stata raggiunta dal contagio, soprattutto in conseguenza di anni penuriosi di raccolti come quelli del biennio 1627-1629. Di tale compito di trasporto furono incaricati i navicellai, conduttori di imbarcazioni fluviali, che attraverso l'Arno e la rete dei suoi affluenti collegavano Firenze e Pisa a Livorno, porto principale della regione.\nTra il finire di maggio e gli inizi di giugno la peste scoppi\u00f2 furibonda a Bologna. Le misure in Toscana si fecero via via pi\u00f9 stringenti: anche la guardia personale del Granduca venne inviata a presidiare in confini settentrionali. Ma la peste stava oramai per varcare i confini della regione: le prime vittime, nel luglio del 1630, furono i componenti di una famiglia di Trespiano, che si diceva avesse ospitato un pollaiolo proveniente dal bolognese. La casa fu sigillata, le suppellettili date alla fiamme, ma la peste ormai aveva intrapreso una traiettoria che guardava fatalmente al cuore delle citt\u00e0 circostanti. Ed inevitabilmente, ai primi di agosto la peste arriv\u00f2 a Firenze ed a Tavola, nel territorio pratese.\nLe alte temperature estive per\u00f2 non erano ideali per lo sviluppo delle pulci, serbatoio della malattia, per cui il contagio rallent\u00f2, dando l'impressione di poter essere tenuto sotto controllo, ma con il raffrescamento portato dall'autunno l'epidemia riprese forza e prosegu\u00ec la sua espansione. Il 9 settembre la Sanit\u00e0 di Pisa bandisce la citt\u00e0 e territorio di Firenze (ma a fine settembre anche la citt\u00e0 della Torre viene raggiunta dal morbo) vietando il transito di uomini, merci ed animali anche con bolletta di sanit\u00e0; nonostante questo nella citt\u00e0 le punte di mortalit\u00e0 pi\u00f9 acuta si registrarono tra ottobre e novembre 1630 (1631 al pisano), con una media di venticinque morti al giorno,; ad ottobre la peste \u00e8 segnalata ad Empoli; il 23 dicembre dello stesso anno si bandisce la Quarantena generale della citt\u00e0 di Firenze a partire dal 10 gennaio (con licenza, a chi poteva, di \"andare ad abitare in villa\" fuori dalla citt\u00e0) . Nei mesi in cui impervers\u00f2 in citt\u00e0 la malattia caus\u00f2 migliaia di morti, tanto che il censimento del 1632 cont\u00f2 10.000 persone meno (66.000) rispetto a quello del 1622, ovviamente non tutte riferibili all'epidemia. In quella occasione furono adottate barelle nuove, coperte \u00aba guisa di una gondola\u00bb di tela cerata. Della stessa tela erano fatti i sanrocchini (da san Rocco, curatore degli appestati), piccoli mantelli che coprivano le spalle, e anche i mantelli pi\u00f9 lunghi detti ferraioli, indossati dai portatori, dai fratelli e dai sacerdoti che andavano a seppellire i morti.\nDi fronte al diffondersi del male, le autorit\u00e0 delle varie citt\u00e0 colpite emisero allora tutta una serie di provvedimenti, simili dappertutto: le gi\u00e0 viste \"guardie di sanit\u00e0\" nei punti di snodo viario e sui passi montani; proibizione di fiere e mercati; attenta vigilanza alle porte della citt\u00e0; nomina di commissari con incarichi vari di igiene pubblica; istituzione di lazzaretti ove isolare i colpiti; sepoltura dei morti in fosse comuni, coperte poi di calce; bruciatura delle robe infette (sia vestiti, che panni qualsiasi ed anche mobilia); nomina di appositi medici, chirurghi e becchini cui affidare la cura dei malati; bando di quarantene per cercare di debellare l\u2019epidemia. Fu disposta anche l\u2019uccisione dei cani randagi e fu previsto di tenere profumate le stanze o la fumigazione delle stesse con zolfo, soprattutto nei casi che vi avesse soggiornato un infetto. Le persone con palesi sintomi del morbo venivano trasportate ai lazzaretti, che sorsero numerosi nei pressi dei centri abitati; i familiari dei contagiati venivano chiusi nelle case e nutriti attraverso le finestre.\nNel corso della primavera del 1631 il contagio, con le temperature in aumento dopo il calo invernale, riprese indisturbato, raggiungendo la maggior parte dei centri posti lungo l'Arno e questo nonostante tutti i bandi, le premure ed i divieti di circolazione terrestre di uomini, merci ed animali: \u00e8 per\u00f2 certo che i traffici fluviali sull'asse Livorno-Pisa-Firenze non furono interrotti del tutto in quel periodo, vista la vitale necessit\u00e0 di rifornire di cibo la capitale toscana, e non \u00e8 da sottovalutare quindi la possibilit\u00e0 che anche i navicellai abbiano, in una certa misura, contribuito alla diffusione del morbo nelle varie localit\u00e0 poste lungo il fiume. Anche il fatto che, progressivamente allontanandosi dall'Arno, la peste abbia pian piano perso la sua virulenza (Arezzo, Grosseto e Siena non furono colpite dall'epidemia) pu\u00f2 indicare nel fiume, allora vettore principale dei traffici per via d'acqua, una sorta di grossolano confine meridionale nella geografia del contagio, certo da non intendersi come insuperabile (la peste si registr\u00f2 anche in localit\u00e0 nettamente pi\u00f9 a sud dell'Arno, come Campiglia Marittima) ma indicativo di un certo andamento e limite del contagio. \nNel settembre-ottobre del 1631 la fase acuta dell'emergenza in Toscana (riferibile al periodo giugno-agosto) era terminata e lentamente si ricominci\u00f2 a riattivare la rete dei commerci per tornare ad una normalit\u00e0 sempre pi\u00f9 auspicata. Nonostante la peste si sia ripresentata in diverse localit\u00e0 anche nella primavera del 1632, con episodi localizzati ma contraddistinti anche da un alto numero di casi e decessi , essa non raggiunse mai pi\u00f9 i livelli di virulenza e diffusione del 1630-31. \nDifficile se non impossibile stimare il numero dei morti in Toscana, data l'assenza di rilevazioni sistematiche: si pu\u00f2 ipotizzare che la mortalit\u00e0 vari\u00f2 da localit\u00e0 a localit\u00e0, in base a fattori difficilmente generalizzabili (densit\u00e0 di popolazione, mobilit\u00e0 delle persone, vicinanza a vie di comunicazione) ma con percentuali che variarono dal 40 al 10 percento di decessi sul totale della popolazione. Certo \u00e8 che i ceti pi\u00f9 poveri subirono una mortalit\u00e0 pi\u00f9 alta, cosa che fu notata anche dai cronisti coevi.\nEffetti demografici (periodo 1630-1631).\nIn mancanza di dati dettagliati, si stima che in Italia settentrionale tra il 1630 e il 1631 morirono per la peste 1.100.000 persone su una popolazione complessiva di circa 4 milioni.Tutti questi decessi, unitamente agli effetti della successiva epidemia che falcidi\u00f2 di abitanti dell'Italia meridionale, portarono al significativo calo demografico nella Penisola, dai molteplici effetti: si ridusse il livello di urbanizzazione della popolazione, mentre le campagne, non ben ripopolatesi, stentarono a produrre il \"surplus\" necessario per foraggiare lo sviluppo economico. Questo processo segn\u00f2 il colpo definitivo al benessere ed al potere politico delle citt\u00e0 italiane, gi\u00e0 piegate dalle Guerre d'Italia avviatesi al termine del Rinascimento.\nLa peste del 1630 dal punto di vista medico-scientifico.\nCome per la Peste nera del Trecento, anche nel 1630 la pestilenza fu dovuta ad un'infezione sostenuta da \"Yersinia pestis\", batterio isolato nel 1894 e che si trasmette generalmente dai ratti agli uomini per mezzo delle pulci. Se non trattata adeguatamente la malattia risulta letale dal 50% alla quasi totalit\u00e0 dei casi a seconda della forma con cui si manifesta: bubbonica, setticemica o polmonare.\nCause e rimedi del tempo.\nDopo la pandemia del XIV secolo, i medici d'Europa avevano dovuto confrontarsi in diverse occasioni con la peste. Seppur il progresso medico dei tre secoli intercorsi tra la peste nera e la peste manzoniana non fosse stato poi molto significativo, il morbo, quanto meno da un punto di vista terapeutico, era stato approfondito. A Milano, era ancora attivo al tempo dell'epidemia il medico Ludovico Settala (1550-1633), autore (1622) del \"De peste, &amp; pestiferis affectibus. Libri quinque\", vero e proprio sunto delle pratiche mediche del tempo in materia di cura degli appestati. La profilassi del morbo era invece ancora oggetto di forte dibattito: i benefici della quarantena era riconosciuti da alcuni fisici ma rigorosamente negati da altri, come il sopracitato luminare Settala. Parimenti, le cause naturali della malattia erano ancora ignote e la sua propagazione legata a fenomeni metafisici: Tadino interpret\u00f2 astrologicamente il diffondersi della peste come causato dalla Congiunzione Giove-Saturno, presagio del castigo divino giunto a punire i peccati dei contemporanei. In generale, l'Italia, rispetto alle altre nazioni d'Europa, primeggiava nella gestione politica dell'epidemia, avendo istituito in ogni grande citt\u00e0, sin dal Trecento, Tribunali di Sanit\u00e0 cui erano rimessi i pieni poteri in caso d'emergenza (Tadino operava appunto come medico per conto del Tribunale di Sanit\u00e0 di Milano, insieme al luminare Settala).\nCome gi\u00e0 occorso ai tempi della peste nera, nei giorni dell'epidemia si rilevarono sistematiche defezioni dei medici, spaventati dal morbo: Ripamonti riporta che a Milano \"scarsi erano i medici, essendosi nascosti o simulando di non esser tali\".\nLa peste del 1630 nell'arte e nella letteratura.\nCome al tempo della peste nera, anche l'epidemia del 1630 ebbe importanti ripercussioni culturali nell'Italia del tempo.\nDiversi edifici di culto vennero costruiti negli anni immediatamente successivi al contagio per celebrarne l'estinzione: il tempio pi\u00f9 noto \u00e8 probabilmente la Basilica di Santa Maria della Salute dell'architetto Baldassarre Longhena eretta in Venezia tra il 1631 ed il 1687. Soprattutto nel Settentrione, sorsero numerose cappelle votive sui siti rurali ove erano state frettolosamente interrate le vittime dell'epidemia. Numerose furono anche le devozioni verso statue o altre icone ritenute taumaturgiche durante la grande epidemia: es. la c.d. \"Madonna dell'Aiuto\" di Busto Arsizio.\nNella letteratura italiana, la pestilenza del Seicento occupa una posizione di riguardo poich\u00e9 ampiamente descritta da Alessandro Manzoni nel romanzo \"I promessi sposi\" e nel saggio storico \"Storia della colonna infame\", tanto da essere ricordata come \"peste manzoniana\". L'autore utilizz\u00f2, quale fonte primaria, l'opera di Ripamonti."}
{"id": "3257559", "revid": "1573940", "url": "https://it.wikipedia.org/wiki?curid=3257559", "title": "Nazionale di pallavolo maschile del Gabon", "text": "La nazionale di pallavolo maschile del Gabon \u00e8 una squadra africana composta dai migliori giocatori di pallavolo del Gabon ed \u00e8 posta sotto l'egida della Federazione pallavolistica del Gabon."}
{"id": "3257568", "revid": "599013", "url": "https://it.wikipedia.org/wiki?curid=3257568", "title": "Campionati mondiali di nuoto in vasca corta 2010 - 200 metri stile libero maschili", "text": "Le qualifiche per la finale si sono svolte la mattina del 15 dicembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM) e il record dei campionati (RC) erano i seguenti:\nDurante la competizione sono stati migliorati i seguenti record:"}
{"id": "3257573", "revid": "305330", "url": "https://it.wikipedia.org/wiki?curid=3257573", "title": "Vergine della Pera", "text": "La Vergine della Pera \u00e8 un dipinto a olio su tavola (43x32 cm) di Albrecht D\u00fcrer, siglato e datato 1526 (in alto a destra), e conservato nella Galleria degli Uffizi a Firenze.\nStoria.\nL'opera \u00e8 l'ultima Madonna ad essere dipinta dall'artista e uno degli ultimi lavori in assoluto. Venne dipinta a Norimberga quando gi\u00e0 da un anno era stata introdotta la Riforma protestante, nella cui occasione il culto delle immagini della Vergine e dei santi aveva subito un duro colpo.\nL'artista si ispir\u00f2 probabilmente a un disegno preparatorio di una \"Santa Barbara\" dipinta al ritorno dal viaggio nei Paesi Bassi per un grande altare mai realizzato.\nA Firenze l'opera \u00e8 documentata dal Seicento, quando si trovava nella Guardaroba Medicea. Un secolo dopo \u00e8 ricordata a palazzo Pitti, poi alla villa di Poggio a Caiano e solo nel 1773 agli Uffizi.\nDescrizione e stile.\nSu uno sfondo scuro la Madonna, priva del velo, suo tradizionale attributo, tiene in braccio il Bambino, che stringe una margheritina, simbolo del matrimonio mistico con la madre, e quindi di Ges\u00f9 con la Chiesa, che veniva identificata con Maria. Essa, dallo sguardo pensoso, gli offre una pera, simbolo del Peccato originale e quindi del suo riscatto del mondo. La composizione \u00e8 compatta, con una stretta inquadratura a mezzo busto e una linea di contorno continua, che ingloba entrambe le figure con un forte senso di intimit\u00e0 familiare. Lo stile \u00e8 fluido e levigato e preannuncia il grande capolavoro della tarda maturit\u00e0, i \"Quattro apostoli\" di Monaco di Baviera.\nUn pentimento \u00e8 visibile nella pera, disegnata inizialmente pi\u00f9 grande. L'opera mostra una composizione opposta a quella della \"Madonna del Garofano\" nell'Alte Pinakothek di Monaco, in cui la madre tiene il fiore e il figlio il frutto."}
{"id": "3257579", "revid": "767487", "url": "https://it.wikipedia.org/wiki?curid=3257579", "title": "Air Bud 4 - Una zampata vincente", "text": "Air Bud 4 - Una zampata vincente (\"Air Bud: Seventh Inning Fetch\") \u00e8 un film del 2002 diretto da Robert Vince.\n\u00c8 il quarto sequel del film \"Air Bud - Campione a quattro zampe\" del 1997.\nTrama.\nJosh \u00e8 al suo primo anno di college e deve lasciare il suo fedele Buddy alle cure della sorellina Andrea e al resto della famiglia.\nAndrea entra con l'amica nella squadra di baseball, dopo un inizio non brillante imparer\u00e0 a giocare con l'aiuto del fedele Buddy entrato anche lui in squadra."}
{"id": "3257581", "revid": "834", "url": "https://it.wikipedia.org/wiki?curid=3257581", "title": "San Filippo apostolo (D\u00fcrer)", "text": "San Filippo apostolo \u00e8 un dipinto a olio su tavola (45x38 cm) di Albrecht D\u00fcrer, siglato e datato 1516, e conservato nella Galleria degli Uffizi a Firenze. Vi si legge l'iscrizione \"\".\nStoria e descrizione.\nUna testa di apostolo datata 1518 \u00e8 citata nella collezione Imhoff a Norimberga, mentre un'altra si sa che venne messa in vendita da un antiquario all'inizio del XVII secolo. Ci\u00f2 ha fatto pensare che esistesse in origine una serie o un progetto per dodici teste di Apostoli, forse realizzato solo in parte.\nNegli Uffizi si conserva anche un \"San Giacomo apostolo\". La figura affiora dallo sfondo scuro compiendo una torsione delle spalle, verso destra, e della testa verso sinistra. Grande cura \u00e8 legata alla resa dei dettagli minuti come i solchi dell'et\u00e0 e i riccioli della barba, trattati con un procedimenti tipico di D\u00fcrer che tratteggiava le lumeggiature pelo per pelo, capello per capello, dando un effetto di particolare splendore e lucentezza, ma anche di estrema morbidezza. L'espressione \u00e8 corrucciata e pensierosa, con le sopracciglia aggrottate, il labbro superiore alzato, le narici dilatate."}
{"id": "3257583", "revid": "1543377", "url": "https://it.wikipedia.org/wiki?curid=3257583", "title": "Campionati mondiali di nuoto in vasca corta 2010 - 200 metri farfalla femminili", "text": "Le qualifiche per la finale si sono svolte la mattina del 15 dicembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM) e il record dei campionati (RC) erano i seguenti:\nDurante la competizione sono stati migliorati i seguenti record:"}
{"id": "3257584", "revid": "767487", "url": "https://it.wikipedia.org/wiki?curid=3257584", "title": "San Giacomo apostolo (D\u00fcrer)", "text": "San Giacomo apostolo \u00e8 un dipinto a olio su tavola (46x37 cm) di Albrecht D\u00fcrer, siglato e datato 1516, e conservato nella Galleria degli Uffizi a Firenze. Vi si legge l'iscrizione \"\".\nStoria e descrizione.\nUna testa di apostolo datata 1518 \u00e8 citata nella collezione Imhoff a Norimberga, mentre un'altra si sa che venne messa in vendita da un antiquario all'inizio del XVII secolo. Ci\u00f2 ha fatto pensare che esistesse in origine una serie o un progetto per dodici teste di Apostoli, forse realizzato solo in parte.\nNegli Uffizi si conserva anche un \"San Filippo apostolo\". La figura affiora dallo sfondo scuro girando la testa verso sinistra. Grande cura \u00e8 legata alla resa dei dettagli minuti come i solchi dell'et\u00e0 e i riccioli della barba, trattati con un procedimento tipico di D\u00fcrer che tratteggiava le lumeggiature pelo per pelo, dando un effetto di particolare splendore e lucentezza, ma anche di estrema morbidezza. L'espressione \u00e8 corrucciata e pensierosa, con le sopracciglia aggrottate, il labbro superiore alzato, le vene delle tempie pulsanti."}
{"id": "3257595", "revid": "305330", "url": "https://it.wikipedia.org/wiki?curid=3257595", "title": "Gens Elia", "text": ""}
{"id": "3257596", "revid": "1543377", "url": "https://it.wikipedia.org/wiki?curid=3257596", "title": "Campionati mondiali di nuoto in vasca corta 2010 - 400 metri misti femminili", "text": "Le qualifiche per la finale si sono svolte la mattina del 15 dicembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM) e il record dei campionati (RC) erano i seguenti:\nDurante la competizione sono stati migliorati i seguenti record:"}
{"id": "3257604", "revid": "1543377", "url": "https://it.wikipedia.org/wiki?curid=3257604", "title": "Campionati mondiali di nuoto in vasca corta 2010 - Staffetta 4x100 metri stile libero maschile", "text": "Le qualifiche per la finale si sono svolte la mattina del 15 dicembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM) e il record dei campionati (RC) erano i seguenti:\nDurante la competizione sono stati migliorati i seguenti record:"}
{"id": "3257611", "revid": "287204", "url": "https://it.wikipedia.org/wiki?curid=3257611", "title": "8862 Takayukiota", "text": "8862 Takayukiota \u00e8 un asteroide della fascia principale. Scoperto nel 1991, presenta un'orbita caratterizzata da un semiasse maggiore pari a 2,5581813\u00a0UA e da un'eccentricit\u00e0 di 0,2143925, inclinata di 5,56795\u00b0 rispetto all'eclittica.\nL'asteroide \u00e8 dedicato all'astrofilo giapponese Takayuki Ota."}
{"id": "3257614", "revid": "253269", "url": "https://it.wikipedia.org/wiki?curid=3257614", "title": "Marie McDonald", "text": "Biografia.\nNata nello stato del Kentucky, prima di intraprendere la carriera cinematografica vinse alcuni concorsi di bellezza, lavor\u00f2 come modella e poi come cantante nell'orchestra di Tommy Dorsey.\nDopo una parentesi con la casa produttrice Universal Pictures, per la quale apparve, fra gli altri, nel film commedia \"Gli eroi dell'isola\" (1942), fu messa sotto contratto dalla Paramount per il film \"Il disertore\" (1942), accanto ad Alan Ladd.\nL'anno successivo approd\u00f2 alla Republic Pictures, dove apparve in alcuni \"B movie\", e divenne una delle pi\u00f9 conosciute \"pin up\", popolare tra i soldati americani durante il periodo della seconda guerra mondiale grazie alla sua avvenenza, che le valse il soprannome di \"The Body\".\nNel 1947 fu scritturata dalla MGM per il musical \"Living in a Big Way\", nel quale recit\u00f2 accanto a Gene Kelly, dopodich\u00e9 pass\u00f2 alla Columbia Pictures per la commedia \"Nessuna piet\u00e0 per i mariti\" (1949). La sua carriera and\u00f2 declinando, con apparizioni sempre pi\u00f9 sporadiche, fino all'ultimo film, \"Promesse, promesse\", una \"sex comedy\" girata nel 1963.\nMarie McDonald ebbe una vita sentimentale turbolenta e si spos\u00f2 sette volte con sei uomini:\nMor\u00ec nel 1965, all'et\u00e0 di 42 anni, per una dose eccessiva di barbiturici. \u00c8 sepolta al Forest Lawn Memorial Park Cemetery a Glendale, stato della California."}
{"id": "3257615", "revid": "767487", "url": "https://it.wikipedia.org/wiki?curid=3257615", "title": "Billy Baxter", "text": "Dal 2006 fa parte del Poker Hall of Fame.\nIn carriera ha vinto 7 braccialetti delle World Series of Poker: 5 nella specialit\u00e0 del Deuce to Seven, uno nel Razz ed un altro nell'Ace to Five Draw. Nella classifica dei pi\u00f9 titolati figura al 7\u00ba posto, alla pari con M\u1ebfn Nguy\u1ec5n.\nVanta inoltre 29 piazzamenti a premi alle WSOP (l'ultimo nel 2010) ed un 22\u00ba posto come risultato migliore in un Main Event (nel 1997).\nBaxter \u00e8 noto anche per essere stato il finanziatore del buy-in di iscrizione di Stu Ungar al Main Event delle WSOP 1997, torneo poi vinto dallo stesso Ungar."}
{"id": "3257618", "revid": "125703824", "url": "https://it.wikipedia.org/wiki?curid=3257618", "title": "Maxi Iglesias", "text": "Biografia.\nStudia al collegio \"Cardenal Sp\u00ednola\" di Madrid e deve la notoriet\u00e0 al telefilm \"Fisica o chimica\", trasmesso su Antena 3, interpretando C\u00e8sar Cabano, studente della scuola Zurbar\u00e0n di Madrid, migliore amico di Gorka (Adam Jezierski) e poi fidanzato di Ruth (Ursula Corbero), dal 2008 al 2010. Ha partecipato a diverse produzioni, tra cui \"Amar en tiempos revueltos\", \"Hospital Central\" e \"Cu\u00e9ntame c\u00f3mo pas\u00f3\", la fiction che ha ispirato \"Raccontami\" su Rai 1."}
{"id": "3257619", "revid": "1305772", "url": "https://it.wikipedia.org/wiki?curid=3257619", "title": "S\u00e9bastien Jondeau", "text": "Carriera.\nEx boxer professionista, prima di debuttare come modello \u00e8 stato per dodici anni assistente personale di Karl Lagerfeld.\nOltre ad aver sfilato per Lagerfeld, Jondeau ha anche lavorato per importanti marchi internazionali come Chanel, Dom P\u00e9rignon. Inoltre S\u00e9bastien Jondeau ha anche recitato al fianco di Edita Vilkevi\u010di\u016bt\u0117 in un cortometraggio muto, diretto da Karl Lagerfeld ed ispirato alla vita di Coco Chanel. \u00c8 inoltre comparso sulle edizioni italiane e tedesche di \"Vogue\".\nNel 2010 \u00e8 stato uno dei cinque protagonisti maschili dell'edizione del 2011 celebre Calendario Pirelli."}
{"id": "3257620", "revid": "610351", "url": "https://it.wikipedia.org/wiki?curid=3257620", "title": "Campionati mondiali di nuoto in vasca corta 2010 - Staffetta 4x200 metri stile libero femminile", "text": "Le qualifiche per la finale si sono svolte la mattina del 15 dicembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM) e il record dei campionati (RC) erano i seguenti:\nDurante la competizione sono stati migliorati i seguenti record:"}
{"id": "3257621", "revid": "276491", "url": "https://it.wikipedia.org/wiki?curid=3257621", "title": "L'impero proibito", "text": ""}
{"id": "3257638", "revid": "1543377", "url": "https://it.wikipedia.org/wiki?curid=3257638", "title": "Hans-J\u00fcrgen Gerhardt", "text": "Biografia.\nAi XIII Giochi olimpici invernali(edizione disputatasi nel 1980 a Lake Placid, Stati Uniti d'America) vinse la medaglia d'oro nel Bob a quattro con i connazionali Meinhard Nehmer, Bogdan Musiol e Bernhard Lehmann, partecipando per la nazionale tedesca (Germania Est), superando quella svizzera e l'altra tedesca.\nIl tempo totalizzato fu di 3:59,92 con un distacco di poco pi\u00f9 di un secondo rispetto alle altre classificate 4:00,87 e 4:00,97 i loro tempi. Vinse anche un argento nel bob a due nella stessa edizione.\nInoltre ai campionati mondiali vinse numerose medaglie:"}
{"id": "3257639", "revid": "479087", "url": "https://it.wikipedia.org/wiki?curid=3257639", "title": "Disastro della melassa", "text": ""}
{"id": "3257640", "revid": "479087", "url": "https://it.wikipedia.org/wiki?curid=3257640", "title": "Inondazione di melassa", "text": ""}
{"id": "3257643", "revid": "1566286", "url": "https://it.wikipedia.org/wiki?curid=3257643", "title": "Andrea Duro", "text": "Carriera.\nPartecipa, nel 2007, a due episodi della serie \"Cuesti\u00f3n de sexo\". Dal 2008 \u00e8 Yoli nel telefilm \"Fisica o chimica\", in onda su Antena 3. Nel 2010 recita nel film \"Tres metros sobre el cielo\", tratto dal romanzo \"Tre metri sopra il cielo\" di Federico Moccia, e nel 2012 nel seguito \"Tengo ganas de ti\", tratto da \"Ho voglia di te\".\nDoppiatrici italiane.\nNelle versioni in italiano dei suoi film, Andrea Duro \u00e8 stata doppiata da:"}
{"id": "3257645", "revid": "991694", "url": "https://it.wikipedia.org/wiki?curid=3257645", "title": "Symmetric multiprocessing", "text": ""}
{"id": "3257646", "revid": "819508", "url": "https://it.wikipedia.org/wiki?curid=3257646", "title": "Billy Breakenridge", "text": "Biografia.\nTerzo dei quattro figli dei canadesi George David ed Eliza Ann Breakenridge (o Breckenridge), a sedici anni il giovane Billy lasci\u00f2 Watertown e il Wisconsin per arruolarsi nell'esercito statunitense. Sul finire della guerra di secessione, agli ordini del maggiore John Chivington, partecip\u00f2 con la milizia dei Volontari del Colorado al massacro di Sand Creek (29 novembre 1864). Quindi, cessate le ostilit\u00e0, girovag\u00f2 lungo la cosiddetta \"frontiera\" dell'Arizona per stabilirsi infine a Phoenix, dove rimase per circa un anno come vicesceriffo della contea di Maricopa.\nTrasferitosi poi nella contea di Cochise, fu aiutante dello sceriffo Johnny Behan ai tempi della sparatoria all'O.K. Corral di Tombstone, incarico che lasci\u00f2 poco dopo per assumere quello di vicesceriffo federale e poi quello di ispettore per la compagnia ferroviaria Southern Pacific Railroad.\nNel 1928 pubblic\u00f2 un libro di memorie, scritto in realt\u00e0 dal ghostwriter William McLeod Raine, dedicato in particolare all'episodio di Tombstone, \"Helldorado. Bringing the law to the mesquite\", in cui attacc\u00f2 apertamente la figura del leggendario sceriffo Wyatt Earp.\nPoco prima dell'alba del 31 gennaio 1931 l'ottantaquattrenne Breakenridge, che aveva gi\u00e0 subito un intervento chirurgico per problemi al cuore, mor\u00ec per insufficienza cardiaca a Tucson, dove \u00e8 sepolto nell'Evergreen Cemetery."}
{"id": "3257653", "revid": "762538", "url": "https://it.wikipedia.org/wiki?curid=3257653", "title": "Nuovo Polo per l'Italia", "text": "Il Nuovo Polo per l'Italia, nato il 15 dicembre 2010 come Polo della Nazione e in tal modo ribattezzato il 25 gennaio 2011, \u00e8 stato un coordinamento fra gruppi parlamentari, nonch\u00e9 una coalizione elettorale, costituita da Pier Ferdinando Casini per l'Unione di Centro, Gianfranco Fini per Futuro e Libert\u00e0 per l'Italia, Francesco Rutelli per Alleanza per l'Italia e Raffaele Lombardo del Movimento per le Autonomie.\nAd esso hanno preso parte anche il Partito Liberale Italiano di Stefano De Luca e l'associazione Verso Nord guidata dall'ex sindaco di Venezia Massimo Cacciari.\nStoria della coalizione.\nAstensione sulla sfiducia a Caliendo.\nIn occasione della mozione di sfiducia al Sottosegretario alla Giustizia, Giacomo Caliendo nell'agosto 2010, il neonato gruppo di FLI, l'UdC, l'ApI ed il Movimento per le Autonomie scelgono di astenersi. Pier Ferdinando Casini ha definito questa alleanza \"un'area di responsabilit\u00e0 nazionale\"; Francesco Rutelli ha parlato della necessit\u00e0 di \"unire le forze che vogliono fare le riforme ed esercitare una grande responsabilit\u00e0\"; dello stesso avviso anche il capogruppo di FLI, Italo Bocchino, che in un editoriale su \"Il Secolo d'Italia\" ha scritto che si tratta di una \"responsabilit\u00e0 spesso messa sotto i piedi da un violento spirito di parte, da una faziosit\u00e0 senza limiti e da una partigianeria che non possiamo condividere\". Gli astenuti totali sono stati 75. Sono stati molti, tra giornali e intellettuali, a definire questa alleanza tra moderati, un possibile embrione di un nuovo Polo.\nLa mozione di sfiducia al Governo Berlusconi IV.\nIn vista del voto di fiducia al Governo fissato per il 14 dicembre 2010, l'UdC, FLI e l'ApI presentano una mozione di sfiducia alla Camera. A dare l'annuncio in conferenza stampa il 3 dicembre 2010 sono i rispettivi leader Pier Ferdinando Casini, Gianfranco Fini e Francesco Rutelli, i quali comunicano che, oltre alle firme dei deputati dei propri gruppi parlamentari (con la sola eccezione di Giampiero Catone di FLI), hanno firmato anche i deputati del Movimento per l'Autonomia di Raffaele Lombardo (in precedenza usciti dalla maggioranza insieme agli esponenti di FLI), dei Liberal Democratici di Daniela Melchiorre ed i singoli deputati Giorgio La Malfa e Paolo Guzzanti. La mozione raggiunge cos\u00ec un totale di 85 firme che se si vanno a sommare alle 232 firme raccolte nella mozione di sfiducia del Partito Democratico e dell'Italia dei Valori si raggiunge un totale di 317 firme, che sancirebbe al momento del voto la caduta del Governo.\nAl momento del voto, tuttavia, dalla mozione di sfiducia si sono defilate quattro persone: il liberaldemocratico Maurizio Grassano e tre deputati di FLI, Silvano Moffa, Catia Polidori e Maria Grazia Siliquini (il primo, che fino all'ultimo ha cercato una mediazione col PdL, alla fine non ha partecipato al voto, mentre le altre due hanno votato contro la sfiducia). Vi sono state due defezioni pure tra gli aderenti all'altra mozione di sfiducia (Antonio Razzi e Domenico Scilipoti, entrambi dell'Italia dei Valori). Cos\u00ec, con anche la non partecipazione al voto del pur favorevole al Governo Antonio Gaglione (oltre a quella per prassi del presidente della Camera Gianfranco Fini) e l'astensione dei due deputati della SVP (Siegfried Brugger e Karl Zeller), la Camera ha respinto la mozione di sfiducia con 314 voti contro 311.\nLa nascita della coalizione \u00e8 stata salutata come \"cosa seria\" dal giornalista del Corriere della Sera, Aldo Cazzullo, che ha auspicato l'aggregazione dei \"moderati attorno a valori oggi negletti: merito; legalit\u00e0; responsabilit\u00e0; e nazione\". Successivamente, il coordinamento parlamentare annuncia un'assemblea comune del Nuovo Polo per il 28 e 29 gennaio, assicurando candidati comuni alle successive amministrative e prospettando gruppi unitari gi\u00e0 nelle grandi citt\u00e0 (come Roma, dove i tre partiti maggiori, FLI, UdC e ApI sono all'opposizione del sindaco Alemanno).\nL'assemblea, svoltasi a Todi, cambia la denominazione in \"Nuovo Polo per l'Italia\".\nLe elezioni amministrative 2011.\nIn occasione delle elezioni amministrative del 2011 che si svolgeranno, tra l'altro, nei capoluoghi Milano, Torino, Bologna e Napoli, il Nuovo Polo conferma la scelta di correre unito:\nIl gruppo ApI-FLI al Senato.\nIl 14 luglio al Senato della Repubblica si costituisce il gruppo \"Per il Nuovo Polo (ApI-FLI)\", formato dai 6 senatori di Alleanza per l'Italia (Francesco Rutelli, Franco Bruno, Riccardo Milana, Claudio Molinari, Emanuela Baio e Giacinto Russo) e 6 senatori di Futuro e Libert\u00e0 (Mario Baldassarri, Candido De Angelis, Giuseppe Valditara, Maria Ida Germontani, Barbara Contini ed Egidio Digilio), tutti in precedenza iscritti al gruppo Misto del Senato. All'ufficializzazione della nascita del gruppo, \u00e8 seguita la diffusione di un manifesto unitario dei senatori (22 in tutto) che si riconoscono nel \"Nuovo Polo per l'Italia\", firmato, oltre che dai parlamentari di Udc, Fli, Api e Mpa, anche dagli ex PD Nicola Rossi e Maurizio Fistarol e dall'ex PdL Enrico Musso.\nIl 3 novembre 2011 si aggiunge Nino Strano di FLI, raggiungendo quota 23.Il 15 febbraio aderisce anche la neo senatrice Cristina De Luca di API, facendo raggiungere quota 24.\n\"Io cambio l'Italia\", il primo convegno nazionale.\nIn data 22 luglio 2011 si \u00e8 tenuto il primo convegno nazionale del Nuovo Polo a Roma, all'Auditorium Conciliazione. Esso \u00e8 stato organizzato dagli esponenti di UdC, FLI, ApI e MpA. Dei 2000 posti dell'Auditorium, settecento sono spettati all'Unione di Centro, altrettanti per Futuro e Libert\u00e0, cinquecento per Alleanza per l'Italia e i restanti cento al Movimento per le Autonomie.\nDopo l'introduzione del coordinatore nazionale dell'Unione di Centro Ferdinando Adornato, a parlare sono stati molti giovani (tra cui il diciottenne sindaco di Bonea Salvatore Paradiso), studenti e parlamentari (tra i quali Gianfranco Paglia, deputato FLI, e Nicola Rossi, senatore ex PD), senza dimenticare i quattro esponenti nazionali: Francesco Rutelli, rimasto fedele al suo concetto di governo del Presidente appoggiato da una grande maggioranza, Raffaele Lombardo, che continua a vedere nel Sud una risorsa da cui pu\u00f2 incominciare lo sviluppo, Pier Ferdinando Casini, che ha pi\u00f9 volte ribadito la possibile nascita di una Terza Repubblica, e ultimo Gianfranco Fini, il quale \u00e8 favorevole ad un ingresso del Nuovo Polo in una maggioranza senza Berlusconi. \u00c8 stato inoltre presentato il manifesto del convegno stesso.\nLe dimissioni di Berlusconi e l'appoggio a Monti.\nIn seguito alle dimissioni di Silvio Berlusconi, Giorgio Napolitano avvia le consultazioni e una delegazione del Nuovo Polo, composta da esponenti di Camera e Senato di Unione di Centro, Futuro e Libert\u00e0 ed Alleanza per l'Italia guidata da Pier Ferdinando Casini, afferma di essere disposta a sostenere un esecutivo guidato da Mario Monti (ritenuta la persona pi\u00f9 quotata a condurre un governo tecnico) e di dare a quest'ultimo carta bianca sulla composizione del governo, accettando quindi che sia interamente composto da ministri che non provengono dai partiti.\nLa disfatta alle amministrative 2012 e la sfaldatura dell'alleanza.\nAlle elezioni amministrative italiane del 2012, dove il Nuovo Polo corre unito solo in poche citt\u00e0, si registra un andamento molto negativo di quest'alleanza, che spesso si spacca con Unione di Centro e Futuro e Libert\u00e0 a sostegno di sindaci di centrodestra ed Alleanza per l'Italia a sostegno di quelli del centrosinistra.\nIn seguito a questi risultati e alla divisione nella coalizione, alle ore 21:34 dell'8 maggio 2012 Pier Ferdinando Casini dichiara con un tweet la fuoriuscita dell'Udc dall'alleanza. Con l'uscita della costola pi\u00f9 importante dell'alleanza e il successivo riavvicinamento dell'Alleanza per l'Italia al centro-sinistra, il Nuovo Polo si pu\u00f2 dire un'esperienza chiusa.\nAdesioni.\nIl giorno dopo la sconfitta della mozione di sfiducia i firmatari fondano ufficialmente il \"Nuovo Polo per l'Italia\". Vi aderiscono i parlamentari di:\nNelle istituzioni.\nCamera dei deputati.\nAlla Camera dei deputati il \"Nuovo Polo per l'Italia\" poteva contare al momento del suo scioglimento su un totale di 82 deputati:\nSenato della Repubblica.\nAl Senato della Repubblica il \"Nuovo Polo per l'Italia\" poteva contare al momento del suo scioglimento su un totale di 26 senatori:\nParlamento europeo.\nAl Parlamento europeo il \"Nuovo Polo per l'Italia\" poteva contare al momento del suo scioglimento su un totale di 10 eurodeputati:"}
{"id": "3257658", "revid": "729019", "url": "https://it.wikipedia.org/wiki?curid=3257658", "title": "AEG D.I", "text": "L'AEG D.I fu un caccia monoposto biplano prodotto dall'azienda tedesco imperiale Allgemeine Elektrizit\u00e4ts-Gesellschaft (AEG) negli anni dieci del XX secolo e rimasto a livello di prototipo.\nProgettato nel 1917 da Georg Koning, entr\u00f2 in servizio nei reparti della Luftstreitkr\u00e4fte, la componente aerea del Deutsches Heer (l'esercito imperiale tedesco), gi\u00e0 nelle prime fasi della prima guerra mondiale ma ben presto venne accantonato a causa degli incidenti mortali occorsi ai primi esemplari realizzati.\nStoria del progetto.\nDurante le prime fasi della prima guerra mondiale, l'industria meccanica progred\u00ec velocemente nello sviluppo della componentistica sottoposta alle autorit\u00e0 militari tedesco imperiali. Nell'ambito aeronautico, le nuove esigenze belliche crearono i presupposti per la produzione di nuovi velivoli da combattimento da destinare ai reparti della Luftstreitkr\u00e4fte, la componente aerea del Deutsches Heer (l'esercito imperiale tedesco).\nIn quest'ambito la AEG svilupp\u00f2 un nuovo modello, affidato alla progettazione di Georg Koning e sviluppato grazie alla collaborazione del tenente Walter Hondorff, che rispondeva alle specifiche Idflieg per la classe D Typ, quella dei caccia monoposto biplani, il primo di quel tipo realizzato dall'azienda e che per questo assunse la designazione D.I.\nVennero realizzati tre prototipi che differivano tra loro per la fusoliera di diversa lunghezza, il primo dei quali, equipaggiato con un motore Mercedes D.III da 160 PS (118 kW), venne completato nel maggio 1917 e portato in volo per la prima volta all'inizio dell'estate. Dopo le prime prove di volo, nonostante un incidente avesse causato la morte del pilota, venne completata con successo la prima fase di sviluppo in condizioni operative e l'Idflieg ne raccomand\u00f2 l'avvio alla produzione in serie emettendo un primo ordine di fornitura per una ventina di esemplari.\nI primi tre velivoli vennero intanto assegnati allo Jagdstaffel 14, al comando del Leutnant Walter H\u00f6hndorf. Il 5 settembre di quell'anno per\u00f2 un altro esemplare, il D.I (4400/17), incorse nuovamente in un incidente mortale per il pilota e la produzione, bloccata a scopo cautelativo, venne definitivamente sospesa.\nLa produzione totale di questa versione si attest\u00f2 sui soli 3 esemplari prodotti come prototipi anche se, a causa delle diversit\u00e0 tra loro, a seconda delle fonti i tre vengono identificati anche come D.I, D.II e D.III .\nTecnica.\nL'AEG D.I conservava l'aspetto generale, per l'epoca convenzionale, dei simili modelli prodotti nello stesso periodo dalle altre aziende: biplano, monomotore monoposto con carrello fisso.\nLa fusoliera, realizzata con struttura in tubi d'acciaio saldati e ricoperta di tela verniciata, era caratterizzata dal singolo abitacolo aperto destinato al pilota. Posteriormente terminava in un impennaggio classico monoderiva dotato di piani orizzontali controventati da una coppia di montanti obliqui per lato.\nLa configurazione alare era biplana con ala superiore ed inferiore di ugual misura collegate tra loro da un montante interalare per lato ed integrati da tiranti in cavetto in acciaio.\nIl carrello d'atterraggio era fisso, molto semplice, montato su una struttura tubolare al di sotto della fusoliera, dotato di ruote di grande diametro collegate da un asse rigido ed integrato posteriormente con un pattino d'appoggio.\nLa propulsione era affidata ad un motore Mercedes D.III, un 6 cilindri in linea a liquido capace di erogare una potenza pari a 160 PS (118 kW), posizionato all'apice anteriore della fusoliera racchiuso da un cofano metallico ed abbinato ad un'elica bipala in legno a passo fisso.\nL'armamento consisteva in due mitragliatrici LMG 08/15 calibro 7,92 mm poste davanti all'abitacolo che, abbinate ad un dispositivo di sincronizzazione, consentiva di sparare senza conseguenze attraverso il disco dell'elica."}
{"id": "3257673", "revid": "1108020", "url": "https://it.wikipedia.org/wiki?curid=3257673", "title": "Papasula abbotti", "text": "La sula di Abbott (Papasula abbotti ) \u00e8 un grosso uccello marino della famiglia dei Sulidi; \u00e8 l'unica specie del genere monotipico Papasula. Molto rara, \u00e8 endemica dell'Oceano Indiano e nidifica, oggi, su un'isola soltanto, l'Isola di Natale (o Isola Christmas), sita a sud di Giava.\nDescrizione.\nLa sula di Abbott \u00e8 lunga circa 79 cm e pesa intorno ai 1460 grammi. Il suo piumaggio bianco e nero la distingue dagli altri Sulidi presenti nella regione. \u00c8 in grado di riprodursi solamente a partire dagli otto anni di et\u00e0, ma anche allora, mediamente, porta a termine con successo la nidificazione solo ogni due anni; pu\u00f2 vivere fino a 40 anni.\nDistribuzione e habitat.\nUn tempo \u00e8 certo che la sula di Abbott nidificava anche nell'Oceano Indiano occidentale, in particolare sull'Isola di Assumption nel gruppo di Aldabra (dove William Louis Abbott, al cui nome la specie \u00e8 dedicata, la raccolse nel 1892, e dove si mantenne con poche coppie fino almeno al 1926), su Rodrigues e forse su Mauritius (dove nel 1890 furono trovate delle ossa subfossili), e sembra inoltre che nidificasse anche nelle Chagos, un gruppo insulare sito nell'Oceano Indiano centrale. Oggi, come si \u00e8 detto, l'unico e ultimo rifugio della specie \u00e8 rappresentato dall'Isola di Christmas, dove secondo le ultime stime sopravvivono circa 3000 coppie nidificanti in tutto. Nell'aprile 2007 un esemplare di questa specie \u00e8 stato fotografato all'interno di una colonia di sule su Rota, una delle Isole Marianne Settentrionali, nell'Oceano Pacifico.\nBiologia.\nSecondo l'ornitologo scozzese Bryan Nelson, oggi certamente la pi\u00f9 grande autorit\u00e0 al mondo in fatto di sule, la sula di Abbott presenta caratteristiche molto peculiari, e appare sotto molti aspetti pi\u00f9 primitiva delle altre specie. Come la sula piedirossi (\"Sula sula\"), essa nidifica esclusivamente su grossi alberi della foresta tropicale all'interno dell'isola, e mostra significativi interessanti adattamenti a questo insolito tipo di nidificazione: mentre le altre specie sono tutte molto aggressive, cimentandosi in lunghi e talvolta cruenti combattimenti territoriali, la sula di Abbott \u00e8 infatti singolarmente inibita a tale riguardo (un atteggiamento aggressivo comporterebbe in effetti il rischio di cadere dall'albero, al di sotto della volta arborea con effetti fatali) e si limita a evitare la vista del vicino semplicemente chiudendo l'occhio di quel lato, ci\u00f2 che facilita la vicinanza tra individui senza che si scatenino comportamenti aggressivi.\nRiproduzione.\nCome le sule vere e proprie (la settentrionale, quella del Capo e quella australiana), ma a differenza delle specie tropicali del genere \"Sula\" (chiamate in genere \"boobies\"), la sula di Abbott ha evoluto inoltre intense ed elaborate cerimonie di corteggiamento, e la coppia si forma e resta unita, pare, per l'intera vita. La nidificazione avviene per\u00f2 solo ogni due anni, iniziando il ciclo a maggio-giugno con la deposizione dell'uovo e terminando non prima del luglio-agosto dell'anno successivo. L'uovo \u00e8 il pi\u00f9 grosso tra tutte le sule (fino al 7,6% del peso della femmina) e il periodo di incubazione (55 giorni) il pi\u00f9 lungo. Il successo riproduttivo, per contro, \u00e8 il pi\u00f9 basso, anzi veramente e singolarmente bassissimo, non superando mai il 10 per cento delle uova deposte (per giunta ogni due anni).\nAlimentazione.\nGli esemplari adulti si nutrono di pesci e calamari e nutrono i pulcini con cibo rigurgitato.\nConservazione.\nGran parte dei siti di nidificazione della sula di Abbott sono stati distrutti dall'estendersi delle miniere di fosfati negli anni '60 e '70 e da allora questo uccello \u00e8 stato inserito tra le specie in pericolo. Sull'Isola di Christmas la sopravvivenza della specie \u00e8 minacciata dai cicloni, dal degrado dei siti di nidificazione e dalla formica pazza gialla (\"Anoplolepis gracilipes\"). In mare, invece, costituiscono fattori di rischio la sovrappesca e l'inquinamento marino."}
{"id": "3257674", "revid": "37045209", "url": "https://it.wikipedia.org/wiki?curid=3257674", "title": "Papasula", "text": ""}
{"id": "3257676", "revid": "83531", "url": "https://it.wikipedia.org/wiki?curid=3257676", "title": "Operazione Golfo 2", "text": "L'operazione Golfo 2 \u00e8 stata una missione svolta dalla Marina Militare Italiana, che ha visto unit\u00e0 navali italiane impegnate nelle operazioni della guerra del Golfo, con un ritorno nel Golfo Persico a due anni di distanza dalla fine dell'operazione Golfo 1.\nDopo che era terminata nel settembre 1988 la guerra Iran-Iraq, il 2 agosto 1990 il \"ra'\u012bs\" iracheno Saddam Hussein invase il vicino stato del Kuwait in nome di un'antica pretesa di Baghdad di recuperare un territorio che era stato in et\u00e0 pi\u00f9 antiche dipendente dal Governatorato iracheno di Bassora in et\u00e0 ottomana. L'invasione provoc\u00f2 le immediate sanzioni da parte dell'ONU che lanci\u00f2 un ultimatum, imponendo il ritiro delle truppe irachene. La richiesta non consegu\u00ec risultati e il 17 gennaio 1991 inizi\u00f2 la guerra del Golfo.\nSin dall'agosto del 1990 il governo italiano deliber\u00f2 l'invio di navi militari e all'uopo venne costituito il 20\u00ba Gruppo Navale (COMGRUPNAV20) a cui si aggiunsero a settembre, otto cacciabombardieri \"Tornado\".\nDislocate nelle acque del Golfo Persico, le unit\u00e0 italiane assicurarono, in concorso con le altre Forze Multinazionali, l'applicazione delle risoluzioni del Consiglio di sicurezza delle Nazioni Unite, partecipando al controllo dell'embargo, conducendo azioni di controllo del naviglio sospetto e potenzialmente ostile. Successivamente, durante la fase delle operazioni militari, le unit\u00e0 italiane in concorso con altre forze navali contribuirono alla protezione diretta delle principali unit\u00e0 della forza multinazionale. Al termine delle operazioni militari poi, ripresero l'attivit\u00e0 di embargo, partecipando allo stesso tempo alla bonifica delle acque del Golfo dai campi minati mediante l'invio della 54\u00aa Squadra cacciamine.\nNavi impiegate nell'operazione militare.\nSin dallo scoppio della crisi vennero dispiegate nel Mediterraneo Orientale dal 16 al 24 agosto 1990 le corvette Minerva e \"Sfinge\", partite da Augusta\nil primo gruppo di navi partito da Taranto per il golfo Persico sin da agosto raggiunse il teatro operativo il 2 settembre e questo \u00e8 l'elenco delle navi che hanno preso parte alla missione:\nA partire dal 16 aprile i cacciamine della classe Lerici \"Milazzo\", \"Vieste\", \"Sapri\", \"Lerici\" e \"Tremiti\" cui si \u00e8 aggiunto con funzione di appoggio la fregata \"Maestrale\" hanno svolto operazioni di bonifica delle acque del golfo Persico da mine navali proseguendo in tale missione operativa fino al 30 luglio 1991.\nA partire dal 21 aprile e fino al 17 luglio 1991 le navi anfibie San Marco e San Giorgio scortate dalla fregata \"Maestrale\" hanno preso parte alla missione ONU soccorso umanitario \u201cProvide Comfort\u201d fornendo aiuti alla popolazione curda che dopo la guerra del golfo aveva cercato di sottrarsi alla dittatura di Saddam Hussein.\nLe navi sulla via del ritorno vennero impegnate nell'evacuazione di cittadini italiani e di altri stati europei dalla Somalia, dove da qualche anno era in corso una guerra civile intermittente che, sebbene con diversi contendenti, perdura ancora oggi e dove nel 1991 alla caduta del dittatore Siad Barre la lotta per il potere che ne segu\u00ec contrappose diversi gruppi tribali, in un nuovo crescendo di violenza accompagnato da una terribile carestia.\nPer questa missione, durata esattamente un anno e terminata nell'agosto del 1991, la bandiera della Marina Militare venne decorata con la croce di cavaliere dell'Ordine militare d'Italia. La missione ha dimostrato la capacit\u00e0 della Marina Militare di operare in acque lontane dal Mediterraneo e al contempo la bont\u00e0 dell'opera di potenziamento intrapreso con la Legge Navale del 1975 ma dimostrava in maniera ancora pi\u00f9 evidente l'improrogabile necessit\u00e0 di un terzo rifornitore di squadra.\nCollegamenti esterni.\nLa Marina Militare nelle Missioni del dopoguerra"}
{"id": "3257678", "revid": "254401", "url": "https://it.wikipedia.org/wiki?curid=3257678", "title": "Giuseppe Maria Feroni", "text": "Biografia.\nStudi\u00f2 a Roma presso la Pontificia Accademia dei Nobili Ecclesiastici e all'Universit\u00e0 \"La Sapienza\", dove si laure\u00f2 \"in utroque iure\" il 15 gennaio 1716.\nFu ordinato presbitero il 22 ottobre 1719 ed ebbe alcuni incarichi in curia fra cui quello di segretario della Congregazione dell'Immunit\u00e0 Ecclesiastica.\nIl 10 maggio 1728 fu nominato arcivescovo titolare di Damasco. Fu consacrato vescovo il 30 maggio dello stesso anno da papa Benedetto XIII. Continu\u00f2 a disimpegnare diversi incarichi in curia; nel 1743 divenne segretario della Congregazione dei vescovi e regolari.\nNel concistoro del 26 novembre 1753 papa Benedetto XIV lo cre\u00f2 cardinale. Il 10 dicembre dello stesso anno ricevette il titolo di San Pancrazio fuori le mura.\nPartecip\u00f2 al conclave del 1758, che elesse papa Clemente XIII. In seguito divenne prefetto della Congregazione dei Riti. Nel 1764 opt\u00f2 per il titolo di Santa Cecilia.\nMor\u00ec a Roma e fu sepolto nella basilica di Santa Cecilia in Trastevere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3257680", "revid": "1957579", "url": "https://it.wikipedia.org/wiki?curid=3257680", "title": "Gradi e qualifiche della Marina Militare", "text": "Gradi e qualifiche della Marina Militare italiana.\nSulla divisa invernale ordinaria, sulla grande uniforme invernale, sulla uniforme di sera invernale e sul cappotto, sia maschili sia femminili, gli ufficiali indossano il distintivo di grado sul paramano, i sottufficiali marescialli sul controspallino, mentre gli altri gradi indossano il distintivo sulla manica tra gomito e spalla.\nSull'uniforme di servizio estiva bianca e sull'uniforme da lavoro di mezza stagione il distintivo di grado \u00e8 indossato sulla controspallina.\nSottufficiali e truppa mostrano, assieme al distintivo di grado, anche un distintivo di categoria.\nVarianti dei distintivi.\nI distintivi per gli ufficiali inferiori e superiori della Marina sono contraddistinti da diversi colori del sottopanno del gallone, che varia a seconda del Corpo in cui il militare appartiene (i distintivi sono quelli del grado di guardiamarina ad eccezione dei cappellani che partono dal grado di cappellano militare addetto equivalente a quello di sottotenente di vascello):\nDistintivi storici.\nCon la circolare di gabinetto B 8530 del 30 settembre 1946, \u00abModifiche alle divise\u00bb i gradi degli ammiragli erano cos\u00ec modificati:\nIl distintivo di grado di grande ammiraglio scomparve con la morte dell'amm. Thaon di Revel il 24 marzo 1948. Il distintivo degli ammiragli di squadra cambi\u00f2 in quello attuale nel 1948, mentre l'uso della quarta stella venne applicato dal foglio d'ordini n\u00ba 27 del 1\u00ba aprile 1952, che recepiva la circolare del Ministero della Difesa del 25 gennaio 1952."}
{"id": "3257686", "revid": "599013", "url": "https://it.wikipedia.org/wiki?curid=3257686", "title": "Emilio Siena", "text": "Carriera.\nFu il primo calciatore proveniente dall'Umbria a giocare in Serie A.\nEsord\u00ec giovanissimo in Serie C nella sconfitta per 6-2 del \"suo\" Foligno contro il Civitavecchia, squadra che incass\u00f2 numerosi reti. Rimase a Foligno fino alla stagione 1940-1941, al termine della quale vinse il referendum \"Asso Lanciato\" indetta dal Littoriale, nel quale i calciatori di Serie C intervistati alla fine delle partite indicavano il nome di quello che consideravano l'avversario pi\u00f9 forte.\nNel 1942 venne acquistato dalla Lazio ed esord\u00ec in campionato nella partita contro l'Ambrosiana-Inter, nella quale dovette sostituire Uber Gradella, infortunatosi all'ultimo momento. Nel dicembre dello stesso anno entr\u00f2 a far parte della Nazionale Italiana Avieri. La sua carriera venne bruscamente interrotta dalla seconda guerra mondiale. Dopo la guerra ricevette via telegramma un'offerta d'ingaggio dalla Fiorentina, ma la madre non gli consegn\u00f2 mai la lettera perch\u00e9 non voleva vederlo allontanarsi nuovamente.\nTorn\u00f2 allora a giocare nel Foligno, e negli anni successivi milit\u00f2 anche nello Spoleto e nell'Angelana."}
{"id": "3257689", "revid": "889336", "url": "https://it.wikipedia.org/wiki?curid=3257689", "title": "Walter De Boni", "text": "Carriera.\nGioc\u00f2 in Serie A con e Vicenza."}
{"id": "3257692", "revid": "108949112", "url": "https://it.wikipedia.org/wiki?curid=3257692", "title": "Wolfson College (Cambridge)", "text": "Il Wolfson College \u00e8 uno dei college che costituiscono l'Universit\u00e0 di Cambridge. Fondato nel 1965, deve il suo nome in memoria di Isaac Wolfson."}
{"id": "3257693", "revid": "767487", "url": "https://it.wikipedia.org/wiki?curid=3257693", "title": "L'ombra del nemico (film 2008)", "text": "L'ombra del nemico (\"Flammen &amp; Citronen\") \u00e8 un film del 2008 diretto da Ole Christian Madsen.\nIl film, basandosi su documenti storici e testimonianze, ripercorre gli ultimi cinque mesi della vita di Bent Faurschou-Hviid e J\u00f8rgen Haagen Schmith, due tra i pi\u00f9 attivi combattenti della resistenza anti-nazista in Danimarca.\nTrama.\nCopenaghen, 1944: nella Danimarca occupata dalle truppe di Hitler, Flammen e Citronen, due combattenti della resistenza danese anti-nazista \"Holger Danske\", hanno il compito di assassinare nazisti e danesi collaborazionisti. In aggiunta una protagonista femminile col ruolo di agente doppio.\nProduzione.\n\"L'ombra del nemico\", prodotto da Lars Bredo Rahbek e Morten Kaufmann per la Nimbus Film, \u00e8 uno dei film pi\u00f9 costosi che siano mai stati prodotti in lingua danese: \u00e8 costato infatti oltre 46 milioni di corone danesi (circa 6,17 milioni di Euro)\nLe riprese del film sono state effettuate -oltre che a Copenaghen- in Germania (presso gli studi di Babelsberg), a Londra e Praga.\nDistribuzione.\nIl film \u00e8 uscito nelle sale in tredici paesi.\nAccoglienza.\nIn Danimarca \"L'ombra del nemico\" ha avuto grande successo, vendendo 673.000 biglietti per il cinema.\nCritica.\nNon tutti gli storici sono concordi nel dire che il film \u00e8 aderente ai fatti realmente accaduti; alcuni sostengono anzi che la storia narrata sia decisamente fuorviante."}
{"id": "3257698", "revid": "599013", "url": "https://it.wikipedia.org/wiki?curid=3257698", "title": "Efrem Milanese", "text": "Carriera.\nGioc\u00f2 in Serie A con il Milan."}
{"id": "3257699", "revid": "2062065", "url": "https://it.wikipedia.org/wiki?curid=3257699", "title": "AF Corse", "text": "La AF Corse \u00e8 una scuderia automobilistica italiana, fondata a Piacenza nel 2002 dall'ex pilota Amato Ferrari e diretta dall'ingegnere Luigi Urbinelli. Storicamente legata alla Maserati prima e alla Ferrari poi, attualmente si occupa della produzione della Ferrari 488 GTE e della Ferrari 488 GT3. Attualmente la AF Corse compete come team ufficiale Ferrari nel campionato del mondo endurance in classe GTE Pro, dove ha vinto 4 mondiali piloti, 6 costruttori e 4 24 Ore di Le Mans, e nell'Endurance Cup del GT World Challenge Europe, campionato vinto nel 2020 e 2021. Oltre al suo programma principale, la scuderia supporta diversi team che militano in vari campionati per vetture con specifiche GTE e GT3, come European Le Mans Series, International GT Open, il GT World Challenge Europe e la classe GTE Am del mondiale endurance. In passato ha inoltre militato nel campionato FIA GT, del quale \u00e8 il team pi\u00f9 vincente nella categoria GT2.\nStoria.\nGli inizi e l'avventura con Maserati.\nGli inizi e il monomarca Maserati (1995-2003).\nNel 1995, a 28 anni, dopo aver chiuso la carriera da pilota automobilistico, Amato Ferrari decide d'intraprendere la strada di direttore sportivo. Inizialmente si cimenta nel Campionato Italiano Superturismo, mentre nel 2003 ottiene il permesso dalla Maserati di gestire il trofeo monomarca basato sui modelli Maserati Coup\u00e9: l'accordo, valido fino al 2006, impone lo sviluppo, la conservazione e il trasporto dei trenta veicoli che prendono parte alla serie monomarca della casa modenese.\nL'impegno ufficiale con le Maserati nel GT1 e nel GT3 (2004-2005).\nIl lavoro compiuto porta la Maserati a stringere nel 2004 l'accordo per lo sviluppo della MC12 nel FIA GT1. La squadra gareggia a partire dall'ottava gara (quella di Imola), coinvolgendo i piloti Fabrizio de Simone, Andrea Bertolini, Mika Salo e Johnny Herbert. I risultati, non convalidati a causa della mancata omologazione del mezzo, sono positivi, con le affermazioni a Oschersleben e Zhuhai e i secondi posti a Imola e Dubai.\nL'anno successivo, nel 2005, AF Corse prende parte e vince il Campionato Italiano GT nella categoria GT3 con la Maserati Coup\u00e9 Light, guidata da Danilo Zampaloni e Andrea Palma.\nL'inizio della collaborazione con Ferrari e il dominio nel FIA GT2 (2006-2009).\nNel 2006 la squadra incomincia la storia con la Ferrari, iscrivendosi al FIA GT2 e portando all'esordio la nuova F430 GTC. L'annata si rivela perfetta, con AF Corse in grado di vincere sia il titolo piloti con Jaime Melo sia quello team davanti alle squadre di riferimento Porsche e con la Ferrari campione tra i costruttori davanti a Porsche, Spyker e Panoz. L'equipaggio composto da Mika Salo, Timo Scheider e Rui Aguas si aggiudica inoltre il successo alla mitica 24 Ore di Spa-Francorchamps, precedendo sul traguardo i compagni di squadra Melo, Matteo Bobbi e St\u00e9phane Ortelli e completando una stupefacente doppietta di AF Corse.\nL'anno seguente \u00e8 quello della riconferma. AF Corse domina il campionato, vincendo nove delle 10 gare in calendario e guadagnando grazie al finlandese Toni Vilander e il tedesco Dirk M\u00fcller l'alloro piloti. Con il secondo posto in classifica dell'altro equipaggio, formato da Gianmaria Bruni e Ortelli, AF Corse conquista il titolo team e la Ferrari quello costruttori ai danni di Porsche.\nNel 2008 la musica non cambia. Bruni e Vilander centrano la vittoria nella classifica piloti, mentre, con il quarto posto di Thomas Biagi e Christian Montanari, AF Corse fa altrettanto in quella riservata ai team. Viene invece temporaneamente sospesa la graduatoria per i costruttori.\nIl 2009, ultimo anno di esistenza del FIA GT2, vede AF Corse vincere nuovamente il titolo riservato alle squadre e la Ferrari ottenere quello costruttori. Bruni e Vilander, di nuovo insieme dopo la positiva esperienza del 2009, trionfano in equipaggio con Melo e Lu\u00eds P\u00e9rez Companc alla 24 Ore di Spa-Francorchamps e si classificano secondi in campionato, dietro a Richard Westbrook, l'unico a spezzare l'egemonia Ferrari-AF Corse dopo l'ingresso di quest'ultima nella serie nel 2006. In quattro anni il bottino del team italiano recita 4 titoli team e 3 piloti, per un totale di 21 gare vinte su 38 disputate: un record.\nIntercontinental Le Mans Cup e Le Mans Series (2010-2011).\n2010.\nA seguito della cancellazione del FIA GT2 al termine della stagione 2009, nel 2010 AF Corse decide di prendere parte alla Le Mans Series nella categoria GT2. La serie europea, che vede al via quattro differenti classi tra Prototipi e GT, \u00e8 da anni caratterizzata dallo scontro tra Ferrari, Porsche, Aston Martin e Spyker. Quell'anno vede anche la partecipazione di BMW con la M3 GT2. Con tre F430 GTC al via AF Corse si classifica seconda nel campionato Team e in quello Piloti con l'equipaggio formato dal due volte campione FIA GT2 Vilander e dagli ex piloti di Formula 1 Giancarlo Fisichella e Jean Alesi.\nNello stesso anno la squadra italiana prende parte anche al nuovo campionato mondiale (a titolazione ACO) Intercontinental Le Mans Cup, sempre in classe GT2. Su 3 gare in calendario, di cui una svoltasi insieme alla Le Mans Series e un'altra con l'American Le Mans Series, AF Corse vince con il duo composto dai campioni FIA GT2 Bruni e Melo la corsa inaugurale, la 6 Ore di Silverstone, fornendo alla Ferrari i punti necessari per vincere il titolo Costruttori davanti a Porsche, BMW e Jaguar. Quello Team viene vinto da una delle squadre Porsche, con AF Corse seconda, mentre in questo campionato non esiste una classifica piloti.\nNello stesso anno il team diretto da Amato Ferrari si iscrive anche alla 24 Ore di Le Mans, dove, dopo le non troppo fortunate partecipazioni del 2007, 2008 e 2009 (queste ultime due comunque vinte dalla Ferrari), termina al quarto posto in GT2. Alla 24 Ore di Spa-Francorchamps, disputata in collaborazione con il \"Vitaphone Racing\", viene conquistato il terzo gradino del podio tra le vetture GT2.\nSempre nel 2010 AF Corse esordisce nell'International GT Open, dove si aggiudica il titolo assoluto con \"Pierre Kaffer\" e \"Alvaro Barba\", autori di quattro vittorie, oltre che quelli Team e Piloti nel raggruppamento Super GT ai danni di Porsche e Aston Martin.\nOltre ai successi di livello internazionale AF Corse trionfa anche in ambito nazionale nella classifica Team GT2 del Campionato Italiano GT, con otto vittorie all'attivo, e in quelle Team Assoluta e Piloti GTS4 della Superstar GTSprint con una Maserati Granturismo MC GT4 guidata da \"Gabriele Marotta\".\n2011.\nNella stagione 2011, dopo il titolo di vicecampione 2010 nella Le Mans Series, il riscatto nella serie europea non si fa attendere a lungo. Con la separazione della categoria GT2 in due classi distinte, la GTE PRO per le squadre ufficiali e le vetture di nuova generazione e la GTE AM per le automobili aggiornate all'anno precedente, Bruni e Fisichella, ora uniti in equipaggio insieme, dominano il campionato con la nuova arma di Maranello: la Ferrari 458 Italia GTC. Vincono la 6 Ore di Spa-Francorchamps e la 6 Ore di Silverstone, mentre agguantano il secondo posto nella \"6 Ore del Paul Ricard\" e nella \"6 Ore di Imola\", con quest'ultima vinta lo stesso da AF Corse grazie al secondo equipaggio, composto da Vilander e Melo. Grazie a questi risultati Bruni e Fisichella vincono il titolo piloti in GTE PRO, mentre AF Corse fa lo stesso con quello team della medesima classe. Inoltre, a seguito dell'istituzione da parte degli organizzatori di una classifica costruttori GTE, la Ferrari ottiene il relativo titolo, sconfiggendo Porsche e Aston Martin.\nNella Intercontinental Le Mans Cup, che per il 2011 comprende in calendario anche gare prestigiose come la 24 Ore di Le Mans, la 12 Ore di Sebring e la Petit Le Mans, AF Corse schiera per tutto il campionato una 458 Italia GTC per Bruni e Fisichella, facendo fronte a una folta concorrenza che vede in prima linea Porsche 997 GT3 RSR, BMW M3 GT2, Chevrolet Corvette C6.R, Aston Martin V8 Vantage GTE e Lotus Evora GTE. Bruni e Fisichella conquistano, oltre alle gare di Spa-Francorchamps e di Silverstone che erano valide anche per la Le Mans Series, la 6 Ore di Imola (erano giunti secondi, ma essendo l'equipaggio vincitore dei compagni di team iscritto solo alla Le Mans Series, era trasparente ai fini della classifica Intercontinental Le Mans Cup) e la storica Petit Le Mans. Con questi successi la Ferrari si riconferma, come nel 2010, ai vertici della graduatoria costruttori GTE, mentre nella classifica team GTE PRO AF Corse vince per la prima volta il campionato. Alla 24 Ore di Le Mans, terza gara dell'Intercontinental Le Mans Cup, AF Corse ottiene invece il secondo posto dopo averla condotta in testa per lungo tempo, mentre al round inaugurale della 12 Ore di Sebring, dopo l'esordio nell'edizione del 2009, terminata al secondo posto con i colori di \"Pecom Racing\" dietro un'altra Ferrari, AF Corse partecipa per la seconda volta nella sua storia e ottiene un positivo quarto posto.\nSempre nel 2011 la squadra diretta da Amato Ferrari iscrive due Ferrari 458 Italia GT3 nel \"FIA GT3\". La prima, condotta dagli italiani \"Francesco Castellacci\" e \"Federico Leo\", si aggiudica il titolo piloti grazie a una vittoria e tre ulteriori piazzamenti a podio. La seconda invece, affidata agli inglesi Daniel Brown e Glynn Geddie, conquista solo due risultati utili in zona punti. Pertanto AF Corse chiude quinta nella classifica riservata ai team.\nNel GT Open invece non arriva la riconferma in classe Super GT. Ad avere la meglio sia nella graduatoria team sia in quella piloti, al pari della classifica assoluta, risultano comunque essere una squadra e un pilota Ferrari: \"JMB Racing\" e \"Soheil Ayari\". Per la prima volta per\u00f2 AF Corse partecipa anche nella categoria GTS con le proprie 458 Italia GT3, ottenendo tre successi con la coppia composta da Andrea Rizzoli e Stefano Bizzarri e uno con quella formata da Daniel Brown e Glynn Geddie. Entrambe le classifiche team e piloti GTS vengono vinte dalla squadra elvetica di Maranello \"Kessel Racing\".\nLa stagione 2011 sancisce anche l'esordio di AF Corse nella nuova serie Endurance gestita, al pari del FIA GT3, dalla SRO Motorsports Group, la \"Blancpain Endurance Series\". Il team prende parte a tutto il campionato, che in calendario comprende anche la 24 Ore di Spa-Francorchamps, in classe GT3 PRO AM con una 458 Italia GT3, mentre a partire dalla terza gara ne schiera anche una seconda. Con molti costruttori al via il successo \u00e8 della squadra \"Vita4One\", che si aggiudica con i colori Ferrari entrambi i titoli team e piloti GT3 PRO AM. I neocampioni Niek Hommerson e Louis Machiels vengono inoltre coadiuvati in pi\u00f9 occasioni dal quattro volte campione FIA GT1 Michael Bartels, mentre Sofrev trionfa nella maratona belga.\nNella stagione 2010 nella Le Mans Series il team partecipa al GT-AM, dove schiera due F430 e conquista tre vittorie di classe.\nNel 2012 il team conquista il titolo team e costruttori di classe GT-Pro nel World Endurance Championship e ottiene la vittoria alla 24 ore di Le Mans. Schiera anche due vetture nel mondiale GT3, dove per\u00f2 i risultati non sono brillanti e non va oltre due vittorie conquistate nella gara lunga. Mentre nell'International Gt Open, dove schiera una Ferrari 458 Italia versione GT2 per Bruni-Leo e una GT3 per Rizzoli-Bizzarri, oltre che dare supporto logistico all'AT Racing dei Talkanitsa Jr e Sr, che si iscrivono con una Ferrari 458 Italia versione GT2, qui il team conquista la classe Super GT e arriva secondo in GTS, alle spalle del Kessel Racing. Il team partecipa inoltre alla Blanchpain Endurance Series con due vetture iscritte nella GT3-AM e grazie alla coppia Hommerson-Machiels, coadiuvati da Bertolini e Pier Guidi, nella 24 ore di Spa conquistano il titolo di classe. Nel 2013 il team conquista il titolo nella rinata Asian Le Mans Series sia piloti sia team e nell'International GT Sprint conquista il titolo team con il nome di Team Ukraine.\nCampionato del mondo endurance.\nI primi titoli nel mondiale (2012-2014).\n2012.\nNella stagione 2012 l'Intercontinental Le Mans Cup riceve il supporto dalla FIA e viene creato il FIA World Endurance Championship, il nuovo Campionato del Mondo Endurance erede del defunto Campionato del Mondo Sportprototipi chiuso nel 1992. AF Corse iscrive fin da subito due vetture nel WEC in classe GTE Pro, la numero 51 per Bruni e Fisichella, la numero 71 per Beretta e Bertolini. Vilander e Cioci completano gli equipaggi alla 24 Ore di Le Mans. La stagione \u00e8 un trionfo per AF Corse che ottiene la prima vittoria alla 24 Ore di Le Mans in classe GTE Pro con la vettura 51 ed equipaggio Bruni/Vilander/Fisichella, vince per conto di Ferrari il mondiale costruttori gt e trionfa anche nella classifica team. Il mondiale piloti in questa stagione non \u00e8 stato assegnato, sar\u00e0 introdotto solamente a partire dal 2013\n2013.\nNella 2013 AF Corse vince nuovamente per conto di Ferrari il mondiale costruttori mentre Gimmi Bruni sulla vettura 51 si aggiudica il primo titolo piloti\n2014.\nPer la seconda volta in tre anni AF Corse, la vettura 51 e i piloti Gianmaria Bruni, Toni Vilander e Giancarlo Fisichella vincono la 24 Ore di Le Mans tra le vetture gran turismo. AF Corse e Ferrari vincono anche il terzo mondiale costruttori consecutivo mentre Bruni e Vilander vincono il titolo piloti.\nIl passaggio alla Ferrari 488 GTE (2016-2017).\n2016.\nAF Corse porta all'esordio la nuova Ferrari 488 GTE nel FIA WEC. Rinnovati gli equipaggi: sulla 51 accanto a Gimmi Bruni correr\u00e0 James Calado con Alessandro Pier Guidi terzo pilota a Le Mans mentre sulla 71 Davide Rigon sar\u00e0 affiancato da Sam Bird con Andrea Bertolini terzo pilota. Fisichella e Vilander correranno in IMSA e a Le Mans con la Ferrari del Risi Competizione. AF Corse vince le prime due gare della stagione - le 6 Ore di Silverstone e Spa - con la vettura 71 di Rigon e Bird mentre la 51 di Bruni e Calado \u00e8 stata vittima di numerosi problemi d'affidailit\u00e0. A Silverstone ha dovuto scontare uno stop and go di 3 minuti a causa di un cambio motore durante le prove mentre a Spa si \u00e8 dovuta ritirare a 10 minuti dal termine della corsa mentre era saldamente al comando.\nFin dalle prove libere della 24 Ore di Le Mans le due Ferrari di AF Corse, la Ferrari del Risi Competizione e le quattro Ford GT del Chip Ganassi Racing hanno mostrato una velocit\u00e0 superiore ai rivali Porsche, Corvette e Aston Martin. Partiti con i favori del pronostico, le due vetture di AF Corse si sono ritirate dopo poche ore di gara mentre la Ferrari del Risi Competizione ha lottato per l'intera 24 ore contro le Ford venendo sconfitta per soli 10 secondi dopo una serie di penalit\u00e0 post gara assegnate a entrambi i concorrenti.\nAlla 6 Ore del Nurburgring AF Corse ha immediatamente riscattato la delusione di Le Mans con una doppietta. La vettura 51 di Bruni e Calado ha preceduto la gemella 71 e ottenuto la prima vittoria dopo due ritiri consecutivi, nonch\u00e9 la prima vittoria per Calado nel Wec. Nelle restanti gare la 51 \u00e8 sempre salita sul podio senza mai vincere mentre la 71 ha raccolto due podi al Cota e in Bahrain. A fine stagione AF Corse \u00e8 riuscita a portare a Ferrari il quarto titolo mondiale endurance costruttori in cinque anni, ma non \u00e8 riuscita a prevalere nelle classifiche piloti e team penalizzata dal doppio ritiro alla 24 Ore di Le Mans, gara che assegna punteggio doppio. Rigon e Bird hanno concluso secondi nel mondiale piloti dietro a Thiim e Sorensen mentre Bruni e Calado sono arrivati terzi.\n2017.\nAl termine della stagione 2016 Gimmi Bruni decide di lasciare Ferrari per passare a Porsche e il suo posto sulla vettura 51 viene preso da Alessandro Pier Guidi, pilota che gi\u00e0 correva con AF Corse e altri team nelle gare GT3 e che gi\u00e0 conosceva la 488 GTE avendo corso nel 2016 a Le Mans sulla 51 e alcune gare IMSA con Scuderia Corsa. La stagione incomincia con il piede giusto, AF Corse raccoglie un secondo posto alla 6 Ore di Silverstone con la vettura 51 Calado/Pier Guidi, e una splendida doppietta alla 6 Ore di Spa con la 71 Rigon/Bird davanti alla 51. Alla 24 Ore di Le Mans Miguel Molina e Lucas Di Grassi completano gli equipaggi delle vetture 71 e 51, con quest'ultimo che tuttavia si infortuna a calcetto una settimana prima della gara e viene sostituito in extremis da Michele Rugolo. In gara le Ferrari pagano una velocit\u00e0 di punta inferiore ai rivali e raccolgono a malapena un quinto posto con Bird, Molina e Rigon sulla 71 seppur concludendo la gara nello stesso giro del leader. Solamente quattordicesima al traguardo la 51 a causa di un contatto in gara - incomprensione tra Calado e un'altra vettura in fase di doppiaggio - che ha costretto la vettura a una lunga sosta ai box per riparazioni. Dopo le prime tre gare di campionato AF Corse \u00e8 costretta a inseguire. In classifica costruttori comanda Ford con 117 punti, insegue Ferrari con 108, poi Aston Martin e Ford con 95 e 72 rispettivamente. In classifica piloti comandano Priaulx/Tincknell con 74 punti, terzi con 14 punti di ritardo Rigon/Bird mentre solamente sesti Calado/Pier Guidi a -36.\nAlla 6 Ore del Nurburgring le due 488 GTE non sono le vetture pi\u00f9 veloci in pista, tuttavia grazie a una migliore gestione degli pneumatici AF Corse \u00e8 riuscita a trionfare davanti alle due Porsche con la 51. Attardata di diversi giri la 71 - orfana di Bird sostituito da Vilander - a causa di un problema al cambio nelle fasi iniziali di gara. Alla 6 Ore del Messico arriva un podio per la 71 e un sesto posto per la 51. Alla 6 Ore del Cota le Ferrari dominano la gara. Nonostante una safety car abbia azzerato il vantaggio costruito dai rivali, la vettura 51 a 10 minuti dal termine \u00e8 saldamente al comando della gara con 34 secondi di vantaggio su Porsche quando accusa una foratura. Pier Guidi percorre met\u00e0 pista su tre ruote e i meccanici velocissimi a sostituire la gomma forata riescono a rispedire la vettura in pista conservando la testa della corsa per soli 5 decimi di secondo. Terzo posto per la vettura 71. I risultati positivi raccolti in queste gare consentono ad AF Corse di scalare le classifiche. Ferrari adesso comanda la classifica costruttori con 203 punti, insegue Ford a 163, Aston Martin a 162 e Porsche a 157. Tra i piloti Priaulx/Tincknell (Ford) sono ancora primi con 102 punti, secondi a quota 96 Lietz/Makowiecki (Porsche), terzo Rigon a 95.5 mentre Pier Guidi/Calado ne hanno 95. Anche Bird \u00e8 a quota 95, tuttavia avendo saltato una gara non pu\u00f2 pi\u00f9 avere gli stessi punti del suo compagno Rigon e non pu\u00f2 pi\u00f9 aspirare a diventare campione del mondo a meno di un cambio di equipaggio.\nScattata dalla settima posizione in griglia di partenza, la vettura 51 ha sorpassato tutti i rivali in pista ed \u00e8 andata a vincere una 6 Ore del Fuji contraddistinta da una pioggia incessante, nebbia, numerose bandiere rosse e safety car. Lodevole il sorpasso per la prima posizione di Calado ai danni della Porsche pochi minuti prima dell'ultima interruzione a causa del maltempo mentre la Ford in testa alla gara \u00e8 stata protagonista di un incidente. La vettura 71 \u00e8 stata a lungo in lotta per il podio ma si \u00e8 dovuta accontentare di un quinto posto finale. Grazie a questa vittoria e al 13\u00ba posto della Ford, Pier Guidi e Calado hanno conquistato la prima posizione in classifica piloti precedento di soli due punti la Porsche numero 91. Alla 6 Ore di Shanghai, pista storicamente ostica per le vetture italiane, il terzo posto ottenuto dalla 51 ha consentito ad AF Corse di laurearsi con una gara d'anticipo campione del mondo Endurance Costruttori per conto di Ferrari per la quinta volta dal 2012. Il titolo piloti verr\u00e0 assegnato all'ultima gara, la 6 Ore del Bahrain.\nAlla vigilia della gara finale in Bahrain Pier Guidi/Calado sono in testa alla classifica piloti con 135 punti in campionato, seguono Lietz/Makowiecki su Porsche 91 a 133, Priaulx/Tincknell su Ford 67 a 127,5 e Rigon a 113,5. Rigon/Bird in qualifica conquistano la pole position mentre Calado/Pier Guidi scatteranno dalla quarta piazza dietro alla Ford 67 ma tre posizioni davanti alla Porsche 91. In gara le vetture lottano a lungo contro la Ford ma alla fine le due Ferrari hanno la meglio. AF Corse organizza un trionfale arrivo in parata, lasciando la vittoria alla vettura 71 di Rigon/Bird - con quest'ultimo che sotto il podio ha fatto la proposta di matrimonio alla fidanzata - mentre il secondo posto ottenuto dalla 51 consente a Pier Guidi e Calado di laurearsi campioni del mondo per la loro prima volta. \u00c8 il terzo trionfo per AF Corse nella classifica piloti, dopo i successi di Bruni nel 2013 e Bruni/Vilander nel 2014. Da segnalare che nel 2017 la FIA ha riconosciuto per la prima volta alla classifica GT del WEC lo status di \"World Championship\", mentre nelle stagioni era solamente una \"World Cup\". La classifica finale vede Ferrari trionfare con 305 punti, seconda Ford a quota 237,5, poi Porsche a 223,5 e ultima a 207 Aston Martin. Tra i piloti Pier Guidi/Calado hanno concluso con 153 punti, Lietz/Makowiecki con 145, Priaulx/Tincknell con 142,5, Rigon con 139,5 e Bird con 139. AF Corse trionfa anche nel trofeo dedicato ai team con la vettura 51 mentre la 71 \u00e8 quarta.\nLa Ferrari 488 GTE Evo e il ritorno alla vittoria della 24 Ore di Le Mans (2018-2021).\n2018.\nAl termine del 2017 ACO annuncia un cambiamento radicale per il WEC. Il campionato stravolge il calendario passando a un format invernale per avere la 24 Ore di Le Mans come appuntamento finale. Per completare la transizione la stagione 2018/2019 avr\u00e0 in calendario ben due 6 Ore di Spa e due 24 Ore di Le Mans, oltre al ritorno di Sebring con una 1000 Miglia da disputare il giorno prima della 12 Ore dell'IMSA. Per la stagione 2018/2019 del WEC Ferrari introduce un kit evo per le 488 GTE con lo scopo di migliorarne le prestazioni. L'unica novit\u00e0 tra gli equipaggi del FIA WEC di AF Corse \u00e8 l'ingaggio di Daniel Serra come terzo pilota sulla vettura 51 per Le Mans e Sebring, invariata la 71. La stagione 2018 si apre a Spa con un insperato podio per la vettura 71 conquistato sul finale con un deciso sorpasso di Rigon ai danni della Porsche di Bruni in crisi di gomme. La 51 conclude 15\u00aa per via di un contatto in pit lane con un'altra vettura.\nAlla 24 Ore di Le Mans AF Corse schiera per la prima volta ben 3 vetture in classe GTE Pro. Oltre alle vetture 51 e 71 per Pier Guidi/Calado/Serra e Rigon/Bird/Molina, far\u00e0 il suo esordio la vettura 52 per Toni Vilander, Antonio Giovinazzi e Pipo Derani. L'edizione 2018 prevede una contestata novit\u00e0 in classe GTE Pro: le vetture non potranno effettuare stint pi\u00f9 lunghi di 14 giri. Questa regola - abolita gi\u00e0 dall'edizione successiva - non \u00e8 stata apprezzata dai team poich\u00e9 congela le strategie e impedisce qualunque tentativo di andare a caccia della vittoria con un approccio tattico differente rispetto agli altri partecipanti. La gara di AF Corse \u00e8 stata condizionata da diversi problemi, una velocit\u00e0 di punta non ai livelli dei rivali e da molteplici penalit\u00e0 dovute ad errori dei piloti .Una foratura nel corso della seconda ora di gara ha costretto James Calado a rientrare a velocit\u00e0 limitata dalla chicane Michelin sul rettilineo Hunaudieres fino al box, perdendo praticamente un giro. La prima fase di Safety Car ha poi spaccato il gruppo in tre tronconi, con la Porsche 92 unica dietro la Safety Car A con due minuti di vantaggio sui rivali che ha potuto amministrare per tutto il resto della gara favorita dal limite di 14 giri per stint. Quasi tutto il resto delle vetture GT \u00e8 rimasto bloccato alle spalle della vettura B e la 51 costretta ad accodarsi alla Safety Car C. Questo ha tagliato fuori dal gruppo di testa i campioni del mondo Calado e Pier Guidi insieme a Daniel Serra. La vettura 71 \u00e8 stata punita con uno stop and go di tre minuti per un'infrazione in regime di safety car commessa da Molina e nella neutralizzazione successiva ha invece accusato un problema allo splitter anteriore, danneggiato dal detrito di un'auto incidentata che ha costretto il team a sostituirlo perdendo svariati giri. La 488 GTE \u00e8 rimasta in gara e ha attraversato il traguardo in decima posizione raccogliendo punti per il campionato. A beneficiare della Safety Car \u00e8 invece stato l'equipaggio della vettura 52 che con Antonio Giovinazzi, Pipo Derani e Toni Vilander \u00e8 riuscito addirittura ad occupare la seconda posizione. Nel corso della notte Calado, Pier Guidi e Serra hanno girato come metronomi risalendo fino alla sesta posizione prima di retrocedere al settimo posto per un problema ad un ammortizzatore. Il piazzamento per\u00f2 vale come un quarto posto in termini di punti, dato che solo le vetture iscritte al FIA World Endurance Championship ne possono raccogliere. La vettura 52 \u00e8 invece incappata in tre stop&amp;go per eccesso di velocit\u00e0 ma ha concluso al quinto posto. La vittoria \u00e8 andata a Christensen-Estre-Vanthoor sulla Porsche 92.\n2019-2020.\nLa seconda parte della stagione 2018/2019 si apre con un doppio piazzamento a punti alla 1000 di Sebring per le vetture 51 e 71. Alla 6 Ore di Spa \u00e8 arrivato un secondo posto per la vettura 51 in una gara condizionata da un alternarsi di sole, pioggia e neve. Solamente una bandiera rossa esposta a 10 minuti dalla fine della gara ha impedito a Calado di andare all'attacco dell'Aston Martin in testa alla gara, la quale era attesa ai box poich\u00e9 non aveva carburante a sufficienza per concludere la gara.\nA cinque anni dall'ultimo trionfo le Ferrari di AF Corse sono tornate a vincere la 24 Ore di Le Mans tra le vetture gran turismo dopo una lunga battaglia contro Corvette, Porsche e Ford. Pi\u00f9 arretrate sono arrivate Aston Martin e BMW. Come nel 2012 e 2014, anche nel 2019 la vittoria \u00e8 andata alla vettura numero 51 condotta questa volta da Alessandro Pier Guidi, James Calado e Daniel Serra. Partita dalla 12esima posizione, la vettura ha fin da subito mostrato un ottimo passo gara che, unito ad una buona velocit\u00e0 in punta, le ha permesso di compiere numerosi sorpassi nel corso delle prime ore di gara fino a portarsi in prima posizione. Al mattino la lotta per la vittoria \u00e8 diventata una questione tra la Ferrari 51, la Corvette 63 e due delle quattro Porsche ufficiali, quest'ultime leggermente pi\u00f9 staccate. La Ferrari sostava diversi giri prima rispetto ai rivali per via di una foratura accusata nel corso del mattino, e come conseguenza alternava fasi in cui era da sola in testa alla gara ad altre in cui si trovava in gruppo con i rivali, con lo svantaggio di dover effettuare un pit stop in pi\u00f9 rispetto ai rivali. A tre ore dal traguardo AF Corse \u00e8 stata in grado di costruire un cospicuo vantaggio nei confronti dei rivali che hanno dovuto sostare in regime di Safety Car, trovando il semaforo rosso in uscita dalla pit lane. L'esito della gara sembrava incerto tra la Ferrari e le Corvette, con la vettura 51 in testa alla gara con oltre un minuto di vantaggio ma costretta ad effettuare un pit stop in pi\u00f9. Un testacoda di Jan Magnussen durante la ripartenza dopo il regime di safety car ha tolto dai giochi il team americano. La 51 ha controllato la gara fino al traguardo, tagliato con 50' di vantaggio sulle Porsche. . Ritiro dopo 10 ore di gara per la vettura 71 a causa di un problema meccanico. Sfruttando la vittoria a Le Mans, Pier Guidi e Calado hanno concluso il campionato al secondo posto dietro a Estre e Christensen, secondo posto per Ferrari nella classifica costruttori.\nLa stagione 2019-2020 del mondiale endurance non \u00e8 cominciata nel migliore dei modi. Alla 4 Ore di Silverstone AF Corse ha messo in mostra in passo gara superiore ai rivali che le ha consentito di superare in pista entrambe le Porsche e portarsi al comando della gara. A 45 minuti dal termine la vettura 51 ha ricevuto un drive through per aver superato una vettura in regime di Safety Car. Ma l'infrazione non era stata commessa, il team lo ha fatto notare alla direzione gara che ha provveduto a cancellare il drive through. La direzione gara non \u00e8 stata sufficientemente veloce a rescindere la penalit\u00e0, l'annullamento \u00e8 arrivato pochi secondi dopo l'ingresso della vettura di AF Corse in pit lane per scontare il drive through. La vettura 51 di Pier Guidi e Calado si \u00e8 dovuta accontentare di un quarto posto, ritiro per la 71 di Rigon e Molina a causa di un incidente in fase di doppiaggio causato da una Ginetta Lmp1. Alla 6 Ore del Fuji \u00e8 arrivato un quarto e quinto posto con la strategia rovinata da una FCY. Alla 4 ore di Shanghai \u00e8 arrivata una vittoria per AF Corse con Pier Guidi e Calado, tuttavia la Ferrari \u00e8 stata squalificata per un'infrazione dovuta all'altezza da terra. Sostenendo che l'irregolarit\u00e0 sia stata causata da un contatto in gara, la squadra ha presentato appello. In data 13 Febbraio 2020 la sentenza \u00e8 stata resa pubblica e la Ferrari di AF Corse \u00e8 stata proclamata vincitrice della 4 Ore di Shanghai. Alla 8 Ore del Bahrain le due Ferrari hanno combattuto corpo a corpo per l'intera gara contro le due Aston Martin e inizialmente anche con Porsche. La 51 \u00e8 arrivata quarta attardata da una foratura mentre la 71 \u00e8 giunta al secondo posto a causa di un controverso stop and go assegnato a mezz'ora dal termine mentre lottava per la vittoria con la Aston Martin numero 95. Durante l'ultimo pit stop Molina in ripartenza ha infatti fatto sgommare leggermente le ruote ed \u00e8 stato penalizzato dai giudici di gara, sanzione reputata eccessiva da Rigon.\nDTM.\nIl debutto vincente (2021-).\n2021.\nNel 2021 AF Corse entra nella serie tedesca DTM \u2014 nell'occasione convertitasi a livello regolamentare dalle \"silhouette\" alle GT3 \u2014 con due vetture Ferrari 488 GT3 Evo 2020 e con il supporto della Red Bull Racing e della Scuderia AlphaTauri; come piloti vengono schierati Alexander Albon, transfuga dalla Formula 1, e Liam Lawson pi\u00f9 Nick Cassidy come riserva. Nella gara d'esordio, disputata a Monza, subito Lawson trionfa davanti alla Mercedes-AMG GT3 di Maximilian G\u00f6tz, mentre Albon chiude anche lui sul podio in terza posizione; nel resto del calendario, arrivano per il team piacentino la vittoria di Albon al N\u00fcrburgring e la doppietta di Lawson al Red Bull Ring. Il campionato 2021 si chiude per AF Corse con Lawson in lotta per il titolo piloti fino all'ultimo appuntamento del Norisring, cedendo al solo G\u00f6tz, e soprattutto con la vittoria del titolo per squadre, appena il secondo nella storia del DTM per un marchio non tedesco dall'affermazione di Alfa Romeo nell'edizione 1993. \nIl finale di stagione \u00e8 stato contraddistinto da numerose polemiche a causa dell'atteggiamento del pilota Audi e contendente al titolo Kelvin Van Der Linde, il quale durante la partenza dell'ultima gara al Norisring ha colpito di proposito la vettura di Liam Lawson, in quel momento in testa alla gara e al campionato con 19 punti di vantaggio, rompendogli lo sterzo e togliendogli la possibilit\u00e0 di lottare per il campionato. Da segnalare che Van Der Linde aveva tentato la stessa manovra nei due round precedenti, e che pi\u00f9 in l\u00e0 nel corso della gara \u00e8 stato costretto al ritiro da una foratura causata da un contatto con Maximilian Gotz. Successivamente la Mercedes ha imposto degli ordini di squadra ed ha fermato Lucas Auer e Philip Ellis, in quel momento in testa alla gara, per consentire a Gotz di ottenere punti a sufficienza per scavalcare Lawson in classifica. Nick Cassidy, precipitato in ultima posizione a causa dell'incidente provocato da Van Der Linde, \u00e8 stato in grado di recuperare diverse posizioni e portarsi alle spalle di Gotz, ma \u00e8 stato bloccato da tre diverse Mercedes che hanno fatto fronte comune per fermarlo.\nPalmar\u00e8s (parziale).\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018\n2019\n2020\n2021"}
{"id": "3257706", "revid": "709565", "url": "https://it.wikipedia.org/wiki?curid=3257706", "title": "Appunti di un venditore di donne", "text": "Appunti di un venditore di donne \u00e8 il quinto romanzo di Giorgio Faletti.\nUscito il 9 novembre 2010, \u00e8 pubblicato dalla casa editrice Baldini Castoldi Dalai ed \u00e8 stato per diverso tempo tra i libri pi\u00f9 venduti in Italia.\nTrama.\nMilano, aprile 1978. Sono le sei di mattina, Bravo e Daytona escono da un club privato dove Daytona ha giocato tutta la notte a carte, vincendo un'enorme somma di denaro. Mentre passeggiano per andare alle rispettive auto, vedono una ragazza molto carina che Bravo avvicina. Si chiama Carla e Bravo riesce a convincerla a passare un paio d'ore con Daytona in cambio di una discreta somma di denaro. Quando Bravo rincasa trova nella segreteria un messaggio da parte di Laura, che gli accenna un problema con un cliente di nome Tulipano. Nel tentativo di risolvere il problema, Bravo s'incontra con Tano Casale, capo di Tulipano. Bravo e Tano giungono a un accordo per risolvere il problema insorto tra Laura e Tulipano. Tulipano non ha gradito quest'accordo e decide di vendicarsi, per cui s'apposta vicino all'appartamento di Bravo. Quando questi arriva a casa, Tulipano gli pianta una pistola all'altezza delle costole e lo \"convince\" ad andare con lui. I due escono a prendere la macchina di Tulipano. Salgono in auto e si dirigono verso un posto isolato e tranquillo. Una volta arrivati, Tulipano ordina a Bravo di scavare una fossa. Mentre Bravo sta scavando la fossa, si odono tre colpi di pistola e Tulipano muore sul colpo. Bravo, preso dalla paura, balza in auto e fugge verso casa. Una volta giunto vicino a casa, incontra Carla che gli chiede se pu\u00f2 metterla in contatto con altri clienti paganti come Daytona. Ovviamente Bravo pu\u00f2 metterla in contatto con altri clienti, \u00e8 proprio questo il suo mestiere. Sempre spaventato per quello che \u00e8 successo, Bravo si fa accompagnare a casa, ha bisogno di riposo. Quando Bravo si sveglia, esce con Carla a fare compere, lo scopo \u00e8 renderla veramente appariscente e desiderabile. Intanto Bravo continua con i suoi affari. Un cliente gli chiede tre signore per una festa privata. Le tre donne saranno Cindy, Barbara e Carla. Il giorno dopo Bravo accompagna Carla al luogo dell'appuntamento, l\u00ec trova Cindy e Barbara. Poco dopo le saluta, sale in auto e parte. Qualcosa lo disturba, non ha chiaro di cosa si tratti, ma un certo sesto senso gli dice che qualcosa non quadra. Ha un'ispirazione, prende il libretto dell'auto e verifica il numero di telaio con quello scritto sulla carrozzeria: i due numeri non coincidono! Quel pomeriggio Bravo incontra il suo amico Daytona che gli chiede un grosso favore, deve andare in un parcheggio e aspettare dei tizi per dargli una busta a nome suo. Bravo non \u00e8 molto convinto, ma per l'amico... Quella sera Bravo va nel luogo prefissato per l'appuntamento, ma non si presenta nessuno. La mattina successiva la polizia fa una perquisizione nell'appartamento di Bravo nella speranza di trovare indizi compromettenti. Subito dopo la perquisizione i poliziotti invitano Bravo ad andare al commissariato per delle comunicazioni importanti. L\u00ec scopre che la sera precedente ci sono stati una serie di omicidi nella villa di Lorenzo Bonifaci, famoso uomo d'affari. Tra i vari cadaveri ritrovati ci sono quello di Cindy, Barbara e Laura. Bravo rimane perplesso, \"Laura!! Che cavolo ci fa Laura?. Alla festa ci doveva essere Carla e non Laura. E Carla dov'\u00e8 finita?\" Il romanzo continua con il ritrovamento, da parte di Bravo, del corpo morente di Daytona, della pistola che ha causato la morte di Tulipano e forse anche di Cindy, Barbara e Laura. In questa storia non mancano nemmeno le Brigate Rosse e i servizi segreti."}
{"id": "3257709", "revid": "1305772", "url": "https://it.wikipedia.org/wiki?curid=3257709", "title": "Diocesi di Spello", "text": "La diocesi di Spello (in latino: \"Dioecesis Hispellana\") \u00e8 una sede soppressa e sede titolare della Chiesa cattolica.\nStoria.\nSpello fu sede di un'antica diocesi dell'Umbria, attestata tra il V e il VI secolo.\nLa tradizione liturgica locale, che si fonda su una \"passio\" tardiva, celebra il culto di san Felice, martire e vescovo di Spello, celebrato il 18 maggio. Lo stesso giorno per\u00f2, il martirologio di Usuardo (IX secolo) celebra un \"episcopus Spellatensis\", lezione che, secondo Lanzoni, Burchi e Delehaye, deve essere letta come \"Spalatensis\", in riferimento al martire, non vescovo, venerato a Spalato in Dalmazia il 18 maggio. Inoltre, la \"passio\" del Felice di Spello \u00e8 identica, eccetto i toponimi, a quella di san Felice di Massa Martana, la cui festa per\u00f2 ricorre il 30 ottobre.\nDue sono i vescovi di Spello storicamente documentati. Il primo \u00e8 Epifanio, che prese parte al concilio lateranense indetto da papa Felice III nel 487, sulla disciplina da adottare nei confronti dei vescovi e del clero africani che, a causa delle persecuzioni di Unnerico, avevano abiurato la fede cattolica. Il suo nome \u00e8 associato ad una decretale dello stesso papa dell'anno successivo, in cui vengono affrontati i casi dei cristiani che hanno ricevuto dagli ariani un secondo battesimo. Nel concilio indetto da papa Gelasio I nel 495 prese parte un vescovo Epifanio, ma senza indicazione della sede di appartenenza; non \u00e8 da escludere che si tratti del medesimo personaggio.\nVenerio (o Venerioso), \"episcopus ecclesiae Pellensis\", prese parte a due concili romani del 502. Il primo fu quello riunito il 23 ottobre da un editto del re Teodorico, e detto \"sinodo palmare\", per restituire papa Simmaco sulla sua sede, dopo che questa era stata usurpata da Lorenzo. Il 6 novembre successivo il papa riun\u00ec un secondo concilio nella basilica di San Pietro in Vaticano, a cui prese parte anche il vescovo Venerio, bench\u00e9 nella firme degli atti non sia indicata la sede di appartenenza. Per l'omonimia con la sede \"Polensis\", Venerio \u00e8 stato erroneamente indicato da autori istriani come vescovo di Pola.\nCronotassi locali inseriscono dopo Venerio il vescovo Rubeno (nel 545), autore della vita dei santi Vittorino eremita e suo fratello Severino, vescovo di Septempeda, escluso tuttavia dalla critica storica.\nLa sede fu poi soppressa, forse conseguenza delle devastazioni operate dalla guerra tra Goti e Bizantini nel VI secolo, ed il suo territorio inglobato in quello della diocesi di Spoleto. Nel XVIII secolo il territorio di Spello e del Subasio vennero annessi alla diocesi di Foligno.\nDal 1968 Spello \u00e8 una sede vescovile titolare della Chiesa cattolica; dal 24 aprile 2015 l'arcivescovo, titolo personale, titolare, \u00e8 Piergiorgio Bertoldi, nunzio apostolico in Mozambico."}
{"id": "3257710", "revid": "227211", "url": "https://it.wikipedia.org/wiki?curid=3257710", "title": "Variabile casuale normale", "text": ""}
{"id": "3257715", "revid": "599013", "url": "https://it.wikipedia.org/wiki?curid=3257715", "title": "Ghada Shouaa", "text": "La medaglia d'oro olimpica da lei conquistata nell'eptathlon ad Atlanta 1996 rappresenta la prima, e finora unica, medaglia d'oro conquistata dalla Siria ai Giochi olimpici. Della stessa specialit\u00e0 \u00e8 stata anche campionessa mondiale a .\nBiografia.\nOltre all'oro di Atlanta, ha partecipato ad altre due edizioni dei Giochi olimpici, , dove chiuse 25\u00aa e , dove si ritir\u00f2. Ai mondiali, oltre alle due medaglie vinte (oro nel 1995, bronzo nel 1999) vanta un 24\u00ba posto a Tokyo 1991 ed un ritiro a Stoccarda 1993. Dal 2000 vive prevalentemente in Germania."}
{"id": "3257721", "revid": "298229", "url": "https://it.wikipedia.org/wiki?curid=3257721", "title": "Hypomeeting", "text": "L'Hypomeeting \u00e8 il pi\u00f9 importante meeting internazionale di atletica leggera di prove multiple organizzato dalla World Athletics. Si svolge annualmente in primavera (tra fine maggio e inizio giugno) al \"M\u00f6slestadion\" di G\u00f6tzis, in Austria.\nUna prova dell'importanza del meeting, come qualit\u00e0 dei partecipanti paragonabile ai Giochi olimpici e ai Campionati mondiali, \u00e8 il fatto che vi sono stati migliorati tre record mondiali. La competizione fa parte del World Athletics Challenge - Combined Events che prevede un premio annuo in denaro di 100\u00a0000 euro.\nStoria.\nL'evento fu fondato nel 1975 da Luis Fessler, Armin Hug, Konrad Lerch, Elmar Oberhauser e Werner Str\u00f6hle e attir\u00f2 la maggior parte dei migliori atleti del mondo di decathlon, pentathlon e dal 1981 di eptathlon.\nFino ad oggi a G\u00f6tzis sono stati stabiliti tre record mondiali: nel 1980 e 1982 dal britannico Daley Thompson (rispettivamente 8\u00a0648 e 8\u00a0730 punti) e nel 2001 dal ceco Roman \u0160ebrle (9\u00a0026 punti) Quest'ultimo, proprio come l'eptatleta svedese Carolina Kl\u00fcft, ha inanellato una serie di cinque vittorie di fila.\nNel 2020 l'evento \u00e8 stato annullato a causa della pandemia di COVID-19."}
{"id": "3257723", "revid": "298229", "url": "https://it.wikipedia.org/wiki?curid=3257723", "title": "Meeting di G\u00f6tzis", "text": ""}
{"id": "3257725", "revid": "550959", "url": "https://it.wikipedia.org/wiki?curid=3257725", "title": "Brian Clay", "text": ""}
{"id": "3257726", "revid": "87594", "url": "https://it.wikipedia.org/wiki?curid=3257726", "title": "Francesca Doveri", "text": "\u00c8 stata finalista agli Europei indoor di Torino 2009 ed ai Mondiali di Taegu 2011, entrambe le volte nelle prove multiple.\nHa vinto 5 titoli italiani assoluti di prove multiple (2 outdoor e 3 indoor) e 6 nazionali giovanili (5 nelle prove multiple ed 1 nell'alto).\nBiografia.\nGli inizi e le societ\u00e0 di appartenenza.\nHa iniziato la pratica dell'atletica leggera nel 1995 con l'Aurora Pontedera all'et\u00e0 di 13 anni (categoria Ragazze) allenata da Piero Amidei, suo insegnante di educazione fisica alla scuola media. Si \u00e8 dedicata inizialmente al salto in alto e ha proseguito da cadetta con la stessa societ\u00e0 e la stessa specialit\u00e0.\nNel triennio 2005-2007 ha avuto il doppio tesseramento per l'Atletica Apuana Femminile e l'Esercito. Il suo attuale tecnico \u00e8 Riccardo Calcini che allena anche William Frullani.\n\u00c8 l'unica italiana ad essere andata oltre quota 4.400 punti nel pentathlon indoor.\nHa migliorato il precedente punteggio, della plurititolata indoor ed outdoor Karin Periginelli, di 4.385 punti che durava da quasi 12 anni (realizzato a Napoli il 16 febbraio del 1997).\nRisiede a Capannoli, ma vive e si allena a Firenze dal 2005.\n1996-2001: i primi titoli italiani giovanili.\nDurante il quadriennio 1996-1999 (biennio prima da cadetta e poi da allieva) ha vinto 4 medaglie (2 ori, un argento ed un bronzo) nel salto in alto ai campionati italiani.\nQuinto posto nel salto in alto agli italiani cadette nel 1997.\nNel 1998 ai campionati italiani allieve di prove multiple un bronzo a Biella; lo stesso anno, altro titolo italiano giovanile nel salto in alto durante i campionati allieve a Caorle.\nNel 1999 \u00e8 stata prima bronzo nel tetrathlon agli italiani allieve indoor di prove multiple, poi vicecampionessa dell'esathlon ai campionati italiani allieve ed infine bronzo nell'alto agli italiani allieve.\nDue titoli italiani juniores nel 2000: pentathlon indoor (ottava nella classifica assoluta) ed eptathlon all'aperto.\nVicecampionessa italiana juniores e nona classificata assoluta agli italiani assoluti di prove multiple indoor nel 2001 ed oro agli italiani juniores.\nAgli Europei juniores di Grosseto ha terminato al 13\u00ba posto nell'eptathlon.\n2002-2005: le medaglie ai campionati italiani promesse.\nHa saltato la stagione indoor.\nSettima ai campionati italiani promesse di prove multiple ed ottava agli assoluti di prove multiple nel 2002.\n\u00c8 stata campionessa italiana promesse nel pentathlon indoor agli assoluti (ottava assoluta) nel 2003; vicecampionessa agli italiani promesse di prove multiple e quarta ai campionati italiani assoluti.\nNel 2004 vicecampionessa italiana promesse nel pentathlon indoor (settima assoluta).\nAll'aperto \u00e8 giunta campionessa italiana nelle prove multiple promesse e sesta agli assoluti di eptathlon.\nDue volte quarta nell'eptathlon agli italiani assoluti nel biennio 2005-2006 (con 5.380 p. a soli 11 punti dal bronzo della coetanea Elisa Bettini terza con 5.391 p.).\n2006-2010: l'esordio con la Nazionale seniores.\nEsordio con la Nazionale assoluta nel 2006 nella First League della Coppa Europa di prove multiple a Jalta in Ucraina con il 22\u00ba posto finale: ultima delle quattro italiane (a -23 punti dalla terza italiana, Elisa Bettini), quindi non considerata per il computo del punteggio totale utile per stilare la classifica a squadre.\nQuarto posto ai campionati italiani assoluti di eptathlon.\nNel 2007 \u00e8 stata vicecampionessa italiana assoluta sia indoor nel pentathlon che outdoor nell'eptathlon, ed anche nazionale universitaria sui 100 m hs.\nBronzo a squadre e 10\u00aa posizione nella Second League della Coppa Europa di prove multiple a Tallinn in Estonia.\nDoppio titolo italiano assoluto nelle prove multiple del 2008, con l'oro sia nel pentathlon indoor che nell'eptathlon outdoor. Vicecampionessa assoluta indoor nel salto in lungo (quarto posto sui 60 m hs).\nDoppia medaglia nella First League della Coppa Europa di prove multiple a Jyv\u00e4skyl\u00e4 in (Finlandia): oro nella classifica a squadre e bronzo nella prova individuale.\n2009, titolo italiano assoluto indoor nel pentathlon; invece ai campionati assoluti non ha concluso la prova nell'eptathlon.\nTre eventi internazionali nello stesso anno: agli Europei indoor di Torino ha chiuso al nono posto nel pentathlon.\n8\u00aa nei 100 m hs a Leiria in Portogallo agli Europei a squadre.\n14\u00ba e 7\u00ba posto rispettivamente nell'individuale e a squadre della Super League di Coppa Europa di prove multiple a Stettino (Polonia).\n2010, bronzo agli assoluti indoor sui 60 m hs e titolo assoluto nell'eptathlon.\nFirst League della Coppa Europa di prove multiple ad Hengelo nei Paesi Bassi: 6\u00aa posizione nell'individuale e bronzo a squadre.\n2011-2015: il passaggio ai 400 m ostacoli.\nDurante la stagione indoor 2011 ai campionati italiani, ha vinto l'oro nel pentathlon, l'argento sui 60 m hs (8\u00aa migliore prestazione italiana sulla specialit\u00e0 al coperto) ed un altro argento nel salto in lungo (6,23 m), terminando la finale ad appena 6\u00a0cm dall'oro della campionessa Laura Strati (6,29 m).\n5\u00ba posto personale e medaglia d'argento in occasione della First League della Coppa Europa di prove multiple a Bressanone.\nAi campionati del mondo di atletica leggera di Taegu 2011 (Corea del Sud) ha concluso al 23\u00ba posto nell'eptathlon.\nAssente agli assoluti di prove multiple sia indoor che outdoor nel 2012, ma vicecampionessa sui 400 m hs agli assoluti di Bressanone.\n2013, un quinto ed un quarto posto ai campionati italiani assoluti rispettivamente nei 400 m agli indoor (finale 2) e sui 400 m hs agli outdoor.\nPer un problema al tendine rotuleo dal 2013 ha deciso di dedicarsi ad una singola disciplina, i 400 metri ostacoli.\nNello stesso anno \u00e8 stata quarta proprio sui 400 m hs ai Giochi del Mediterraneo a Mersin (Turchia), dietro al bronzo della connazionale Manuela Gentili.\nNel biennio 2014-2015 ha saltato la stagione agonistica al coperto ed \u00e8 stata vicecampionessa assoluta sui 400 m hs, entrambe le volte dietro la plurititolata italo-cubana Yadisleidy Pedroso.\nIn carriera, dal 1998 ad oggi, ha vinto 30 medaglie (di cui 11 d'oro ed \u00e8 stata 13 volte vicecampionessa in 8 specialit\u00e0 diverse) ai vari campionati italiani, tra assoluti, giovanili ed universitari."}
{"id": "3257731", "revid": "37047063", "url": "https://it.wikipedia.org/wiki?curid=3257731", "title": "Vescovo di Tivoli", "text": ""}
{"id": "3257732", "revid": "37047073", "url": "https://it.wikipedia.org/wiki?curid=3257732", "title": "Arcipretura", "text": ""}
{"id": "3257734", "revid": "37047088", "url": "https://it.wikipedia.org/wiki?curid=3257734", "title": "Arcivescovato di Milano", "text": ""}
{"id": "3257739", "revid": "88740", "url": "https://it.wikipedia.org/wiki?curid=3257739", "title": "Talamoni", "text": ""}
{"id": "3257741", "revid": "287204", "url": "https://it.wikipedia.org/wiki?curid=3257741", "title": "Thomas di Hookton", "text": "Thomas di Hookton o Thomas Vexille \u00e8 un personaggio letterario, protagonista della serie di quattro romanzi \"Alla ricerca del Santo Graal\" scritta da Bernard Cornwell. \u00c8 un arciere inglese sotto il regno di Edoardo III d'Inghilterra.\nL'arciere del re.\nThomas, figlio illegittimo di un prete di nobili origini, vive con il padre a Hookton, piccolo villaggio sulla costa meridionale dell'Inghilterra. Alla vigilia di pasqua del 1342 il paese viene assalito e distrutto da una banda di mercenari bretoni, che uccidono il prete e rubano una preziosa reliquia, la lancia di San Giorgio. Thomas, unico sopravvissuto, giura vendetta e fa voto di recuperare la lancia. Passati tre anni da quel fatidico giorno, Thomas si \u00e8 ormai dimenticato del giuramento e si \u00e8 arruolato ormai da tempo nelle truppe inglesi combattenti in Bretagna contro i francesi. Durante la famosa battaglia di Cr\u00e9cy, dove combatte come arciere, Thomas riesce a riconquistare la lancia, caduta in mano a un uomo che si riveler\u00e0 poi Guy Vexille, cugino del protagonista e suo acerrimo nemico. Trovata la reliquia appartenuta al padre, zio del nemico di Thomas, il protagonista si lancia alla ricerca di una reliquia ancora pi\u00f9 importante, il Santo Graal.\nIl cavaliere nero.\nLa ricerca del Graal porter\u00e0 Thomas dapprima nell'Inghilterra del Nord, in cerca di informazioni, poi nel suo villaggio natale, dove trover\u00e0 un libro a lui destinato, lasciatogli dal padre, e successivamente, attratto dal richiamo della guerra, di nuovo in Bretagna, dove parteciper\u00e0 alla presa di Caen e ad altre battaglie. Thomas, circondato da strani e improbabili alleati e seguito da svariati nemici, continuer\u00e0 tuttavia la sua ricerca.\nLa Spada e il Calice.\nThomas, con una compagnia di arcieri e uomini d'arme al suo comando, \u00e8 diretto in Guascogna, per conquistare un castello francese e trovare la preziosa reliquia chiamata Graal, nascosta forse ad Astarac, terra ancestrale della sua famiglia, i Vexille. Thomas, a causa del suo infatuamento nei confronti di una donna ritenuta una beghina, e quindi eretica, si ritrova solo, abbandonato dai suoi compagni e inseguito da nemici sempre pi\u00f9 potenti e numerosi. Riconciliatosi poi con i suoi compagni, Thomas trionfa sui nemici e giunge alla fine della ricerca trovando il Graal.\nL'eroe di Poitiers.\nNel 1357, il Principe Nero, Edoardo di Woodstock, \u00e8 intrappolato da francesi e scozzesi nei pressi di Poitiers; Thomas \u00e8 incaricato di trovare la \"Spada di San Pietro, che assicurerebbe la vittoria all'esercito inglese.\nAltri riferimenti.\nNel romanzo L'arciere di Azincourt viene velocemente citato durante gli eventi che portarono alla battaglia di Azincourt per essere un arciere di umili origini che \"quando mor\u00ec, era un signore, proprietario di mille acri di terra\"."}
{"id": "3257742", "revid": "254059", "url": "https://it.wikipedia.org/wiki?curid=3257742", "title": "Fulvio Pellegrino Morato", "text": "Biografia.\nInvitato dai maggiorenti della Scuola Pubblica di Vicenza, gli fu affidata una cattedra in questa citt\u00e0 dal 1532 al 1539. A partire dal 1536 venne sorvegliato dalle autorit\u00e0 cittadine, perch\u00e9 sospettato di diffondere le idee luterane, cui era stato iniziato a Ferrara dalla duchessa Renata d'Este. Forse per queste accuse, ma senza essere molestato dai vicentini - buona parte della nobilt\u00e0 professava le stesse idee - cess\u00f2 dal suo incarico tre anni dopo.\nDegno di nota fra le sue opere il \"Rimario di tutte le cadentie di Dante e Petrarca\" del 1528, considerato il primo rimario italiano."}
{"id": "3257744", "revid": "37047269", "url": "https://it.wikipedia.org/wiki?curid=3257744", "title": "Pietro Solari", "text": ""}
{"id": "3257746", "revid": "104265", "url": "https://it.wikipedia.org/wiki?curid=3257746", "title": "Talamone (disambigua)", "text": ""}
{"id": "3257748", "revid": "11959", "url": "https://it.wikipedia.org/wiki?curid=3257748", "title": "Raqqa", "text": ""}
{"id": "3257751", "revid": "1305772", "url": "https://it.wikipedia.org/wiki?curid=3257751", "title": "Gilardi", "text": "Gilardi"}
{"id": "3257752", "revid": "1543377", "url": "https://it.wikipedia.org/wiki?curid=3257752", "title": "Horst Sch\u00f6nau", "text": "Biografia.\nAi XIII Giochi olimpici invernali (edizione disputatasi nel 1980 a Lake Placid, Stati Uniti d'America) vinse la medaglia di bronzo nel Bob a quattro con i connazionali Roland Wetzig, Detlef Richter e Andreas Kirchner, partecipando per la nazionale tedesca (Germania Est), venne superata da quella svizzera e dall'altra tedesca.\nIl tempo totalizzato fu di 4:00,97 con un distacco di poco pi\u00f9 di un secondo rispetto alle altre classificate 3:59,92 e 4:00,87 e i loro tempi.\nInoltre ai campionati mondiali vinse alcune medaglie:"}
{"id": "3257753", "revid": "1543377", "url": "https://it.wikipedia.org/wiki?curid=3257753", "title": "Roland Wetzig", "text": "Biografia.\nAi XIII Giochi olimpici invernali (edizione disputatasi nel 1980 a Lake Placid, Stati Uniti d'America) vinse la medaglia di bronzo nel Bob a quattro con i connazionali Horst Sch\u00f6nau, Detlef Richter e Andreas Kirchner, partecipando per la nazionale tedesca (Germania Est), venne superata da quella svizzera e dall'altra tedesca.\nIl tempo totalizzato fu di 4:00,97 con un distacco di poco pi\u00f9 di un secondo rispetto alle altre classificate 3:59,92 e 4:00,87 e i loro tempi. Vinse una medaglia d'oro nel bob a quattro nei XIV Giochi olimpici invernali.\nInoltre ai campionati mondiali vinse alcune medaglie:"}
{"id": "3257756", "revid": "92723", "url": "https://it.wikipedia.org/wiki?curid=3257756", "title": "Margaret Herz Hohenberg", "text": "Biografia.\nSuo padre era Alfred Herz, studi\u00f2 medicina all'universit\u00e0 di Vienna e poi a Praga. Si specializz\u00f2 in psichiatria e neurologia, divenne membro della Psychoanalytic Union di Vienna. Lavor\u00f2 alla Society of Psychoanalysis di Vienna (WPS).\nSpos\u00f2 nel 1938 Bruno Hohenberg, emigrarono prima a Londra e poi negli USA. Divenuta membro della Psychoanalysis Society, divenne celebre per essere stata il primo psichiatra di Marilyn Monroe dal 1955, raccomandato dal socio Milton Greene, ai tempi del film il principe e la ballerina. I loro incontri ebbero termine quando l'attrice inizi\u00f2 una relazione con lo stesso Milton."}
{"id": "3257757", "revid": "1305772", "url": "https://it.wikipedia.org/wiki?curid=3257757", "title": "Campionato europeo di pallanuoto 1974 (maschile)", "text": "La XIII edizione del campionato europeo di pallanuoto si \u00e8 svolta a Vienna dal 18 al 25 agosto 1974 nel corso dei tredicesimi europei di nuoto organizzati dalla LEN.\nLa formula del torneo subisce un radicale cambiamento rispetto al recente passato. Si torna infatti a disputare un girone unico e viene introdotto il secondo livello.\nTorna a trionfare l'Ungheria, giunta al suo nono oro continentale."}
{"id": "3257761", "revid": "729019", "url": "https://it.wikipedia.org/wiki?curid=3257761", "title": "Milton Wexler", "text": "Biografia.\nA partire dal 1968 per combattere i danni causati dalla malattia di Huntington fond\u00f2 la Hereditary Disease Foundation (HDF) celebre anche per aver avuto fra i suoi pazienti molte celebrit\u00e0 di Hollywood fra cui Marilyn Monroe, che nell'occasione sostitu\u00ec Ralph S. Greenson."}
{"id": "3257768", "revid": "122135725", "url": "https://it.wikipedia.org/wiki?curid=3257768", "title": "Abbate", "text": ""}
{"id": "3257769", "revid": "767487", "url": "https://it.wikipedia.org/wiki?curid=3257769", "title": "Mickael Castejon", "text": "Carriera.\nNella stagione 2010-2011 ha giocato 2 partite in Europa League con la maglia del Losanna, di cui \u00e8 stato il portiere di riserva alle spalle di Anthony Favre."}
{"id": "3257770", "revid": "363629", "url": "https://it.wikipedia.org/wiki?curid=3257770", "title": "Trasmissione verticale", "text": "Per trasmissione verticale si intende il passaggio di agenti patogeni da madre in figlio durante qualunque fase della gravidanza o neonatale: si parler\u00e0 quindi di trasmissione \"diaplacentare\" se il contagio avverr\u00e0 attraverso la placenta, \"perinatale\" se conseguente all'attraversamento del canale del parto e \"postnatale\" se conseguente all'allattamento. \nTale passaggio pu\u00f2 comportare infezioni nel feto e produrre conseguenze anche gravi sull'andamento della gravidanza."}
{"id": "3257771", "revid": "4175", "url": "https://it.wikipedia.org/wiki?curid=3257771", "title": "Serie A 2003-2004 (rugby a 15)", "text": "La serie A 2003-04 fu il 70\u00ba campionato di seconda divisione di rugby a 15 in Italia.\n divise in due gironi da 10 squadre ciascuna le cui vincenti si affrontarono in una doppia gara di \"play-off\" per decidere la promossa in Super 10.\nInoltre, stante l'allargamento del torneo a 24 squadre per la stagione successiva furono decise solo 2 retrocessioni delle 4 inizialmente previste.\nI due gironi furono vinti da e che nella finale promozione, sostanzialmente, si equivalsero: a fronte di una vittoria per 35-33 del club emiliano in casa propria all'andata fece riscontro l'affermazione dei siciliani al ritorno con il punteggio di 15-8 per cui, con entrambe le squadre a pari punteggio (una vittoria per parte con un punto di bonus 6-6 e pari mete segnate), fu decisivo il risultato combinato che vide prevalere il Catania per 48-43.\nA retrocedere in serie B furono e , ultime dei rispettivi gironi.\nFormula.\nNella stagione regolare le 20 squadre furono ripartite su due gironi all'italiana da 10 squadre ciascuno, in ognuno dei quali esse si incontrarono con gare di andata e ritorno.\nAl termine della prima fase, le vincitrici dei due gironi s'incontrarono in partita di andata e ritorno per determinare la squadra promossa in Super 10 per la stagione successiva.\nL'ultima classificata di ciascuna dei due gironi retrocedette in serie B."}
{"id": "3257773", "revid": "287204", "url": "https://it.wikipedia.org/wiki?curid=3257773", "title": "Football Club Lausanne-Sport 2010-2011", "text": "Questa voce raccoglie le informazioni riguardanti il Football Club Lausanne-Sport nelle competizioni ufficiali della stagione 2010-2011."}
{"id": "3257777", "revid": "6923", "url": "https://it.wikipedia.org/wiki?curid=3257777", "title": "Honda X-11", "text": "La X-11, nota anche come CB1100SF, fu una moto naked prodotta dalla casa motociclistica giapponese Honda tra il 1999 e il 2003.\nIl contesto.\nLa moto utilizzava la parte motoristica della Honda CBR 1100 \"Super Blackbird\" dello stesso periodo, per\u00f2 con un depotenziamento dello stesso, accompagnato in questo caso da un cambio a 5 marce diversamente dalla CBR che ne aveva 6.\nIl motore era un quadricilindrico in linea da 1137 cm\u00b3 di cilindrata raffreddato a liquido dotato di doppio albero in testa e iniezione elettronica, in grado di erogare 101 kW di potenza.\nL'impianto frenante era composto da due freni a disco da 310 mm all'anteriore e da un disco singolo da 256\u00a0mm al posteriore; la forcella presentava degli steli da 43\u00a0mm e al retrotreno era presente un monoammortizzatore.\nEsteticamente la moto era sprovvista di carenature protettive e presentava il telaio a trave in vista; subito dietro la ruota anteriore erano presenti dei convogliatori d'aria piuttosto appariscenti e altrettanto appariscente era l'impianto di scarico.\nNelle prove delle riviste del tempo veniva elogiata l'erogazione della potenza, accompagnata per\u00f2 da un peso abbastanza elevato e da un'agilit\u00e0 ridotta.\n\u00c8 restata in produzione per pochi anni, uscendo dai cataloghi nel 2003."}
{"id": "3257781", "revid": "1543377", "url": "https://it.wikipedia.org/wiki?curid=3257781", "title": "Detlef Richter", "text": "Biografia.\nAi XIII Giochi olimpici invernali (edizione disputatasi nel 1980 a Lake Placid, Stati Uniti d'America) vinse la medaglia di bronzo nel Bob a quattro con i connazionali Roland Wetzig, Horst Sch\u00f6nau e Andreas Kirchner, partecipando per la nazionale tedesca (Germania Est), venne superata da quella svizzera e dall'altra tedesca.\nIl tempo totalizzato fu di 4:00,97 con un distacco di poco pi\u00f9 di un secondo rispetto alle altre classificate 3:59,92 e 4:00,87 e i loro tempi.\nInoltre ai campionati mondiali vinse alcune medaglie:"}
{"id": "3257785", "revid": "1543377", "url": "https://it.wikipedia.org/wiki?curid=3257785", "title": "Andreas Kirchner", "text": "Biografia.\nAi XIII Giochi olimpici invernali (edizione disputatasi nel 1980 a Lake Placid, Stati Uniti d'America) vinse la medaglia di bronzo nel Bob a quattro con i connazionali Roland Wetzig, Detlef Richter e Horst Sch\u00f6nau, partecipando per la nazionale tedesca (Germania Est), venne superata da quella svizzera e dall'altra tedesca.\nIl tempo totalizzato fu di 4:00,97 con un distacco di poco pi\u00f9 di un secondo rispetto alle altre classificate 3:59,92 e 4:00,87 e i loro tempi. Vinse l'oro nel bob a quattro ai XIV Giochi olimpici invernali con Wolfgang Hoppe, Roland Wetzig e Dietmar Schauerhammer con 3:25,56.\nInoltre ai campionati mondiali vinse alcune medaglie:"}
{"id": "3257786", "revid": "599013", "url": "https://it.wikipedia.org/wiki?curid=3257786", "title": "Ivan Turina", "text": "Carriera.\nClub.\nLa carriera professionistica di Turina inizi\u00f2 nel 1998, quando rivestiva il ruolo di quarto portiere della (negli anni '90 denominata Croazia Zagabria) dietro ai colleghi di reparto Ladi\u0107, Butina e Vasilj. Fu girato in prestito ad altre squadre croate, tra cui Sesvete, Kamen Ingrad e Osijek, finch\u00e9 nel 2003 divent\u00f2 il nuovo portiere titolare della Dinamo complice la partenza di Tomislav Butina.\nDopo aver conquistato due scudetti croati al fianco del giovane talento Luka Modri\u0107, nel 2007 si trasfer\u00ec allo Skoda Xanthi nel massimo campionato greco senza per\u00f2 riuscire ad imporsi con continuit\u00e0 cos\u00ec come avvenne nella parentesi in Polonia al Lech Pozna\u0144, dove collezion\u00f2 solamente 12 presenze in campionato e 6 in Coppa UEFA pur vincendo la coppa nazionale. Nel settembre 2009 interruppe il rapporto con i polacchi mentre un mese pi\u00f9 tardi torn\u00f2 ad allenarsi con la Dinamo Zagabria, che lo ingaggi\u00f2 a gennaio come riserva del rientrato Butina.\nNel maggio 2010 firm\u00f2 un contratto di tre anni e mezzo con gli svedesi dell'AIK, debuttando a luglio dello stesso anno dopo la pausa estiva del campionato. Grazie anche alle sue parate, al termine di quella stagione l'AIK riusc\u00ec ad evitare la retrocessione, ottenendo poi un 2\u00ba e un 4\u00ba posto nei due campionati seguenti. Con la squadra nerogialla ha anche disputato la fase a gironi di UEFA Europa League 2012-2013.\nNel febbraio 2013, Turina aveva firmato un prolungamento del contratto fino al 2016. La sua ultima partita \u00e8 stata Gefle-AIK (1-2) del 22 aprile 2013, quando usc\u00ec dal campo all'87' per un problema muscolare dopo la rete del momentaneo pareggio della formazione di casa.\nNazionale.\nTurina ha fatto parte di molte nazionali giovanili croate, tra cui le selezioni Under-17, Under-19 e Under-20. Ha anche indossato la maglia della nazionale maggiore in un'occasione, nella gara amichevole disputata il 1\u00ba febbraio 2006 a Hong Kong contro la nazionale locale quando sostitu\u00ec Joey Didulica nell'intervallo.\nLa scomparsa.\nLa mattina del 2 maggio 2013 il corpo senza vita del giocatore croato \u00e8 stato rinvenuto nella sua abitazione di Solna, comune nei pressi di Stoccolma. A causare il decesso fu un'aritmia cardiaca congenita. Ha lasciato la moglie incinta e due figlie gemelle."}
{"id": "3257795", "revid": "599013", "url": "https://it.wikipedia.org/wiki?curid=3257795", "title": "Helgi Dan\u00edelsson", "text": "Carriera.\nNasce in Svezia, ma inizia la sua carriera nella terra d'origine, l'Islanda.\nDan\u00edelsson viene acquistato dagli inglesi del Peterborough United, che nel 2000 lo prestano al club da cui lo avevano acquistato, il Fylkir. Terminato il prestito, gioc\u00f2 in Division Two fino al 2003, anno in cui ritorn\u00f2, questa volta a titolo definitivo, al Fylkir.\nIl debutto nel campionato svedese avviene nel 2006 con la maglia dell'\u00d6ster, poi dopo un biennio si \u00e8 trasferito all'Elfsborg, squadra in cui rimane per due anni.\nNel gennaio 2010 viene ceduto in 2. Bundesliga all'Hansa Rostock ma la parentesi tedesca dur\u00f2 solo pochi mesi, cos\u00ec dal luglio seguente diventa un giocatore dell'AIK firmando un contratto di tre anni e mezzo. Sua l'ultima rete di sempre dell'AIK allo stadio R\u00e5sunda, un colpo di testa dal limite dell'area in Europa League contro il Napoli per il momentaneo pareggio.\nHa giocato la sua ultima partita con l'AIK il 22 luglio 2013, in trasferta contro l'H\u00e4cken (vittoria 2-3), prima di iniziare ufficialmente a far parte del club portoghese del Belenenses. Nell'agosto 2014 rescinde il contratto per motivi familiari, firmando poi con i danesi dell'AGF Aarhus.\nNel giugno 2015 si ritira dal calcio giocato all'et\u00e0 di 33 anni."}
{"id": "3257801", "revid": "107713886", "url": "https://it.wikipedia.org/wiki?curid=3257801", "title": "Hey Ahab", "text": "Hey Ahab \u00e8 un brano composto ed interpretato da Elton John; il testo \u00e8 di Bernie Taupin.\nIl brano.\nLa canzone costituisce la terza traccia dell'album \"The Union\" (2010).\nCome la precedente \"Eight Hundred Dollar Shoes\", mette in evidenza principalmente Elton, anche se viene aperta da un interessante gioco pianistico che vede la rockstar britannica e il cantautore americano Leon Russell suonare entrambi il proprio strumento in contemporanea: John crea efficacemente la principale linea melodica eseguendo gli accordi di base del pezzo, mentre Leon incornicia il tutto con dei sapienti abbellimenti (non a scopo strutturale, bens\u00ec ornamentale ed espressivo). Il pianoforte di Elton \u00e8 registrato nel canale stereo sinistro, quello di Russell nel destro.\nAd un certo punto della intro pianistica entrano improvvisamente in scena altri strumentisti, come Jim Keltner alla batteria e alle percussioni (che con il proprio battito regolare scandisce il tempo del brano) e il contrabbassista Dennis Crouch; Elton inizia quindi a cantare, mettendo in evidenza sfumature vocali aggressive e decisamente black, sulla falsariga di brani come \"They Call Her the Cat\" e \"Just Like Noah's Ark\". Leon agisce da doppia voce nel corso del ritornello.\nNel pezzo sono presenti anche Marc Ribot e lo stesso produttore T-Bone Burnett (alle chitarre elettriche), Jay Bellerose (alla batteria e alle percussioni), Keefus Ciancia (alle tastiere) e Mike Piersante (al tamburello basco), oltre ad una sezione di cori, arrangiata e diretta da Bill Maxwell, davvero nutrita (composta da Tanya Balam, Bill Cantos, Alfie Silas Durio, Judith Hill, Kellye Huff, Perry Morgan, Tiffany Smith, Rose Stone, Tata Vega e Jean Witherspoon), udibile nelle seconde strofe, nel ritornello e nelle numerose parti strumentali; in queste ultime sono anche presenti due assoli vocali.\nIl brano si configura quindi come un pezzo rock and roll con influenze funk, gospel, soul, blues: quando il tutto sembra condurre ad un'incredibile jam, la canzone sublima in una chiusura espressiva, incorniciata dalle sfumature corali, dai soffusi tocchi percussivi e da due glissando pianistici rispettivamente ascendente a discendente. Il testo di Bernie \u00e8 un chiaro riferimento al romanzo \"Moby Dick\" di Herman Melville: nel titolo \u00e8 infatti presente il nome del Capitano Achab, il principale antagonista del candido cetaceo. Viene anche citato il profeta biblico Giona.\n\"Hey Ahab\" \u00e8 stata eseguita due volte nel corso del grandioso concerto promozionale tenutosi al Beacon Theater di New York il 19 ottobre 2010 (giorno della pubblicazione di \"The Union\" negli Stati Uniti): questo perch\u00e9 non erano stati inizialmente previsti dei bis, ma per accontentare il pubblico si \u00e8 deciso di rieseguire il brano alla fine del concerto. La canzone sar\u00e0 riproposta due volte anche nel corso dello show promozionale britannico tenutosi a Londra il 28 ottobre 2010.\n\"Hey Ahab\" \u00e8 stata inoltre pubblicata come singolo radiofonico (ne esiste comunque un raro CD promo) nei soli Stati Uniti, in contemporanea ad \"Eight Hundred Dollar Shoes\": risulta quindi essere il terzo singolo statunitense estratto da \"The Union\". Ha ricevuto ottime recensioni da parte della critica: per restare in ambito italiano, si citano i commenti dei siti \"Discoclub.myblog.it\" (\"'Hey Ahab' con quei due rolling pianos che si rispondono dai canali dello stereo conferma la ritrovata vena di Elton John che sembra avere anche a livello vocale la convinzione di un tempo e non si preoccupa pi\u00f9 di dover creare l'hit single, la 'Crocodile Rock' del momento, ma solo della buona musica e ci riesce alla grande\"), \"Onda Rock\" (\"(...) Eccelle anche 'Hey Abab', vigoroso rock'n'roll che rende esplicito il debito artistico di Elton per Leon, con la voce di Reginald che si tinge di scuro mentre la musica rinnova il sex-appeal artistico di Russell con un grintoso mix di gospel, rock'n'roll e blues che sfiora l'estasi da jam-session\") e \"Xtm.it\" (\"'Hey Ahab' \u00e8 un pezzo trascinante, con un finale memorabile\") e della rivista \"Jam\", che definisce il finale della canzone \"gospel e soul, elevazione e delirio\"."}
{"id": "3257806", "revid": "1305772", "url": "https://it.wikipedia.org/wiki?curid=3257806", "title": "Diamanti (disambigua)", "text": ""}
{"id": "3257807", "revid": "1372005", "url": "https://it.wikipedia.org/wiki?curid=3257807", "title": "Marianne Rie Kris", "text": "Biografia.\nFiglia di Oskar Rie, amico di Sigmund Freud, e Melanie Bondy, divenne amica di Anna Freud, lasci\u00f2 l'Austria dopo l'invasione del 1938. Dopo la morte di Ernst Kris (28 febbraio 1957), ebbe come cliente Marilyn Monroe. Fu lei a chiedere a Ralph S. Greenson di assistere l'attrice.\nFu una delle beneficiarie del testamento dell'attrice (ebbe 25% del bilancio, che devolse ad una fondazione di Anna)."}
{"id": "3257808", "revid": "1632387", "url": "https://it.wikipedia.org/wiki?curid=3257808", "title": "First Spell", "text": "First Spell \u00e8 il secondo EP del gruppo black metal norvegese Gehenna, pubblicato nel 1994."}
{"id": "3257812", "revid": "125279246", "url": "https://it.wikipedia.org/wiki?curid=3257812", "title": "Callinico (esarca)", "text": " \nBiografia.\n\u00c8 stata avanzata l'identificazione con un patrizio omonimo attestato intorno al 565 come portavoce del senato, ma tale possibile identificazione appare a vari studiosi improbabile per l'enorme intervallo che intercorre tra il 565 e il 596, che rende improbabile che i due Callinico siano la stessa persona (il Callinico esarca sarebbe troppo vecchio se fosse il patrizio del 565).\nCallinico (noto anche come Gallinico o Gallicino) divenne esarca di Ravenna verso la fine del 596. A differenza del suo predecessore Romano, i cui rapporti con papa Gregorio I erano molto tesi, Callinico cedette alle pressioni del pontefice, che premeva per una tregua tra Impero e Longobardi. Nel 598 Callinico firm\u00f2 una tregua con i Longobardi, che, sebbene definita \u00abfermissima\u00bb da Paolo Diacono, probabilmente fu solo biennale. Copertosi in tal modo le spalle contro colpi di mano militari dei Longobardi, Callinico si dedic\u00f2 alla difesa della parte settentrionale dell'Istria, minacciata da un'invasione degli Slavi, che respinse sconfiggendoli nell'estate del 599. \nIn politica religiosa, Callinico assunse un atteggiamento tutto sommato tollerante nei confronti degli aderenti allo scisma tricapitolino, ricevendo le critiche di papa Gregorio, che invece voleva maggiore durezza. Inoltre assunse il ruolo di mediatore tra papa Gregorio e il Vescovo di Salona, accusato da Gregorio di simonia, contribuendo alla riconciliazione tra i due.\nNel 601-602, nel tentativo di costringere il governo longobardo a rinnovare il trattato di pace, occup\u00f2 Parma e fece prigionieri una figlia e il genero di re Agilulfo. Il re longobardo rispose tuttavia con un'invasione del Veneto bizantino, mettendo a ferro e fuoco Padova e impadronendosi di Monselice. A causa dei rovesci subiti, fu richiamato e sostituito da Smaragdo, che divenne cos\u00ec esarca per la seconda volta."}
{"id": "3257814", "revid": "125616433", "url": "https://it.wikipedia.org/wiki?curid=3257814", "title": "Romano (esarca)", "text": "Biografia.\nOrigini: identificazione con Romano figlio di Anagaste?\n\u00c8 stata proposta l'identificazione (non del tutto certa) con un altro \u00abRomano\u00bb a lui coevo, il figlio del patrizio \"Anagastes\", di origine gotica; se tale identificazione fosse corretta, quando arriv\u00f2 in Italia era gi\u00e0 un generale di una certa esperienza: con il grado di \"magister militum\" aveva sottomesso la popolazione caucasica dei Suani tra il 573 e il 576, portando a Costantinopoli il re, l'intera corte e il tesoro reale; nel 579, su ordini del \"magister militum per Orientem\" e futuro imperatore Maurizio, devast\u00f2 il territorio persiano al di l\u00e0 del Tigri.\nNel 589 Romano, figlio di Anagaste, ottenne dall'imperatore Maurizio il comando generale dell'esercito bizantino dislocato nella Lazica. Si scontr\u00f2 nello stesso anno con il generale persiano Bahram in Albania, riportando un'importante vittoria; infatti il re persiano Ormisda IV, scontento per la sconfitta di Bahram Chobin contro Romano, lo priv\u00f2 del comando dell'esercito e lo riemp\u00ec di insulti, determinando la rivolta di Bahram e l'inizio di una guerra civile in Persia, che permise ai Bizantini di vincere la guerra.\nAlleanza con i Franchi e campagna del 590.\nNominato Esarca d'Italia nel 590, succedendo all'esarca Giuliano, riprese, assieme ai Franchi, l'offensiva contro i Longobardi. Nello stesso anno, infatti, dopo che l'ambasciatore Grippone torn\u00f2 da Costantinopoli riferendo al re che era stato trattato con tutti gli onori da Maurizio e che l'Imperatore aveva promesso di vendicare un'offesa ricevuta dai Franchi a Cartagine, il re dei Franchi Childeberto II accett\u00f2 la richiesta di Maurizio di appoggiare i Bizantini in Italia, inviando il suo esercito contro i Longobardi. I Franchi penetrarono in Italia con tre colonne di guerrieri e costrinsero il re longobardo Autari a rinchiudersi in Pavia.\nNel frattempo, prima dell'arrivo dei Franchi, l'esercito di Romano conquist\u00f2 le citt\u00e0 di Modena, Altino e Mantova, le cui mura vennero rase al suolo. Romano, venuto a conoscenza che un esercito dei Franchi condotto dal duca Cedino si era accampato nei pressi di Verona, aveva l'intenzione di ricongiungere i suoi uomini con quelli di Cedino, e marciare insieme ai Franchi per andare ad assediare Pavia e ad espugnarla, ponendo cos\u00ec fine al regno longobardo; quando and\u00f2 per\u00f2 incontro a Cedino e agli altri duchi franchi per mettersi d'accordo con loro sulle successive mosse da attuare contro il nemico, scopr\u00ec con \u00abgrande meraviglia\u00bb che essi, senza consultarsi prima con i Bizantini, avevano stretto una tregua di dieci mesi con i Longobardi, e si ritirarono con celerit\u00e0 dall'Italia.\nComunque Romano continu\u00f2 la sua campagna, anche se il ritiro dei Franchi lo spinse a rinunciare all'assedio di Pavia: egli ottenne la sottomissione dei duchi longobardi di Parma, Reggio Emilia e Piacenza, i quali consegnarono ai Bizantini i loro figli come ostaggio, dopodich\u00e9 ritorn\u00f2 a Ravenna, per poi marciare verso la provincia di \"Venetia et Histria\". Qui ottenne la sottomissione del duca del Friuli Gisulfo, figlio di Grasulfo, che per propria volont\u00e0 venne incontro all'esarca con i nobili e il suo esercito, e fece voto di sottomissione. Nel frattempo due generali bizantini, Nordulfo e Ossone, recuperarono con il loro esercito diverse citt\u00e0 nell'Istria.\nMolte delle conquiste di Romano furono comunque ottenute con il tradimento di duchi longobardi, che passarono dalla parte dell'Impero, e furono comunque effimere, perch\u00e9 le citt\u00e0 recuperate vennero di nuovo perse agli inizi del VII secolo. Rammaricato per l'occasione persa di annientare il regno longobardo, fallita a causa del ritiro dei Franchi, Romano scrisse una lettera piena di sdegno a Re Childeberto in cui lo pregava di rimandare i suoi guerrieri franchi in Italia per riprendere la campagna da dove era stata interrotta, ma senza commettere saccheggi a danni degli Italici e delle Chiese:\nLa lettera si rivel\u00f2 per\u00f2 inutile: infatti i Franchi non ritornarono pi\u00f9 sul campo di battaglia e i Longobardi, sotto la guida del loro nuovo re Agilulfo, poterono riprendere l'offensiva.\nContrasti con papa Gregorio I (590-596).\nNel 591 il duca di Spoleto Ariulfo, appena asceso al ducato, inizi\u00f2 a condurre una politica espansionistica a danni dei Bizantini, conquistando le citt\u00e0 del corridoio umbro che collegava Roma con Ravenna e assediando la \"Citt\u00e0 Eterna\" stessa, da cui si ritir\u00f2 solo dopo aver estorto alla citt\u00e0 assediata un tributo; nel frattempo anche Napoli era minacciata dai Longobardi di Benevento. Papa Gregorio I (eletto nel 590) aveva chiesto all'esarca di liberare Roma dall'assedio, ma Romano, che considerava strategicamente secondaria la difesa di Roma e di Napoli, non si mosse. Ci\u00f2 determin\u00f2 l'inizio dei contrasti tra Romano e papa Gregorio: poco tempo dopo l'assedio, infatti, il pontefice espresse in un'epistola tutto il risentimento che provava verso Romano, accusato di non difendere Roma dai suoi nemici e di impedirgli di raggiungere la pace. Papa Gregorio, infatti, premeva per una tregua tra Imperiali e Longobardi affinch\u00e9 ritornasse la pace nella penisola e si ponesse fine alle devastazioni belliche, ma Romano non era d'accordo e fece di tutto per ostacolarlo.\nNel 592 Romano, venuto a conoscenza che papa Gregorio era in trattative con il ducato di Spoleto per una pace separata, si mosse per rompere le trattative, un po' perch\u00e9 non tollerava l'insubordinazione del Pontefice, che stava trattando con il nemico senza alcuna autorizzazione imperiale, un po' perch\u00e9 concludere la pace in quel momento avrebbe riconosciuto il corridoio umbro in mani longobarde, cosa che l'esarca non intendeva che accadesse. Nel luglio 592, quindi, l'Esarca part\u00ec da Ravenna, raggiunse via mare Roma e dalla Citt\u00e0 Eterna part\u00ec alla riconquista delle citt\u00e0 del Corridoio umbro: dopo una breve campagna, riusc\u00ec a riconquistarle. Questa campagna, come previsto, ruppe le trattative di pace che papa Gregorio aveva avviato con i Longobardi, provocando un ulteriore peggioramento dei rapporti con il pontefice, che si lament\u00f2 in seguito del comportamento dell'esarca, che aveva impedito che si giungesse a una tregua \"senza alcun costo\" con i Longobardi. La campagna di Romano non gener\u00f2 per\u00f2 solo lo sdegno del pontefice, ma anche la reazione di re Agilulfo, che da Pavia marci\u00f2 in direzione di Perugia, dove giustizi\u00f2 il duca longobardo traditore Maurisione, reo di aver consegnato la citt\u00e0 all'Impero, e poi assedi\u00f2 Roma, da cui si ritir\u00f2 solo dopo che il Pontefice gli pag\u00f2 di tasca propria un tributo. Perugia comunque ritorn\u00f2 presto in mano imperiale, probabilmente nel 594.\nPapa Gregorio I continu\u00f2 ad insistere per una pace, cercando di convincere lo scolastico di Romano, Severo, a convincere l'esarca a firmare una tregua con i Longobardi, ma senza alcun risultato apprezzabile; anzi, i suoi tentativi subirono la disapprovazione dell'Imperatore Maurizio, che, concordando con la politica dell'esarca Romano, accus\u00f2 il Papa di infedelt\u00e0 all'Impero e di stupidit\u00e0 per i suoi tentativi di negoziazione. Papa Gregorio, punto, rispose con un'epistola, in cui difendeva s\u00e9 stesso dalle accuse mossegli, consigliando l'Imperatore di guardarsi dai suoi cattivi consiglieri, Leone e Nordulfo, \"le cui asserzioni ricevono pi\u00f9 attenzione delle mie\", mentre l'Italia intera, a causa del mancato ascolto del Papa, veniva \"condotta giorno dopo giorno prigioniera sotto il giogo dei Longobardi\". Le trattative di pace non andarono avanti, perch\u00e9 sempre ostacolate dall'esarca Romano, \"la cui malizia \u00e8 persino peggiore delle spade dei Longobardi, tanto che i nemici che ci massacrano sembrano dolci in comparazione con i giudici della Repubblica che ci consumano con la rapina...\" (cos\u00ec scrisse papa Gregorio I al vescovo di Sirmio nella prima met\u00e0 del 596).\nI contrasti con papa Gregorio I non furono per\u00f2 unicamente politici, ma anche dottrinali, riguardanti lo scisma dei Tre Capitoli che ancora si trascinava in Istria. Mor\u00ec mentre ancora rivestiva la carica, probabilmente per cause naturali, forse nell'aprile del 596."}
{"id": "3257815", "revid": "69794", "url": "https://it.wikipedia.org/wiki?curid=3257815", "title": "Braccialetto delle WSOP", "text": ""}
{"id": "3257818", "revid": "125334532", "url": "https://it.wikipedia.org/wiki?curid=3257818", "title": "Financial Information eXchange Protocol", "text": "Il Financial Information eXchange (FIX) protocol \u00e8 un protocollo di rete creato nel 1992 per lo scambio di informazioni inerenti alle transazioni sui mercati telematici.\nStoria.\nOriginariamente denominato Fidelity Information eXchange, il protocollo FIX fu sviluppato nel 1992 da Robert \"Bob\" Lamoureux per le transazioni azionarie tra Fidelity Investments e Salomon Brothers. FIX \u00e8 diventato uno standard de facto per i messaggi di comunicazione di pre-trading e di trading nel mercato globale dei titoli finanziari e si sta espandendo nell'ambito del post-trading. Inoltre continua la sua espansione in mercati come il Foreign Exchange, i mercati a rendimento fisso e quelli dei derivati.\nFIX Protocol Limited.\nFIX Protocol, Ltd \u00e8 la societ\u00e0 che controlla e sviluppa le specifiche del protocollo che comunque rimangono di pubblico dominio.\nFormato dei messaggi FIX.\nI campi dei messaggi sono delimitati dal carattere ASCII 01: SOH (Start Of Header) e sono costituiti da una sezioni iniziale (intestazione), una sezione centrale (corpo) ed una sezione finale (coda).\nI campi sono identificati da un numero (tag).\nL'intestazione contiene cinque campi obbligatori, i tag: 8 (BeginString), 9 (BodyLength) e 35 (MsgType) , 49 (SenderCompID), 56 (TargetCompID) ed uno opzionale: 11 (ApplVerID).\nIl corpo del messaggio dipende interamente dal tipo di messaggio definito nell'intestazione (Tag 35, MsgType).\nL'ultimo campo del messaggio \u00e8 il Tag 10, che \u00e8 il Checksum ed \u00e8 espresso da un numero a tre cifre (es.: 10=002).\nEsempio di messaggio FIX: (Il carattere \"|\" rappresenta il carattere SOH)\n8=FIX.4.2 | 9=178 | 35=8 | 49=PHLX | 56=PERS | 52=20071123-05:30:00.000 | 11=ATOMNOCCC9990900 | 20=3 | 150=E | 39=E | 55=MSFT | 167=CS | 54=1 | 38=15 | 40=2 | 44=15 | 58=PHLX EQUITY TESTING | 59=0 | 47=C | 32=0 | 31=0 | 151=15 | 14=0 | 6=0 | 10=128 |\nNel messaggio sopra la lunghezza del corpo \u00e8 178 byte, come indicato nel secondo campo (tag 9) ed il checksum \u00e8 uguale a 128, come indicato dal tag 10 alla fine.\nUtilizzatori.\nFIX \u00e8 ampiamente utilizzato nei mercati finanziari. Per una lista dei maggiori utilizzatori del protocollo si veda FIX Protocol Organization."}
{"id": "3257819", "revid": "306856", "url": "https://it.wikipedia.org/wiki?curid=3257819", "title": "Simon Schama", "text": "Ha pubblicato numerose opere sulla storia e sull'arte come \"Landscape and Memory\", \"Dead Certainties\", \"Rembrandt's Eyes\" e \"Citizens\", sulla rivoluzione francese. \u00c8 noto soprattutto per la sceneggiatura e l'animazione della serie \"A History of Britain\", documentario presentato dalla BBC. Inoltre \u00e8 stato critico d'arte e culturale per la rivista The New Yorker.\nBiografia.\nFiglio di seconda generazione di immigranti ebrei con ascendenza lituana e turca, Schama \u00e8 nato a Londra. A met\u00e0 degli anni quaranta la famiglia si trasferisce a Southend-on-Sea, Essex prima di tornare a Londra.\nLavora qualche tempo all'universit\u00e0 di Cambridge e di Oxford dove si specializza in rivoluzione francese. Scrive il suo primo libro, \"Patriot and Liberators\" che ottiene il premio Wolfson History Prize nel 1977.\nStati Uniti.\nNel 1980 accetta un incarico alla cattedra dell'universit\u00e0 di Harvard. Nel 1989 pubblica \"Citizens\", scritto velocemente per rispettare un accordo con un editore; esso tratta della Rivoluzione francese, di cui meditava una pubblicazione da diversi anni, e ottiene il \u00abNCR Book Award\u00bb nel 1990.\nNel 1991 esce il suo libro \"Dead Certainties\", nel quale descrive legami tra due decessi separati da un centinaio d'anni: quello del generale James Wolfe e di George Parkman.\nBBC.\nNel 2000 Schama torna nel Regno Unito, ingaggiato dalla BBC per la produzione di una serie TV/documentario sulla storia del Regno Unito, nell'ambito della celebrazione del millenario.\nLa serie s'intitola \"A History of Britain\", ed \u00e8 presentata dallo stesso Schama; con una durata di tre anni, \u00e8 composta di 15 episodi e descrive la storia britannica fino all'anno 1965. La serie \u00e8 diventata uno dei pi\u00f9 grandi successi in DVD per un documentario della BBC. Schama nel 2001 \u00e8 insignito dell'Ordine dell'Impero Britannico. Nel 2003 sottoscrive un contratto con BBC e HarperCollins per tre nuovi libri e due serie televisive. Nel 2006 la BBC trasmette \"Simon Schama: il potere dell'arte\", serie, accompagnata da un libro, scritta e presentata dallo stesso Schama. In ognuno degli otto episodi viene presentato un artista attraverso un suo capolavoro: \"Davide con la testa di Golia\" di Caravaggio, l\"Estasi di Santa Teresa\" di Bernini, la \"Congiura di Giulio Civile\" di Rembrandt, \"La morte di Marat\" di David, \"La nave negriera\" di Turner, \"Campo di grano con corvi\" di van Gogh, la \"Guernica\" di Picasso e la serie per il Seagram Building di Rothko. La serie \u00e8 andata in onda su Rai 5 nel febbraio 2016. Nell'ottobre 2008 la BBC presenta una serie TV in quattro parti dal titolo \"The American Future: A History\", scritta e presentata da Schama."}
{"id": "3257820", "revid": "404449", "url": "https://it.wikipedia.org/wiki?curid=3257820", "title": "Francesco Allegrini", "text": "Biografia.\nFrancesco, a sua volta figlio del pittore Flaminio Allegrini originario di Cantiano (1587-1666), nasce nel 1624 probabilmente a Gubbio, o a Roma, dove suo padre \u00e8 documentato attivo almeno a partire dal febbraio 1625. Flaminio (1587-1666) era giunto nella citt\u00e0 dei papi nel 1601 ed era ben presto entrato a bottega da Giuseppe Cesari, detto il Cavalier d'Arpino; Francesco muove i primi passi in pittura grazie al padre e successivamente diventa allievo dello stesso d'Arpino tra il 1636-1638 circa. La vicenda biografica e artistica dei due Allegrini (in verit\u00e0 tre, dato che Anna Angelica sorella di Francesco era una miniaturista; di lei non si hanno molte notizie) si svolge principalmente tra Cantiano - paese d'origine del padre cui gli Allegrini sono rimasti sempre legati, Roma e Gubbio - dove gli Allegrini furono anche proprietari di immobili (ma anche Napoli e Savona per quanto riguarda Flaminio).\nDopo il 1640, anno della morte del d'Arpino, Francesco si sposta a bottega da Pietro da Cortona (1596-1669) grazie al quale ottiene alcune delle sue pi\u00f9 importanti commissioni nella capitale. La sua lunga attivit\u00e0 \u00e8 ripartita tra Roma e Gubbio; le sue prime opere romane sono per Santa Maria dell'Umilt\u00e0 (\"San Michele arcangelo\"; \"San Domenico di Soriano\", 1640 circa) e per Palazzo Altieri (Stanza di Mos\u00e8, 1644-50). Tra il 1652-1655 \u00e8 certamente a Gubbio dove diviene un protetto del vescovo Alessandro Sperelli (1589-1672) che gli commissiona la Cappella del Sacramento nella cattedrale.\nTra il 1655, anno della nomina come accademico dell'Accademia di San Luca e il 1660, \u00e8 di nuovo a Roma dove \u00e8 impegnato a palazzo Pamphilj in piazza Navona e nel convento dei domenicani alla Minerva, ex palazzo del Sant'Uffizio. Dal 1661 al 1681 risiede di nuovo stabilmente a Gubbio, dove \u00abse pur declinando, continu\u00f2 per quasi due decenni a dominare il campo, sfogandosi, indisturbato, ad affrescar volte, cupole e lunettoni, e a sfornar pale d'altare, come un piccolo Cortona\u00bb (Marabottini, 1981). Gli affreschi della chiesa della Madonna del Prato (1676-77) lo consacrano monopolizzatore delle commissioni locali e gli valgono la promozione a maggiore affreschista umbro del '600.\nIl dipinto \"San Girolamo fra Sant'Antonio Abate e un Santo Papa\" (1681 circa) conservato nella chiesa collegiata di Cantiano sembra essere la sua ultima opera, realizzata prima del definitivo rientro a Roma, dove muore nel 1684.\nA partire dalla biografia di Francesco scritta da P. Orlandi (1704) \u00abdiverse sono state le ricostruzioni erronee della sua vita giungendo fino a ipotizzare che il pittore avesse avuto due figli artisti, Flaminio (detto junior) ed Angelica, circostanza totalmente priva di fondamento. La ricerca sulle vicende artistiche di padre e figlio si \u00e8 rivelata alquanto problematica poich\u00e9 le notizie biografiche dell'uno sovente sono confluite nella vita dell'altro; logica conseguenza di ci\u00f2 \u00e8 stato lo scambio spesso intercorso tra il corpus dei due pittori e cos\u00ec a Francesco, poich\u00e9 pi\u00f9 noto, sono state attribuite una serie di opere del genitore\u00bb (Nocella 2007). Studi recenti hanno finalmente permesso di delineare meglio le personalit\u00e0 artistiche degli Allegrini e fatto luce sul catalogo di entrambi."}
{"id": "3257822", "revid": "767487", "url": "https://it.wikipedia.org/wiki?curid=3257822", "title": "Mohamed Bangura", "text": "Carriera.\n\u00c8 cresciuto in patria nel Kallon F.C., squadra con cui si \u00e8 messo in mostra al Torneo di Viareggio 2010.\nNel marzo dello stesso anno Bangura \u00e8 stato preso in prestito dagli svedesi dell'IFK V\u00e4rnamo militanti in terza serie: la sua permanenza qui \u00e8 stata breve, poich\u00e9 le 12 reti realizzate in 13 presenze hanno spinto la dirigenza dell'AIK a puntare su di lui firmandolo gi\u00e0 a luglio. Di l\u00ec a poco si former\u00e0 una coppia d'attacco con il connazionale e omonimo Teteh Bangura, con cui non vi \u00e8 alcuna parentela.\nUn anno pi\u00f9 tardi sono stati gli scozzesi del Celtic ad acquistarlo, su indicazione di Henrik Larsson. Tuttavia il giocatore non \u00e8 riuscito ad imporsi con il sodalizio biancoverde, complice la concorrenza nel reparto offensivo ed anche un infortunio al ginocchio che lo ha tenuto fuori per tre mesi.\nNell'agosto 2012 \u00e8 stato ufficializzato il suo ritorno all'AIK, questa volta in prestito. In questo scampolo di stagione realizza 4 gol in campionato e uno in Europa League, decisivo per la vittoria sul PSV Eindhoven.\nNel gennaio 2013 Bangura \u00e8 andato in prestito all'Elfsborg, campione di Svezia in carica, nonostante una trattativa con l'AIK. Il sorteggio dei premilinari di Champions League ha accoppiato l'Elfsborg proprio contro il club che detiene il suo cartellino, il Celtic, con gli scozzesi che passeranno il turno. Bangura ha chiuso la stagione con 6 gol in 27 presenze in campionato.\nNel gennaio 2014 si \u00e8 svincolato dal Celtic, pochi giorni pi\u00f9 tardi \u00e8 stato ufficializzato il suo ingaggio da parte dei turchi dell'\u0130stanbul B.B.. Qui ha giocato 8 partite di campionato senza segnare, e a settembre si \u00e8 svincolato.\nA partire dalla stagione 2015 \u00e8 tornato all'AIK per la sua terza parentesi personale. Ha firmato un contratto biennale con opzione per il terzo anno. A fine stagione \u00e8 stato rivenduto ai cinesi del Dalian Yifang per circa 10 milioni di corone svedesi.\nDopo l'anno in Cina, Bangura \u00e8 rientrato in Svezia per firmare con un club di seconda serie, l'ambizioso Dalkurd che a fine campionato verr\u00e0 promosso per la prima volta nella massima serie. L'apporto del sierraleonese tuttavia non \u00e8 stato decisivo, dato che nell'arco della stagione ha giocato 10 partite e segnato un gol (quello del momentaneo 4-0 all'Helsingborg). A fine anno, il suo contratto in scadenza non \u00e8 stato rinnovato dalla dirigenza.\nHa continuato a giocare in Svezia anche nel 2018, scendendo ulteriormente di livello con il passaggio all'Akropolis impegnato nella terza serie nazionale."}
{"id": "3257824", "revid": "767487", "url": "https://it.wikipedia.org/wiki?curid=3257824", "title": "Mike Sexton", "text": "Dal 2009 faceva parte del Poker Hall of Fame.\nSexton vinse un braccialetto delle WSOP, conquistato nel 1989 nel $1.500 Seven Card Stud Split. Inoltre centr\u00f2 47 piazzamenti a premi WSOP (l'ultimo nel 2011, nel $1.500 Seven Card Stud Hi-Low-8 or Better).\nNel 2006 conquist\u00f2 il World Series of Poker Tournament of Champions, aggiudicandosi la cifra di 1.000.000 $.\n\u00c8 scomparso nel 2020 all'et\u00e0 di 72 anni a seguito di un tumore alla prostata."}
{"id": "3257825", "revid": "37049039", "url": "https://it.wikipedia.org/wiki?curid=3257825", "title": "Q.P.G.A. Filmopera", "text": ""}
{"id": "3257827", "revid": "486946", "url": "https://it.wikipedia.org/wiki?curid=3257827", "title": "NK Varteks Vara\u017edin", "text": ""}
{"id": "3257828", "revid": "599013", "url": "https://it.wikipedia.org/wiki?curid=3257828", "title": "Heitor Marcelino Domingues", "text": "Caratteristiche tecniche.\nGiocava come attaccante, ricoprendo il ruolo di centravanti. Fu inoltre atleta versatile, in grado di praticare, nel corso della sua vita, pallacanestro, atletica leggera e pallavolo: in tutte queste discipline, gareggi\u00f2 per il Palestra It\u00e1lia.\nCarriera.\nClub.\nCresciuto nel Mackenzie e approdato al calcio professionistico con l'Americano, arriv\u00f2 al Palestra It\u00e1lia nel 1916. Dato che detta societ\u00e0 era una polisportiva, pratic\u00f2 contemporaneamente pi\u00f9 discipline, arrivando anche a primeggiare nella pallacanestro; tuttavia, fu nel calcio che Heitor si mise maggiormente in luce. Nel 1920 segn\u00f2 sei reti in una sola partita, stabilendo il primato per il maggior numero di gol segnati con la maglia del Palestra It\u00e1lia (e del Palmeiras) in un singolo incontro; fu inoltre il realizzatore della prima marcatura dell'Est\u00e1dio Palestra It\u00e1lia. La sua fama, a livello nazionale, arriv\u00f2 a rivaleggiare con quella di Arthur Friedenreich, altro calciatore che militava nelle squadre dello stato di San Paolo, e Heitor divenne uno dei primi idoli della societ\u00e0 palmeirense. Negli anni venti e trenta fu tra i principali interpreti del calcio brasiliano, facendo parte della selezione nazionale e vincendo per quattro volte il titolo statale. Ha inoltre stabilito il record di maggior numero di gol segnati nella selezione Paulista in una singola gara: sette, realizzati contro la selezione del Paran\u00e1. Con la maglia verde del Palestra It\u00e1lia ha marcato 327 reti in 358 partite. Si ritir\u00f2 nel 1931.\nNazionale.\nDebutt\u00f2 segnando a diciotto anni con la maglia del Brasile, divenendo cos\u00ec il pi\u00f9 giovane ad aver fatto ci\u00f2 nella storia della Nazionale. Nel 1919 prese parte a , e gioc\u00f2 da titolare ogni incontro meno il primo: and\u00f2 anche a segno contro l', realizzando la rete del provvisorio 1-0 al ventiduesimo minuto. Il Brasile vinse quel torneo, e Heitor divenne pertanto campione del Sud America. Nel 1922 il centravanti venne nuovamente incluso nei convocati per un Sudamericano, quello di ; stavolta, si altern\u00f2 con Arthur Friedenreich nel ruolo di terminale offensivo, non marcando alcun gol ma scendendo in campo in finale al posto proprio del brasiliano d'origini tedesche."}
{"id": "3257833", "revid": "57342", "url": "https://it.wikipedia.org/wiki?curid=3257833", "title": "Kilowatt Festival", "text": "Kilowatt Festival, l'energia della scena contemporanea \u00e8 un festival multidisciplinare internazionale riservato alle nuove produzioni di compagnie professionali di teatro contemporaneo, danza, arti performative, nouveau cirque e musica che si svolge dal 2003 a Sansepolcro, in Valtiberina Toscana.\nStoria.\nFondato nel 2003, per iniziativa della compagnia teatrale \"CapoTrave\", il festival \u00e8 diretto dai drammaturghi Lucia Franchi e Luca Ricci, quest'ultimo anche regista.\nIl festival si orienta alla ricerca e all'innovazione dei linguaggi scenici, ospitando e coproducendo spettacoli di teatro, danza, musica e circo contemporaneo, nonch\u00e9 formati multidisciplinari, favorendo la commistione tra le arti.\nDalla prima edizione a oggi hanno preso parte alla manifestazione oltre 450 gruppi e pi\u00f9 di 2.400 artisti, tra italiani e internazionali, che hanno realizzato pi\u00f9 di 750 repliche di 600 differenti spettacoli. Tra gli artisti italiani, sono stati ospitati al festival Elio Germano, Andrea Cosentino, Daniele Timpano, Maria Paiato, Carrozzeria Orfeo, Lucia Calamaro, Babilonia Teatri, Compagnia Scimone Sframeli, Iaia Forte, Claudio Morganti, Michele Sinisi, Vinicio Marchioni, Teatro Sotterraneo, Davide Iodice, Mariangela Gualtieri, Ascanio Celestini, Teatro delle Albe, Elena Bucci, Roberto Latini, Fabrizio Falco, Paolo Mazzarelli, per il teatro; Roberto Castello, Giorgio Rossi, Michele Abbondanza, Enzo Cosimi, Virgilio Sieni, per la danza; Alessandro Mannarino, Massimo Zamboni, Paolo Benvegn\u00f9, Cesare Basile, Giorgio Canali, Federico Fiumani, Serena Altavilla, Massimo Bubola, Andrea Appino, Ginevra Di Marco, Gianni Maroccolo, Raphael Gualazzi, Bobo Rondelli, Eugenio Finardi, Omar Pedrini, John De Leo, per la musica, oltre a numerosi artisti del circo. Importante anche l'attenzione alla drammaturgia contemporanea italiana. A Kilowatt Festival sono andati in scena testi di Stefano Massini, Michele Santeramo, Emanuele Aldrovandi, Angela Dematt\u00e8, Tindaro Granata, Mariano Dammacco, Renata Ciaravino, Fabrizio Sinisi, Francesco Lagi, Chiara Boscaro, Marco Di Stefano, Chiara Lagani.\nIl festival ospita inoltre un'ampia sezione di artisti internazionali, anch'essi dediti ai linguaggi della sperimentazione. Tra questi: C\u00e9sar Brie, Leo Bassi, Claire Dowie, Mohamed El Khatib, J\u00e9r\u00f4me Bel, Michael De Cock, Gianina C\u0103rbunariu, Daniel Hellmann, Marion Si\u00e9fert e Helena de Laurens, Ahilan Ratnamohan, Lois Alexander, Tom Struyf, Linda Hayford, Shailesh Bahoran, Redouan Ait Chitt, Liz Santoro e Pierre Godard, Nina Sant\u00e8s, Gurshad Shaheman, Cherish Menzo, Arno Schuitemaker, Eric-Arnal Burtschy e molti altri.\nL'elemento di maggiore originalit\u00e0 del festival \u00e8 la sezione denominata \"Selezione Visionari\", in base alla quale un gruppo di spettatori locali, cio\u00e8 cittadini appassionati di teatro e danza e non addetti-ai-lavori, scelgono ogni anno, in completa autonomia, nove dei circa cinquanta spettacoli presentati nel cartellone del festival.\nFanno parte del programma del festival anche mostre e installazioni di arte visiva, incontri letterari, reading, convegni. Durante la settima edizione del festival, nel 2009, \u00e8 nato il progetto che ha portato nel 2010 alla fondazione di CReSCo, il Coordinamento delle Realt\u00e0 della Scena Contemporanea, che \u00e8 stato presieduto per i primi due anni da Luca Ricci.\nDal 2013, lo staff del festival gestisce il Teatro alla Misericordia di Sansepolcro dove, durante l'anno, organizza il programma di ospitalit\u00e0 e residenze creative denominato \"Kilowatt Tutto l'Anno\". Dal 2017 il Teatro alla Misericordia \u00e8 diventato una delle due sedi del Centro di Residenza della Toscana, per volont\u00e0 di Regione Toscana e Ministero dei beni e delle attivit\u00e0 culturali.\nPer il quadriennio 2014-18 la Commissione Europea, nell'ambito del programma \"Creative Europe\", ha finanziato il progetto di cooperazione su larga scala \"Be SpectACTive!\" del quale il direttore di Kilowatt, Luca Ricci, \u00e8 coideatore e project-manager, il Comune di Sansepolcro \u00e8 capofila e CapoTrave/Kilowatt \u00e8 uno dei partner. Il progetto \u00e8 stato rifinanziato dalla Unione europea anche per il quadriennio 2018-2022 con CapoTrave/Kilowatt come capofila di un partenariato di 19 enti e istituzioni culturali.\nNel 2019 Editoria &amp; Spettacolo pubblica il volume \"Lo spettatore \u00e8 un visionario\" nel quale Lucia Franchi e Luca Ricci raccontano la storia di Kilowatt e descrivono le idee sull\"'audience engagement\" che ne hanno animato l'azione.\nPremi.\nNel 2010 il festival ha vinto il Premio UBU, diretto da Franco Quadri, con la seguente motivazione:\n\u00abPer l'attivit\u00e0 di sguardi incrociati tra pubblico, artisti e critici, in cui \u00e8 nascosta la forza eversiva di un punto di vista davvero nuovo. Coinvolto in questa gara popolare un gruppo di spettatori ribattezzati Visionari, cittadini appassionati ma non esperti, che partecipano alla scelta degli spettacoli e insieme a critici vecchi e nuovissimi si impegnano nella ricerca di un teatro da pensare e costruire\u00bb.\nNel 2013 Luca Ricci ha ottenuto il Premio Nico Garrone per il progetto di produzione \"NeXtwork\", realizzato da Kilowatt in collaborazione con il Teatro dell'Orologio di Roma.\nNel 2017 CReSCo, l'organizzazione della quale Kilowatt \u00e8 stata uno dei principali promotori, ha vinto il Premio UBU nella sezione Progetti Speciali.\nNel 2021 Kilowatt Festival ha vinto il Premio della Critica assegnato ogni anno dall'Associazione Nazionale dei Critici di Teatro ANCT.\nSempre nel 2021, Lucia Franchi e Luca Ricci hanno vinto il Premio UBU per il miglior progetto curatoriale, per il loro lavoro di direzione di Kilowatt."}
{"id": "3257836", "revid": "767487", "url": "https://it.wikipedia.org/wiki?curid=3257836", "title": "Amadaiya Rennie", "text": "Caratteristiche tecniche.\nRennie \u00e8 un'ala che gioca prevalentemente sulla fascia destra, ma che all'occorrenza pu\u00f2 essere utilizzata sulla sinistra o in posizione pi\u00f9 centrale. \u00c8 stato descritto come rapido ed efficace.\nCarriera.\nClub.\nMighty Barrolle ed Elfsborg.\nRennie ha iniziato la carriera con il Mighty Barrolle, per poi passare agli svedesi dell'Elfsborg nel 2009. Durante il suo primo anno in squadra, \u00e8 stato aggregato alla formazione giovanile del club. Ha esordito tra i professionisti il 15 marzo 2010, subentrando a Johan Larsson nel pareggio a reti inviolate sul campo del Gefle, in una sfida valida per l'Allsvenskan. Ha chiuso la stagione con 3 presenze tra campionato e coppa.\nGAIS.\nNel 2011, Rennie \u00e8 stato ceduto al GAIS con la formula del prestito. Ha debuttato nella squadra, militante nella Superettan, in data 16 aprile 2011: ha sostituito infatti \u00c1lvaro Santos nella vittoria per 0-2 sul campo dell'Halmstad. Il 24 aprile ha segnato la prima rete, nel pareggio per 1-1 in casa del Mj\u00e4llby. Il 23 giugno 2011, il GAIS ha annunciato che il prestito di Rennie sarebbe terminato il 30 giugno successivo. Ha lasciato la squadra con 7 presenze e 2 reti all'attivo tra tutte le competizioni.\nDegerfors.\nA partire dal 1\u00ba luglio 2011, Rennie \u00e8 passato al Degerfors con la medesima formula. Ha esordito con questa maglia il 6 agosto seguente, sostituendo Peter Samuelsson nella sconfitta per 1-2 contro l'\u00c5tvidaberg. Il 14 agosto ha realizzato la prima rete, nel pareggio per 1-1 sul campo dell'Assyriska. Rimasto in squadra per due anni e mezzo, ha totalizzato complessivamente 75 presenze e 13 reti.\nHammarby.\nIl 26 novembre 2013, l'Hammarby ha comunicato sul proprio sito d'aver ingaggiato Rennie, che si \u00e8 legato al nuovo club con un contratto triennale, valido a partire dal 1\u00ba gennaio 2014. Ha debuttato il 7 aprile, sostituendo Lars Fuhre nella vittoria per 0-1 sul campo dell'Assyriska. L'8 giugno \u00e8 arrivata la prima rete, nella vittoria per 4-0 sul Landskrona BoIS. A fine stagione, l'Hammarby ha conquistato la promozione in Allsvenskan.\nBrann.\nL'11 agosto 2015, Brann e Hammarby hanno raggiunto un accordo per uno scambio di prestiti fino al termine della stagione: Jakob Orlov ha fatto ritorno in Svezia, mentre Rennie si \u00e8 trasferito in Norvegia. Ha scelto la maglia numero 25. Ha esordito il 17 agosto, nel pareggio per 0-0 contro il Sogndal, partita in cui \u00e8 subentrato ad Azar Karadas. Il 30 agosto \u00e8 arrivata la prima rete, nella vittoria per 2-3 sul campo dello Str\u00f8mmen. Il 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Ha totalizzato 10 presenze in questa porzione di stagione, con una rete all'attivo.\nAntalyaspor.\nTornato all'Hammarby per fine prestito, il 9 agosto 2016 \u00e8 stato ingaggiato dai turchi dell'Antalyaspor, militanti in S\u00fcper Lig, col giocatore che si \u00e8 legato al nuovo club con un accordo biennale.\nStatistiche.\nPresenze e reti nei club.\n\"Statistiche aggiornate al 25 luglio 2017.\""}
{"id": "3257837", "revid": "271907", "url": "https://it.wikipedia.org/wiki?curid=3257837", "title": "Kilowatt Festival, l\u2019energia della scena contemporanea", "text": ""}
{"id": "3257838", "revid": "179980", "url": "https://it.wikipedia.org/wiki?curid=3257838", "title": "Marcos dos Santos Assun\u00e7\u00e3o", "text": ""}
{"id": "3257839", "revid": "179980", "url": "https://it.wikipedia.org/wiki?curid=3257839", "title": "Bruno C\u00e9sar Zanaki", "text": ""}
{"id": "3257841", "revid": "287204", "url": "https://it.wikipedia.org/wiki?curid=3257841", "title": "Paulo Cesar de Oliveira", "text": ""}
{"id": "3257842", "revid": "37049269", "url": "https://it.wikipedia.org/wiki?curid=3257842", "title": "Il tempo e l'armonia (Deluxe Edition)", "text": ""}
{"id": "3257844", "revid": "110157", "url": "https://it.wikipedia.org/wiki?curid=3257844", "title": "Prva hrvatska nogometna liga 2010-2011", "text": "La Prva hrvatska nogometna liga 2010-2011, conosciuta anche come T-Com Prva HNL 2010-2011 per motivi di sponsorizzazione, \u00e8 stata la ventesima edizione della massima serie del campionato di calcio croato, disputata tra il 24 luglio 2010 e il 21 maggio 2011, e conclusa con la vittoria della Dinamo Zagabria, al suo tredicesimo titolo (diciassettesimo in totale).\nCapocannoniere del torneo fu Ivan Krstanovi\u0107 (NK Zagabria), con 19 reti.\nNovit\u00e0.\nDopo l'aumento del numero di squadre da 12 a 16 voluto dalla federazione croata nella stagione precedente, vi furono diversi problemi dal momento che alcune squadre non avevano i requisiti necessari richiesti dall'UEFA per le squadre partecipanti alle prime divisioni dei campionati nazionali ad essa affiliati, riguardanti principalmente i terreni di gioco e la gestione delle finanze dei club. La federazione decise pertanto di ridurre il numero di squadre nuovamente a 12 per la stagione successiva, e decise quindi di far retrocedere direttamente le ultime cinque per promuoverne una sola dalla serie inferiore. A partire dalla stagione 2012-2013 o 2013-2014 l'idea era quella di una definitiva riduzione a 10 squadre.\nDelle tre squadre retrocesse nella stagione 2009-2010, (Inter Zapre\u0161i\u0107, Me\u0111imurje \u010cakovec e Croatia Sesvete), venne ripescato l'Inter Zapre\u0161i\u0107 mentre vennero promosse dalla 2.HNL la prima e la terza classificata, rispettivamente lo RNK Spalato e l'Hrvatski Dragovoljac, in quanto il Pomorac Kostrena, giunto secondo, non aveva i requisiti necessari per l'iscrizione alla Prva Liga.\nQuindi in sintesi la situazione di retrocessioni e promozioni \u00e8 come segue:\nRetrocesse.\nSi registr\u00f2 un cambio epocale per questa stagione per quanto riguarda uno dei club storici del calcio croato, il Varteks Vara\u017edin. Lo sponsor principale infatti, l'agenzia di moda Varteks, dovette abbandonare la societ\u00e0 per problemi economici dopo ben 52 anni di sponsorizzazione ininterrotti. A partire dal 2010 la squadra assume quindi il nome di NK Vara\u017edin.\nFormula.\nLe 16 squadre partecipanti si sfidarono in due tornate per un totale di 30 giornate.\nLa squadra campione di Croazia si qualific\u00f2 alla UEFA Champions League 2011-2012 partendo dal secondo turno preliminare.\nLe squadre classificate al secondo e terzo posto furono ammesse alla UEFA Europa League 2011-2012 partendo rispettivamente dal secondo e dal primo turno preliminare.\nIl vincitore della Coppa 2010-2011 fu ammesso alla UEFA Europa League 2011-2012 partendo dal secondo turno preliminare.\nRetrocessero in 2.HNL le ultime tre squadre classificate.\nClassifica.\nLegenda:\nNote:\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "3257850", "revid": "124175983", "url": "https://it.wikipedia.org/wiki?curid=3257850", "title": "Esteban Alvarado", "text": "Carriera.\nClub.\nInizi in patria.\nInizia a giocare a calcio nel Santos de Gu\u00e1piles e nel 2006 passa al Saprissa, con il quale debutta il 29 novembre 2009 nella sfida vinta per 3-1 contro il Municipal Liberia rimediando anche la sua prima ammonizione al minuto 70. Dopo 4 presenze collezionate con la prima squadra e le prestazioni con l'Under-20 costaricana, nell'estate 2010 viene acquistato dagli olandesi dell'.\nApprodo nei Paesi Bassi all'AZ Alkmaar.\nIl 21 dicembre 2011, nella partita degli ottavi di finale Coppa d'Olanda 2011-2012 fra Ajax e AZ Alkmaar, sospesa al 37' per rissa, \u00e8 stato espulso sull'1-0 in seguito alla reazione avuta verso un aggressore che lo colpisce dopo aver invaso il campo. La sanzione \u00e8 stata poi annullata.\nDopo la scadenza del suo contratto precisamente il 1\u00ba luglio 2015 decide di non rinnovare e rimane svincolato.\nNazionale.\nDebutta in nazionale maggiore nel 2010.\nViene convocato per la Copa Am\u00e9rica Centenario negli Stati Uniti, ma non pu\u00f2 parteciparvi per infortunio e viene sostituito da Leonel Moreira."}
{"id": "3257854", "revid": "2166030", "url": "https://it.wikipedia.org/wiki?curid=3257854", "title": "Moschea di Sehzade", "text": "La moschea di Sehzade (in lingua turca \"\u015eehzade Camii\", lett. \"Moschea del principe\") \u00e8 una moschea ottomana situata del distretto di Fatih, su una collina di Istanbul in Turchia. Essa \u00e8 anche nota come \u201cmoschea del principe\u201d.\nStoria.\nLa moschea di Sehzade venne commissionata dal sultano Solimano il Magnifico in memoria del suo figlio maggiore, principe (in Turco: \u015eehzade) Mehmet, che mor\u00ec di vaiolo, all'et\u00e0 di 21 anni, nel 1543, anche se alcuni propendono per una diversa causa. Essa fu il primo lavoro importante dell'architetto Mimar Sinan e venne completata nel 1548. Viene considerata, dagli storici dell'arte, come il primo capolavoro dell'architettura ottomana classica.\nArchitettura.\nEsterno.\nLa moschea dispone di un ampio cortile colonnato (\"avlu\") di superficie pari a quella della moschea. Esso \u00e8 contornato da un portico sormontato da cinque cupole per lato, con archi alternati in marmo bianco e rosa. Al centro vi \u00e8 una fontana per le abluzioni (\"\u015fad\u0131rvan\"), che venne fatta costruire successivamente dal sultano Murad IV. I due minareti sono dotati di sculture in bassorilievo con inserimenti di terracotta.\nLa moschea \u00e8 a pianta quadrata, sormontata da una cupola centrale fiancheggiata da quattro mezze cupole. La cupola \u00e8 sostenuta da quattro grandi pilastri, ha un diametro di 19 metri ed \u00e8 alta 37. Fu in questa moschea che Sinan adott\u00f2, per la prima volta, la tecnica di inserire delle gallerie colonnate lungo i lati nord e sud, al fine di nascondere i contrafforti.\nInterno.\nL'interno della moschea Sehzade \u00e8 a pianta simmetrica, con l'area sotto la cupola centrale espansa tramite quattro semi cupole, una su ogni lato, a forma di quadrifoglio. Questa tecnica non era del tutto riuscita, in quanto isolava i quattro enormi pilastri necessari a sostenere la cupola centrale, e non venne mai pi\u00f9 ripetuta da Sinan. L'interno della moschea ha un design molto semplice.\nIl complesso.\nIl complesso (K\u00fclliye) della moschea \u00e8 situato fra la moschea di Fatih e la moschea di Bayezid II. Esso \u00e8 costituito dalla moschea, la (t\u00fcrbe) del principe Mehmet (che venne completata prima della moschea), due scuole coraniche (\"medresse\"), una cucina pubblica (\"imaret\") per i poveri ed un caravanserraglio. La moschea ed il cortile sono circondati da mura che li separano dal resto del complesso.\nTomba di Sehzade.\nI mausolei imperiali sono noti per il loro uso generoso di ceramiche di \u0130znik. Il primo ed il pi\u00f9 grande ad essere costruito fu quello di Sehzade Mehmet, una struttura ottagonale con muri in pietra policroma, stipiti in cotto, archi ed un portico in opus sectile. La doppia cupola \u00e8 scanalata. Un'iscrizione, in versi in persiano sopra la porta d'ingresso, riporta la data della morte del principe e suggerisce che l'interno della \"t\u00fcrbe\" \u00e8 come un giardino del Paradiso. L'interno \u00e8 rivestito, dal pavimento alla cupola, con piastrelle di Iznik estremamente rare, colorate in verde e giallo limone e le finestre hanno vetri policromi. Una curiosa caratteristica della tomba \u00e8 un baldacchino, in legno di noce, sopra il sarcofago. All'interno della \"t\u00fcrbe\" sono anche le tombe della figlia del principe Mehmet, Humusah e di suo fratello Cihangir.\nA sinistra e dietro la \"t\u00fcrbe\" di Sehzade vi \u00e8 quella del Gran Visir R\u00fcstem Pasha, anch'essa opera di Sinan. R\u00fcstem Pasha era il genero di Solimano il Magnifico. Cos\u00ec come per la moschea di Rustem Pasha, venne utilizzata un'enorme quantit\u00e0 di piastrelle di Iznik. Presso il cancello di accesso al complesso vi \u00e8 la tomba del Gran Visir Ibraham Pasha, genero di Murad III, che mor\u00ec nel 1601. La tomba venne progettata da Dalg\u0131\u00e7 Ahmed \u00c7avu\u015f ed \u00e8 simile a quella di Sehzade sia nel disegno che nell'utilizzo delle decorazione in maiolica."}
{"id": "3257856", "revid": "1305772", "url": "https://it.wikipedia.org/wiki?curid=3257856", "title": "Disciples III Renaissance", "text": "Disciples III: Renaissance \u00e8 un gioco di strategia a turni. Il progetto \u00e8 entrato in fase di realizzazione dall'estate del 2005, sebbene la casa Strategy First abbia poi cambiato lo sviluppatore da Game Factory Interactive agli studi Akella .dat.\nIl giocatore assume il comando di uno dei signori di Nevendaar. Questo nuovo episodio contiene tre razze giocabili: \"L'Impero\", \"Le Legioni Demoniache\" e \"L'Alleanza Elfica\", mentre le altre fazioni (\"Le Orde dei Non Morti\" e \"I Clan dei Nani\") costituiranno un'aggiunta nelle pianificate espansioni.\nDisciples 3 usa il Virtual Game engine della casa Akella .dat.\nDistribuzione.\nIl gioco \u00e8 diventato disponibile in Russia a partire dall'11 dicembre 2009, mentre la versione italiana \u00e8 stata messa in commercio il 23 settembre 2010 da FX Interactive. Questo ha fatto s\u00ec che i bug presenti nella prima edizione fossero adeguatamente risolti. In particolare, eventuali e ulteriori aggiornamenti del gioco vengono installati automaticamente se, al momento del lancio, il PC \u00e8 connesso a Internet.\nStoria.\nLe vicende di Disciples III: Reinassance riprendono il filo degli eventi con cui si conclude l'espansione del secondo capitolo (). Le regioni a nord dell'Impero non riescono a frenare l'avanzata delle truppe dell'Alleanza Elfica, ma proprio quando la fine appare imminente, si verifica esattamente ci\u00f2 che era stato previsto dalle antiche profezie: la caduta di una stella, segno della venuta a Nevendaar di un messaggero dell'Onnipotente.\n\u00c8 in questa cornice che si inseriscono le campagne di Disciples III: Renaissance.\nCambiamenti.\nIn Disciples III: Renaissance sono stati apportati alcuni cambiamenti.\nIl Ladro \u00e8 ora un leader a pieno titolo in grado di comandare una squadra di unit\u00e0 e di ottenere nuove abilit\u00e0 quando sale di livello. Nei precedenti episodi, invece, erano solo agenti in grado di infiltrarsi tra le file nemiche o di avvelenare le truppe dell'avversario.\nI leader con cui era possibile reclamare risorse ed estendere il territorio della propria razza (Angelo, Baronessa, Banshee ecc.) sono stati rimossi a favore di speciali Guardiani (diversi a seconda della fazione) che vengono posizionati in speciali \"pozzi\" nei pressi di miniere o di fonti di mana. La forza dei Guardiani cresce col tempo.\nIl sistema di combattimento \u00e8 completamente diverso rispetto a quello dei precedenti episodi della serie Disciples. Le unit\u00e0, ad esempio, sono in grado di muoversi sul campo di battaglia o servirsi di particolari posizioni strategiche che aumentano la potenza dei loro attacchi. L'eroe guidato dal giocatore \u00e8 inoltre altamente personalizzabile, e lo stesso aspetto del personaggio muta a seconda dell'equipaggiamento indossato.\nEspansione.\nUn'espansione chiamata \"Disciples 3: Resurrection of Mortis\" \u00e8 stata messa in commercio nell'ottobre 2011 ed offre al giocatore la possibilit\u00e0 di guidare le Orde dei Non Morti in una nuova campagna composta da sette episodi.\nNe sono state messe in commercio tre diverse versioni, disponibili in inglese e russo: jewel, gift version e gold edition. La prima include unicamente l'espansione; la seconda un manuale a colori di 66 pagine e un puzzle; la terza un artbook e una statuina a forma di scheletro in aggiunta a quanto gi\u00e0 presente nella gift version."}
{"id": "3257858", "revid": "767487", "url": "https://it.wikipedia.org/wiki?curid=3257858", "title": "Dewey Tomko", "text": "Dal 2008 fa parte del Poker Hall of Fame.\nIn carriera ha vinto 3 braccialetti WSOP in tre differenti specialit\u00e0: Texas hold 'em, Omaha e Deuce to Seven Draw.\n\u00c8 arrivato in due occasioni al secondo posto del Main Event delle WSOP: nel 1982 perse contro Jack Straus, nel 2001 contro Carlos Mortensen.\nTomko ha giocato ogni edizione WSOP dal 1974 ad oggi, collezionando 43 piazzamenti a premi (l'ultimo nel 2010).\nHa inoltre disputato un tavolo finale del World Poker Tour, in aggiunta ad altri 4 piazzamenti a premi."}
{"id": "3257859", "revid": "110157", "url": "https://it.wikipedia.org/wiki?curid=3257859", "title": "Cappella di Santa Maria (Caslano)", "text": "La cappella di Santa Maria alla Magliasina di Caslano \u00e8 un edificio religioso risalente al 1442, posizionato di fronte alla chiesa di Santa Maria del Rosario."}
{"id": "3257860", "revid": "268111", "url": "https://it.wikipedia.org/wiki?curid=3257860", "title": "Tripla elica", "text": "Il modello della tripla elica descrive le modalit\u00e0 di interazione e di interdipendenza fra i tre attori fondamentali dei processi innovativi: le universit\u00e0 ed i centri di ricerca, il governo e le aziende.\nL'Unione europea ha cercato di dare attuazione concreta alle indicazioni di policy implicitamente contenute nel modello stesso attraverso la strategia di Lisbona e l'istituzione, nel 2008, dell'Istituto Europeo per l'Innovazione e la Tecnologia."}
{"id": "3257870", "revid": "599013", "url": "https://it.wikipedia.org/wiki?curid=3257870", "title": "Jussi Kujala", "text": ""}
{"id": "3257873", "revid": "46291", "url": "https://it.wikipedia.org/wiki?curid=3257873", "title": "Allium julianum", "text": "Allium julianum \u00e8 una pianta appartenente alla famiglia delle Amaryllidaceae, endemica della Calabria.\nTassonomia.\nIl Sistema Cronquist assegna questa specie alla famiglia delle Liliaceae, ordine Liliales.\nSecondo la classificazione APG IV essa va attribuita alla famiglia Amaryllidaceae (sottofamiglia Allioideae) dell'ordine Asparagales."}
{"id": "3257876", "revid": "1964823", "url": "https://it.wikipedia.org/wiki?curid=3257876", "title": "Michael Lumb", "text": "Carriera.\nClub.\nHa giocato nella prima divisione danese, in quella russa, in quella olandese ed in quella tedesca.\nNazionale.\nTra il 2009 ed il 2010 ha giocato 2 partite nella nazionale danese."}
{"id": "3257882", "revid": "1543377", "url": "https://it.wikipedia.org/wiki?curid=3257882", "title": "Antonio Leccese", "text": "Biografia.\nEx pregiudicato e confinato come sorvegliato speciale in Toscana e Basilicata, sin da giovane Leccese \u00e8 un frequentatore dell'ambiente malavitoso che si muoveva tra i quartieri romani di Ostia e Acilia. Sposato con Anna Paola Selis, sorella del \"boss\" Nicolino Selis, nel 1977 venne introdotto da quest'ultimo nel nucleo della nascente banda della Magliana, adoperandosi soprattutto come uomo di fiducia e guardaspalle dello stesso \"boss\". Venne poi utilizzato dalla banda anche per il controllo del traffico di droga nella zona di Ostia.\nVenne ucciso, il 3 febbraio 1981, mentre sale sulla sua macchina parcheggiata sotto casa, su decisione della stessa banda della Magliana: il gruppo di fuoco fu composto da Danilo Abbruciati, Enrico De Pedis, Raffaele Pernasetti, Marcello Colafigli e Antonio Mancini. La sua morte, avvenuta poco dopo l'esecuzione di Selis, venne decisa in quanto unico testimone ad aver visto l'ultima volta Selis allontanarsi con alcuni componenti della banda che, con il pretesto di una riappacificazione, aveva pianificato di uccidere il \"boss\" sardo.\n\"Ricciolodoro\".\nLa figura di Leccese ha ispirato il personaggio di \"Ricciolodoro\" nel libro Romanzo criminale, scritto nel 2002 da Giancarlo De Cataldo e riferito alle vicende realmente avvenute della Banda della Magliana."}
{"id": "3257888", "revid": "1458600", "url": "https://it.wikipedia.org/wiki?curid=3257888", "title": "Giuseppe Magliolo", "text": "Biografia.\nCapelli lunghi, baffoni alla messicana e fama di assassino senza scrupoli, Magliolo venne arrestato diverse volte con l'accusa di aver eseguito vari omicidi su commissione.\nUomo di fiducia del \"boss\" Nicolino Selis, conosciuto gi\u00e0 da ragazzino, nel 1975, durante un periodo di detenzione, i due furono protagonisti (con altre dieci persone) di un'evasione dal carcere di Regina Coeli. Riacciuffato poco dopo dalla polizia, in una baracca dell'Idroscalo di Ostia, quando rientr\u00f2 in cella Magliolo si politicizz\u00f2 avvicinandosi ad alcuni detenuti delle Brigate Rosse, senza per\u00f2 tagliare i collegamenti con i malavitosi \"comuni\", primo fra tutti Selis, al quale rimase molto legato.\nQuando la notizia della morte del \"Sardo\" lo raggiunse nel carcere di Ascoli Piceno, Magliolo inizi\u00f2 a covare propositi di vendetta. Il 10 ottobre del 1981, scarcerato in libert\u00e0 vigilata, inizi\u00f2 a dar la caccia dei suoi assassini che per\u00f2, giocando d'anticipo, lo uccisero sul litorale di Ostia, la sera del 24 novembre 1981. Uscito di casa, venne aggredito e colpito alla schiena e al tronco, mentre cercava di aprire lo sportello della sua Renault 5, da una squadra formata da Edoardo Toscano, Raffaele Pernasetti e un terzo assassino (verosimilmente Vittorio Carnovale). Il \"killer\" tent\u00f2 di reagire tirando fuori dal borsello una pistola 7.65, ma non fece in tempo e venne finito con un colpo di grazia alla nuca da Edoardo Toscano."}
{"id": "3257894", "revid": "124123", "url": "https://it.wikipedia.org/wiki?curid=3257894", "title": "Juliette Figueras", "text": " L'elezione di Miss Francia si tenne presso l'H\u00f4tel Le Tyrol di Parigi, dove la Figueras fu scelta fra venti candidate."}
{"id": "3257896", "revid": "599013", "url": "https://it.wikipedia.org/wiki?curid=3257896", "title": "Giovanni Savio", "text": "Carriera.\nDopo il debutto in A1 con la Benetton Treviso va due anni in B1 all'Andrea Costa Imola. Torna quindi a Treviso, prima di essere ingaggiato alla Pallacanestro Varese con cui vive una retrocessione e una promozione.\nGioca quindi un anno alla Jcoplastic Napoli, altri due anni in A1 a Siena e due in A2 rispettivamente a Montecatini e Roseto. Da qui ha una nuova parentesi sotto le plance di Siena, mentre un anno pi\u00f9 tardi passa all'Imola, ultima tappa da professionista nella sua carriera, continuata successivamente nelle serie minori emiliano-romagnole.\nNazionale.\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli ."}
{"id": "3257901", "revid": "2050730", "url": "https://it.wikipedia.org/wiki?curid=3257901", "title": "San Sebastiano dei Marsi", "text": "San Sebastiano dei Marsi \u00e8 l'unica frazione di circa 150 abitanti del comune di Bisegna\n(AQ), in Abruzzo.\nGeografia fisica.\nIl paese \u00e8 situato nell'alta valle del Giovenco a nell'area protetta del parco nazionale d'Abruzzo, Lazio e Molise. San Sebastiano dei Marsi si sviluppa alle pendici della Montagna Grande lungo la strada provinciale n. 17.\nDista circa 2,3 chilometri dal capoluogo comunale.\nStoria.\nIl paese di San Sebastiano dei Marsi ha origini molto antiche. Il borgo \u00e8 nominato per la prima volta in alcuni documenti medievali all'inizio dell'anno mille. In origine era formato da due villaggi, uno sul piano vicino al fiume Giovenco sorto attorno alla chiesa-monastero di San Sebastiano fondata dai benedettini, l'altro in posizione di altura, arroccato sul colle dove si \u00e8 sviluppato nei secoli successivi. Il ritrovamento nei pressi del paese di alcune stele funerarie del 1800 ha fatto supporre la presenza in zona di un insediamento di epoca romana. La stele di San Sebastiano \u00e8 esposta all'Aia dei Musei di Avezzano accanto a un'altra stele, quella di Poppedia Secunda, ritrovata nei pressi della limitrofa Ortona dei Marsi,\nL'intera valle del Giovenco ha fatto parte della contea di Celano ed ha quindi seguito, in tutto il Basso Medioevo, prima le vicende dei Berardi \"Conti dei Marsi\", poi dei Piccolomini e, con essi, della Marsica orientale. Nei boschi di San Sebastiano e Bisegna sono ancora presenti i grandi cippi in pietra, lavorati con lo stemma della mezzaluna dei Piccolomini, chiaramente posti a segnare il confine della contea marsicana.\nSotto il dominio del conte Ruggero si \u00e8 svolta la storia di Gemma di Goriano Sicoli tra San Sebastiano e Goriano Sicoli, terre assoggettate alla sua giurisdizione. Gemma Spera, cos\u00ec si chiamava la pastorella che nacque a San Sebastiano (probabilmente nel 1375) da una povera famiglia e che, con un piccolo gregge, si trasfer\u00ec nella vicina Goriano Sicoli. La sua vita fu descritta tre secoli dopo, nella seconda met\u00e0 del 1600, dallo storico Muzio Febonio nella sua opera \"Historiae Marsorum\" e approfondita e riportata nel 1738 dallo storico Pietro Antonio Corsignani nell'opera \"Reggia Marsicana\".\nIl paese sub\u00ec danni non paragonabili a quelli di altri centri della Marsica devastati a causa del terremoto del 1915.\nSociet\u00e0.\nTradizioni e folclore.\nSanta Gemma viene festeggiata seguendo fedelmente l'antica tradizione che vuole ogni anno, dall'11 al 13 maggio, una ragazza del paese marsicano assumere le sembianze di Santa Gemma e indossare il vestito e i calzari d'epoca. La giovane si trasferisce per tre giorni a Goriano Sicoli dove viene accolta con tutti gli onori e con sentita religiosit\u00e0.\nIl 19 gennaio in occasione della festa di San Sebastiano martire, patrono del paese, si svolge la tradizionale festa delle Panette. Durante la cerimonia religiosa vengono offerte le formelle di pane ai pellegrini e ai fedeli, per rifocillarli. Le caratteristiche \"Panicelle\", o appunto \"Panette\", vengono conservate in casa per devozione al santo.\nCultura.\nArte.\nNel 1859 il pittore pugliese, Alessandro La Volpe, esponente della scuola di Posillipo, realizz\u00f2 un dipinto a olio ritraente il borgo di San Sebastiano.\nInfrastrutture e trasporti.\nStrade.\nLa strada provinciale n.17 collega il paese a Pescina in direzione nord e a Bisegna e Pescasseroli in direzione sud.\nSport.\nTra gli sport pi\u00f9 praticati nel territorio di San Sebastiano dei Marsi figurano le attivit\u00e0 in mountain bike e il trail running."}
{"id": "3257902", "revid": "741864", "url": "https://it.wikipedia.org/wiki?curid=3257902", "title": "Jacqueline Donny", "text": " L'elezione di Miss Francia si tenne presso Club des Champs-Elys\u00e9es di Parigi l'11 giugno 1948.\nL'anno seguente Juliette Figueras ripeter\u00e0 lo stesso percorso della Donny, vincendo nell'ordine Miss Parigi, Miss Francia e Miss Europa."}
{"id": "3257903", "revid": "767487", "url": "https://it.wikipedia.org/wiki?curid=3257903", "title": "Nicklas Pedersen", "text": "Carriera.\nEmmen.\nDopo la precedente esperienza al , Pedersen, nel 2018, torna in Eredivisie vestendo la maglia dell\u2019Emmen, passando da una breve esperienza in Belgio con la maglia del .\nIl 16 dicembre 2018 mette a segno una doppietta, nonch\u00e9 le prime reti con la maglia dell\u2019Emmen, in un incredibile match vinto 2-1 contro il ; al momentaneo 1-0 degli avversari realizzato all\u201987\u00ba minuto, Pedersen risponde con due reti, avvenute tra l\u201988\u00ba ed il 93\u00ba minuto. Il 20 gennaio 2019 mette a segno un\u2019altra doppietta, questa volta nel match casalingo terminato 2-2 contro il PSV, recuperando lo svantaggio di due gol dall\u201980\u00ba minuto."}
{"id": "3257905", "revid": "1543377", "url": "https://it.wikipedia.org/wiki?curid=3257905", "title": "Kalisp\u00e9ra!", "text": "Kalisp\u00e9ra! \u00e8 stato un programma televisivo italiano di Canale 5 condotto da Alfonso Signorini. Il programma era realizzato presso le Robinie Studio (Cologno Monzese). Sigla della trasmissione era il brano \"A Night like This\" di Caro Emerald. Mentre la prima edizione era in onda in differita, la seconda, invece, era andata in onda in diretta.\nIl programma.\nIl programma era un talk show ambientato in uno studio televisivo che riproduceva, almeno secondo quanto detto da Signorini, il salotto (con tanto di cucina e pianoforte inclusi) dell'appartamento del conduttore, nel quale, durante il corso delle varie puntate, venivano ospitati numerosi personaggi della musica, dello spettacolo e dello sport.\nCast.\nDurante la prima edizione, la trasmissione \u00e8 stata presentatata da Alfonso Signorini con la partecipazione di Elena Santarelli, della comica Margherita Antonelli avente il ruolo della governante dell'appartamento, della showgirl Ana Laura Ribas in qualit\u00e0 di inviata per i servizi esterni legati alle notizie di cronaca rosa, di un cuoco e del giornalista di gossip Gabriele Parpiglia. Nella sesta puntata della prima edizione aveva suscitato particolare interesse l'intervista a Ruby, ragazza legata alle vicende della vita privata dell'allora Presidente del Consiglio Silvio Berlusconi nei giorni immediatamente precedenti alla trasmissione.\nNella seconda edizione il programma era sempre condotto da Alfonso Signorini, ma, in questa edizione, il cast questa volta era composto da tre vallette (Elena Santarelli, Melissa Satta e Pamela Prati) che si sfidavano in una specie di torneo di balletti, dalla comica Margherita Antonelli avente il ruolo della governante dell'appartamento, dalla comica Gabriella Germani nel ruolo dell'imitatrice dei personaggi famosi, dai due inviati esterni (Francesca Cipriani e Marco Ceriani) di questa edizione e di un cuoco. Nella prima puntata della seconda edizione Gabriella Germani aveva imitato l'ex-Ministro delle Pari Opportunit\u00e0 Mara Carfagna: tale imitazione aveva suscitato molte polemiche in quanto la critica l'aveva definita come \"grottesca\" e lo stesso conduttore si era poi dissociato.\nAll'interno dello studio era presente anche un golden retriever femmina di nome Vespa, la quale era affiancata (nella seconda edizione) dal suo cucciolo nato, secondo quanto detto da Alfonso Signorini il 16 dicembre 2011, nei mesi che separavano la prima e la seconda edizione.\nEdizioni.\nPrima edizione.\nLa prima edizione \u00e8 andata in onda il mercoled\u00ec in seconda serata su Canale 5 dal 15 dicembre 2010 al 26 gennaio 2011.\nSeconda edizione.\nLa seconda edizione \u00e8 andata in onda il venerd\u00ec in prima serata su Canale 5 dal 16 dicembre 2011 al 30 dicembre 2011."}
{"id": "3257906", "revid": "121604338", "url": "https://it.wikipedia.org/wiki?curid=3257906", "title": "Giuseppe Carnovale", "text": "Biografia.\nCognato di Edoardo Toscano (che spos\u00f2 sua sorella Antonietta) e fratello di Vittorio Carnovale, gi\u00e0 da giovane fu operativo all'interno del gruppo criminale del boss Nicolino Selis che agiva nella zona di Acilia.\nNel 1977, introdotto dallo stesso Selis, entr\u00f2 a far parte del nucleo originario della nascente Banda della Magliana, con compiti di controllo dello spaccio delle sostanze stupefacenti nella zona di Acilia.\nNel 1990 ha partecipato insieme al fratello Vittorio all'omicidio di Enrico De Pedis il quale aveva fatto uccidere loro cognato Edoardo Toscano.\nMorir\u00e0 il 27 luglio del 1990 per cause naturali.\nI fratelli \"Buffoni\".\nLa figura dei fratelli Carnovale ha ispirato i personaggi dei fratelli \"Buffoni\" nel libro Romanzo criminale, scritto nel 2002 da Giancarlo De Cataldo e riferito alle vicende realmente avvenute della banda della Magliana. Nell'omonimo film che ne verr\u00e0 poi tratto, diretto da Michele Placido nel 2005, i personaggi dei \"Buffoni\" (qui chiamati Aldo e Ciro) furono interpretati dagli attori Antonello Fassari e Roberto Brunetti, mentre nella serie televisiva, diretta da Stefano Sollima, i panni di \"Sergio e Ruggero Buffoni\" furono vestiti da Lorenzo Renzi e da Edoardo Pesce."}
{"id": "3257909", "revid": "118359552", "url": "https://it.wikipedia.org/wiki?curid=3257909", "title": "Yvonne Viseux", "text": " L'elezione di Miss Francia si tenne presso il Palais de Chaillot di Parigi il 22 dicembre 1946. La Viseux fu la diciassettesima Miss France ma la prima eletta dal neonato comitato \"Miss France\" istituito nel 1946 da Guy Rinsaldo e Louis De Fontenay."}
{"id": "3257910", "revid": "2166030", "url": "https://it.wikipedia.org/wiki?curid=3257910", "title": "R\u00fcstem Pasci\u00e0", "text": "Biografia.\nR\u00fcstem Pasci\u00e0 nacque a Skradin. Giunse a Costantinopoli ancora bambino, dove si costru\u00ec una grande carriera militare. Il 26 novembre 1539 spos\u00f2 la principessa Mihrimah Sultana, figlia di Solimano il Magnifico e di Roxelana; quest'ultima lo appoggi\u00f2 sempre e a lei egli rimase sempre fedele. Divenne poi gran visir per due diversi periodi; il primo dal 1544\u20131553 e il secondo dal 1555 fino alla sua morte, nel 1561. Come Gran Visir raggiunse una grande ricchezza ed impieg\u00f2 il suo patrimonio nella costruzione di edifici pubblici, moschee e fondazioni di beneficenza. Alla sua morte, i suoi beni personali comprendevano 815 terreni in Rumelia e Anatolia, 476 frantoi, 1.700 schiavi, 2.900 cavalli da guerra, 1.106 cammelli, 800 Corani ed altro ancora. A lui \u00e8 dedicata la Moschea di R\u00fcstem Pasci\u00e0 ad Istanbul."}
{"id": "3257911", "revid": "35813", "url": "https://it.wikipedia.org/wiki?curid=3257911", "title": "Pius Ndiefi", "text": ""}
{"id": "3257918", "revid": "203463", "url": "https://it.wikipedia.org/wiki?curid=3257918", "title": "Highball (cocktail)", "text": "Highball indica una famiglia di cocktail, in particolare di long drink, dall'effetto rinfrescante e dissetante, composti da una base alcolica a cui si aggiunge il cosiddetto \"filler\". Il filler in genere \u00e8 la soda o un'altra bevanda gassata. Il primo highball \u00e8 stato probabilmente il \"whisky and soda\", mentre fra i pi\u00f9 famosi vi sono il \"gin tonic\", il \"cuba libre\" e il \"mojito\".\nPreparazione.\nIn genere vengono serviti in un bicchiere alto (chiamato proprio Highball) con ghiaccio e una piccola decorazione. Per un servizio ottimale \u00e8 consigliato abbinare la bottiglietta di bevanda sodata a parte, soprattutto in drink come il Rum e Coca cola, Gin &amp; Tonic, Gin &amp; Lemon, ... in modo che il cliente possa dosare la quantit\u00e0 di bibita desiderata. Il barman pu\u00f2 comunque decidere di \"completare\" il drink aggiungendo lui stesso la sodata, e questo avviene soprattutto in cocktails quali il Gin Fizz, il Cuba Libre, il Mojito. A differenza dei precedenti questi vengono considerati cocktails finiti e non prevedono che il cliente intervenga nel completamento dello stesso.\nDiffusione del termine.\nSecondo l'Online Etymology Dictionary, questo termine si diffonde a partire dal 1898 e deriva probabilmente dall'unione delle parole \"high\" (per indicare che la bevanda \u00e8 servita in un bicchiere alto) e \"ball\" (bere del whisky)."}
{"id": "3257919", "revid": "767487", "url": "https://it.wikipedia.org/wiki?curid=3257919", "title": "Tyrone Loran", "text": "Carriera.\nClub.\nGioca dal 2000 al 2002 nei Paesi Bassi, al Volendam. Nel 2002 si trasferisce in Inghilterra, al Manchester City. Nel 2003 passa al Tranmere Rovers. Nel 2005 viene ceduto a titolo temporaneo al Port Vale. Nel 2005 torna nei Paesi Bassi, firmando per il Roosendaal. Nel 2007 si trasferisce al NAC Breda. Nel 2011 viene prestato al De Graafschap. Nel 2013 viene ingaggiato dall'Ilpendam.\nNazionale.\nDebutta in Nazionale il 6 febbraio 2008, in Nicaragua-Antille Olandesi. Segna la sua prima rete con la maglia della Nazionale il 26 marzo 2008, in Antille Olandesi-Nicaragua."}
{"id": "3257928", "revid": "400694", "url": "https://it.wikipedia.org/wiki?curid=3257928", "title": "Northanger Abbey", "text": ""}
{"id": "3257930", "revid": "287204", "url": "https://it.wikipedia.org/wiki?curid=3257930", "title": "Persuasion", "text": ""}
{"id": "3257932", "revid": "110157", "url": "https://it.wikipedia.org/wiki?curid=3257932", "title": "Marie-Claire Harrison", "text": "Biografia.\nProveniente dal Lancashire, l'incoronazione della ventitreenne Marie-Claire Harrison, avvenne il 28 settembre 1996 presso il Palazzo dei congressi di Tirana, in Albania. \u00c8 stata la prima donna inglese ad ottenere il titolo. In seguito la Harrison ha firmato un contratto con l'agenzia Boss Modelling Agency ed ha lavorato come modella in campo pubblicitario e televisivo."}
{"id": "3257936", "revid": "729019", "url": "https://it.wikipedia.org/wiki?curid=3257936", "title": "Torneo di Wimbledon 1990 - Doppio misto", "text": "Jana Novotn\u00e1 e Jim Pugh erano i detentori del titolo, ma hanno perso nel 3\u00ba turno contro Zina Garrison e Rick Leach.\nGarrison e Leach hanno battuto in finale 7\u20135, 6\u20132 Elizabeth Smylie e John Fitzgerald."}
{"id": "3257937", "revid": "110157", "url": "https://it.wikipedia.org/wiki?curid=3257937", "title": "Cassa di Risparmio di Terni e Narni", "text": "La Cassa di Risparmio di Terni e Narni, in breve CARIT era un istituto di credito italiano con sede a Terni.\nStoria.\nLa cassa di risparmio viene fondata nel 1846 da un'associazione di cittadini di Terni ed eretta in ente morale in data 5 settembre 1846 (con decreto della Segreteria di Stato a firma del cardinale Tommaso Pasquale Gizzi). Successivamente nella seconda met\u00e0 del Novecento acquisisce la Cassa di Risparmio di Narni, in difficolt\u00e0 economiche, fondata nel 1873, e cambia la sua denominazione in Cassa di Risparmio di Terni e Narni. Successivamente nel 1992 viene trasformata in societ\u00e0 per azioni con propriet\u00e0 della Fondazione Cassa di Risparmio di Terni e Narni che progressivamente ha venduto la propria partecipazione azionaria.\nNel novembre 2012 \u00e8 stata fusa per incorporazione, insieme alla Cassa di Risparmio Citt\u00e0 di Castello e alla Cassa di Risparmio di Foligno, nella Cassa di Risparmio di Spoleto (storica banca fondata nel 1836), ridenominata in Casse di Risparmio dell'Umbria. Apparteneva al gruppo bancario Intesa Sanpaolo ed operava con 29 filiali presenti nella provincia di Terni.\nEx azionisti.\n\"Dati ricavati dal sito ufficiale della Societ\u00e0.\""}
{"id": "3257945", "revid": "889336", "url": "https://it.wikipedia.org/wiki?curid=3257945", "title": "Neco", "text": "Biografia.\nNacque da Antonio Bertholdo Nunes e Thersa de Souza Baptista Nunes a San Paolo, in via Jos\u00e9 Paulino. Si avvicin\u00f2 al gioco del calcio grazie al fratello maggiore C\u00e9sar, e insieme fecero parte di una piccola squadra chiamata Botafogo. Gi\u00e0 da molto giovane, nutr\u00ec una particolare simpatia per il club del Corinthians, recentemente fondatosi; nel 1911 entr\u00f2 a far parte del settore giovanile del club.\nCaratteristiche tecniche.\nGiocava come attaccante, ricoprendo prevalentemente il ruolo di centravanti. Grazie alla sua versatilit\u00e0 fu in grado di posizionarsi sia come ala sinistra che come attaccante puro, e, talvolta, anche come centrocampista di fascia sinistra.\nCarriera.\nClub.\nCresciuto nel \"Tim\u00e3o\", Neco debutt\u00f2 il 19 ottobre 1913, titolare per via dell'assenza di Carmo Campanella; la partita \u00e8 contro l'Americano, l'ultima del campionato statale di quell'anno. Nel 1914 Neco entra a far parte della squadra titolare in pianta stabile e si impone come una delle personalit\u00e0 pi\u00f9 in vista della formazione dalla maglia bianca, conquistando sia il campionato che il titolo di miglior marcatore. Dopo un breve periodo al Mackenzie, Neco torn\u00f2 al Corinthians, e si impose come il principale realizzatore del club, mettendosi particolarmente in luce nel 1918, anno in cui segna venti gol in altrettante partite in campionato. Rimase dunque per tutto il periodo rimanente della sua carriera con la societ\u00e0 paulista, conquistando altri sei titoli statali e un altro di capocannoniere (1920); al termine della sua carriera, a trentacinque anni, il totale delle sue reti \u00e8 239.\nNazionale.\nFece il suo debutto nel 1917, e nel 1919 prese parte a . In tale competizione fu uno dei migliori in assoluto, segnando al primo incontro il 6-0 contro il , ripetendosi poi con una doppietta il 26 maggio contro l'. Con quattro reti, pertanto, Neco si posiziona in cima alla classifica marcatori assieme al compagno di squadra Friedenreich. Nel 1922 il centravanti venne nuovamente incluso nei convocati per un Sudamericano, quello di ; gioc\u00f2 tutta la manifestazione da titolare, segnando una volta contro l' il 15 ottobre, e un'altra nella finale che vide contrapposti Brasile e ."}
{"id": "3257947", "revid": "110157", "url": "https://it.wikipedia.org/wiki?curid=3257947", "title": "Premijer Liga 2010-2011", "text": "La Nogometna Premijer liga Bosne i Hercegovine 2010-2011, abbreviata in \"Premijer liga BiH 2010-2011\", \u00e8 stata l'undicesima edizione del campionato della Bosnia Erzegovina ed \u00e8 stata vinta dal , al suo primo titolo di Premijer.\nCapocannoniere del torneo fu Ivan Lendri\u0107 () con 16 reti.\nNovit\u00e0.\nIl Modri\u010da ed il Lakta\u0161i sono stati retrocessi dopo essersi classificati rispettivamente all'ultimo e penultimo posto nella stagione 2009-2010, rimpiazzati dai vincitori dei due rispettivi campionati che formano la seconda divisione, il Budu\u0107nost Banovi\u0107i e il Drina Zvornik.\nFormula.\nPartecipano al campionato 16 squadre per un totale di 30 giornate.\nLa squadra campione di Bosnia ed Erzegovina ha il diritto a partecipare alla UEFA Champions League 2011-2012 partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2011-2012 partendo rispettivamente dal secondo e dal primo turno preliminare cos\u00ec come la vincitrice della coppa nazionale.\nRetrocedono direttamente le ultime due classificate le quali finiranno ciascuna in Prva liga Federacija Bosne i Hercegovine o Prva liga Republike Srpske (a seconda della locazione).\nClassifica.\nLegenda:\nNote:"}
{"id": "3257948", "revid": "179980", "url": "https://it.wikipedia.org/wiki?curid=3257948", "title": "Manuel Nunes", "text": ""}
{"id": "3257952", "revid": "1543377", "url": "https://it.wikipedia.org/wiki?curid=3257952", "title": "Massimo Cumbo", "text": "Carriera.\nArbitro dal 1987, ha diretto gare di calcio a 11 fino all'Eccellenza. Successivamente decide di passare al calcio a 5, debuttando in Serie A nel novembre 1992 nella gara Avezzano-Citt\u00e0 di Palermo (4-3). Nominato internazionale nel 1996 ha esordito nell'incontro tra Russia e Brasile del Campionato Mondiale Universitario in Finlandia. Nella sua carriera ha diretto 206 gare in Serie A e 188 da internazionale. In Italia, ha diretto quattro volte la Finale del Campionato, una volta quella di Coppa Italia e due volte la finale di Supercoppa (nell'edizione 2006-2007 e nell'edizione 2007-2008). Nel corso della sua carriera ha vinto due premi \"Presidenza AIA\": nel 2000-2001 come arbitro C.A.N. 5 maggiormente distintosi e nel 2008-2009 come arbitro iscritto nell'elenco FIFA maggiormente distintosi.\nIn ambito internazionale, tra le prime esperienze spicca la direzione di due finali di Coppa Intercontinentale, nell'edizione 2000 e 2001 a Mosca, successivamente ha preso parte anche all'edizione 2007 a Portim\u00e3o e all'edizione 2008 a Granada.. Ha arbitrato le finali della UEFA Futsal Cup 2001-02, il 3 maggio 2003 la finale della Coppa UEFA 2002-03 tra Playas de Castell\u00f3n F\u00fatbol Sala e Action 21 Charleroi, le finali delle edizioni Coppa UEFA 2002-03 e Coppa UEFA 2003-04, il 23 aprile 2005 la finale della Coppa UEFA 2004-05 tra Action 21 Charleroi e MFK Dinamo Mosca, il 7 maggio 2006 la finale della Coppa UEFA 2005-06 tra MFK Dinamo Mosca e Boomerang Intervi\u00fa, il 28 aprile 2007 la finale della Coppa UEFA 2006-07 tra MFK Dinamo Mosca e Boomerang Intervi\u00fa, il 27 aprile 2008 la finale della Coppa UEFA 2007-08 tra MFK Viz-Sinara Ekaterinburg e ElPozo Murcia Tur\u00edstica e il 27 aprile 2009 la finale della Coppa UEFA 2008-09 tra MFK Viz-Sinara Ekaterinburg e Inter F\u00fatbol Sala.\nHa partecipato allo UEFA Futsal Championship quattro volte (2003, 2005, 2007, 2010) dirigendo la finale in due occasioni: il 20 febbraio 2005 la finale dell'edizione 2005 tra Spagna e Russia a Ostrava e il 30 gennaio 2010 la finale dell'edizione 2010 tra Portogallo e Spagna a Debrecen.\nIl 5 dicembre 2004 ha diretto la finale per il terzo posto tra Brasile e Argentina al FIFA Futsal World Championship 2004 a Taipei, dove l'Italia giocava la finalissima; \u00e8 stato convocato anche per l'edizione 2008 della manifestazione, disputata in Brasile, dove dirige la gara di apertura tra Brasile e Giappone.\nA luglio 2010 \u00e8 stato nominato Responsabile della C.A.N. 5, incarico terminato a giugno 2016. Da luglio dello stesso anno svolge le funzioni di Vice Responsabile del Servizio Ispettivo Nazionale dell'AIA. Da ottobre 2016 \u00e8 Responsabile del Servizio Ispettivo Nazionale dell'AIA."}
{"id": "3257954", "revid": "1543377", "url": "https://it.wikipedia.org/wiki?curid=3257954", "title": "Tomorrow Is the Question!", "text": "Tomorrow Is the Question! (sottotitolo The New Music of Ornette Coleman) \u00e8 un album inciso dal quartetto di Ornette Coleman tra il gennaio e il marzo del 1959 e pubblicato dalla Contemporary Records nello stesso anno.\nUltimo album registrato da Coleman per la Contempory prima del passaggio alla Atlantic Records dei fratelli Ertegun nello stesso 1959.\nIn questo disco non \u00e8 presente il pianoforte, nel precedente \"Something Else!!!!\" era stato obbligato ad inserirlo per contratto.\nIl disco.\nAccoglienza critica.\nGeneralmente, l'album ebbe recensioni pi\u00f9 favorevoli rispetto al precedente \"Something Else!!!!\" che aveva suscitato non poche perplessit\u00e0 tra gli addetti al settore.\nDistribuzione.\nPubblicato originariamente come LP dalla Contemporary Records, in seguito con l'acquisto del catalogo Contemporary da parte della Fantasy Inc., l'album venne ristampato (nel 1991) nella collana Original Jazz Classics."}
{"id": "3257955", "revid": "1442080", "url": "https://it.wikipedia.org/wiki?curid=3257955", "title": "Swiss Open Gstaad 1990 - Singolare", "text": "Il singolare del torneo di tennis Swiss Open Gstaad 1990, facente parte dell'ATP Tour, ha avuto come vincitore Mart\u00edn Jaite che ha battuto in finale Sergi Bruguera 6-3, 6-7, 6-2, 6-2"}
{"id": "3257956", "revid": "1784492", "url": "https://it.wikipedia.org/wiki?curid=3257956", "title": "Coupe de R\u00e9publique d\u00e9mocratique du Congo", "text": "La Coupe de R\u00e9publique d\u00e9mocratique du Congo \u00e8 una competizione calcistica congolese fondata nel 1961 e organizzata dalla Federazione calcistica della Repubblica Democratica del Congo.\nLa vincitrice di questa coppa e le prime tre classificate del campionato congolese rappresentano la RD Congo nella CAF Champions League."}
{"id": "3257957", "revid": "1833487", "url": "https://it.wikipedia.org/wiki?curid=3257957", "title": "Vittorio Carnovale", "text": "Biografia.\nVittorio Carnevale noto anche come Vittorio Carnovale perch\u00e9 per ingannare il casellario giudiziale aveva cambiato in \u201co\u201d la \u201ce\u201d del suo cognome nella carta di identit\u00e0. Cognato di Edoardo Toscano (che spos\u00f2 sua sorella Antonietta Carnevale) e fratello di Giuseppe Carnovale, era operativo all'interno del gruppo criminale di Nicolino Selis che agiva ad Acilia.\nLa Banda della Magliana.\nQuando alla fine degli anni settanta segu\u00ec il suo amico Selis nel progetto criminale di creazione della Banda della Magliana, un'organizzazione malavitosa ben strutturata cio\u00e8, per la gestione del territorio capitolino, gli furono affidati compiti di controllo dello spaccio delle sostanze stupefacenti nella sua zona di competenza, quella di Acilia.\nUna volta arrestato, il 26 maggio 1986, al termine di un'udienza in un processo per omicidio a carico di alcuni membri della Banda, mentre veniva trasferito dall'aula del Tribunale di Roma alle celle sotterranee, Carnovale dopo circa 15 minuti torn\u00f2 nell\u2019aula e, aiutato da una donna e da un uomo, riusc\u00ec ad evadere clamorosamente confondendosi tra la folla e uscendo dal Palazzo di giustizia come se nulla fosse.\nIl piano di evasione, in realt\u00e0, era stato organizzato da Enrico De Pedis con l'aiuto di Claudio Vitalone (che doveva \"un favore\" al primo forse riguardo all\u2019omicidio Pecorelli o per il fatto che De Pedis non aveva reputato all\u2019altezza la difesa di Wilfredo Vitalone, suo fratello) per Edoardo Toscano ma, l'insistenza di \"Renatino\" aveva convinto Toscano che una volta fuori l'avrebbero eliminato immediatamente e quindi, chi decise di approfittarne, anche per l\u2019ergastolo che era stato chiesto, fu Vittorio Carnovale, che si ritrov\u00f2 libero quasi senza accorgersene. Tra i due gruppi (Testaccio e Magliana) era sorta una violenta lite poich\u00e9 De Pedis e il cassiere Enrico Nicoletti avevano aggiustato un processo e cos\u00ec \"Renatino\" cerc\u00f2 di appianare i contrasti con questa proposta di evasione.\nAll'interno della faida interna che colp\u00ec la banda, il 2 febbraio 1990 partecip\u00f2 all'agguato in cui venne ucciso De Pedis che qualche mese prima aveva fatto uccidere suo cognato. Il gruppo dei maglianesi, capeggiati da Marcello Colafigli, riusc\u00ec ad attirarlo in un'imboscata con la complicit\u00e0 di Angelo Angelotti che lo convinse a recarsi presso la sua bottega di antiquario di nei pressi di Campo de' Fiori. Terminato l'incontro, De Pedis sal\u00ec a bordo del suo motorino e venne subito affiancato da una moto con a bordo due killer assoldati per l'occasione che gli spararono un solo colpo alle spalle uccidendolo all'istante davanti ad alcuni passanti. Nei pressi erano appostati diversi membri della banda con funzione di copertura e supporto.\nCarnovale sar\u00e0 giudicato assieme a Abbatino dal collegio della terza corte d\u0092Assise per gli omicidi di Giuseppe Magliolo, avvenuto a Ostia il 24 novembre 1981, Claudio Vannicola (Roma, 23 febbraio 1982), Fernando Proietti (Roma 30 giugno 1982), Angelo De Angelis (Grottaferrata, 24 febbraio 1983) e Michele D\u0092Alto (Roma, 31 luglio 1982). Tutti morirono per colpi d\u0092arma da fuoco.\nGli imputati dovranno rispondere di omicidio volontario premeditato. Gli omicidi avvennero nel quadro della guerra scoppiata a Roma tra bande rivali per la gestione delle attivit\u00e0 criminali, in particolare, per questioni legate al traffico della droga e per vendetta.\nLa collaborazione e la scrittura.\nDopo l\u2019arresto, avvenuto nel 1993, decise di diventare collaboratore di giustizia. Le sue confessioni, che in gran parte andarono a confermare quelle degli altri pentiti (Antonio Mancini, Fabiola Moretti e Maurizio Abbatino), consent\u00ec di ridisegnare la mappa dell'organizzazione malavitosa romana e di stabilire con precisione ruoli e responsabilit\u00e0 dei vari componenti. Carnovale racconter\u00e0 di aver saputo da Edoardo Toscano che ad aver organizzato l'omicidio Pecorelli sarebbero stati Enrico De Pedis e Danilo Abbruciati con esecutori materiali Massimo Carminati e Michelangelo La Barbera il quale avrebbe poi riconsegnato l'arma a De Pedis. Il pentito, pur non ritrattando, per paura si rifiut\u00f2 di deporre in aula affidando ai giudici le dichiarazioni rese in istruttoria. Il processo si concluse con il proscioglimento di tutti gli imputati.\nNel maxiprocesso che vide alla sbarra l'intera Banda della Magliana, accusato di 7 omicidi, il 23 luglio 1996 in primo grado venne condannato a 10 anni di reclusione.\nNegli anni passati in carcere ha imparato a leggere e, durante la sua detenzione del carcere milanese di Opera, ha intrapreso un percorso di scrittura creativa, partecipando ad alcuni laboratori e divenendo autore. Alcune sue poesie sono state pubblicate e premiate.\nI fratelli \"Buffoni\".\nLa figura dei fratelli Carnovale ha ispirato i personaggi dei fratelli \"Buffoni\" (Aldo e Carlo) nel libro Romanzo criminale, scritto nel 2002 da Giancarlo De Cataldo e riferito alle vicende realmente avvenute della banda della Magliana. Nell'omonimo film che ne verr\u00e0 poi tratto, diretto da Michele Placido nel 2005, i personaggi dei \"Buffoni\" (qui chiamati Aldo e Ciro) furono interpretati dagli attori Antonello Fassari e Roberto Brunetti, mentre nella serie televisiva, diretta da Stefano Sollima, i panni di \"Sergio e Ruggero Buffoni\" furono vestiti da Lorenzo Renzi e da Edoardo Pesce."}
{"id": "3257961", "revid": "1305772", "url": "https://it.wikipedia.org/wiki?curid=3257961", "title": "Hall of Fame Tennis Championships 1990 - Singolare maschile", "text": "Il singolare maschile del torneo di tennis Hall of Fame Tennis Championships 1990, facente parte dell'ATP Tour, ha avuto come vincitore Pieter Aldrich che ha battuto in finale Darren Cahill 7-6, 1-6, 6-1."}
{"id": "3257963", "revid": "599013", "url": "https://it.wikipedia.org/wiki?curid=3257963", "title": "Ali Boussaboun", "text": ""}
{"id": "3257964", "revid": "838137", "url": "https://it.wikipedia.org/wiki?curid=3257964", "title": "Sesto Pompeo (console 35 a.C.)", "text": "Biografia.\nFiglio di Sesto Pompeo, divenne console nel 35 a.C. con Lucio Cornificio, lo stesso anno in cui il suo omonimo, figlio del triumviro, fu giustiziato in Asia."}
{"id": "3257967", "revid": "3115", "url": "https://it.wikipedia.org/wiki?curid=3257967", "title": "Le Plateau", "text": "Le Plateau \u00e8 lo spazio espositivo del FRAC \u00cele de France.\nNel 2000, nel quartiere di Belleville, si liberano degli spazi che vengono destinati a diventare dei centri commerciali e delle torri residenziali. Cos\u00ec subentra un'associazione di quartiere \u201c Vivre aux Buttes Chaumont\u201d presidenziata da Eric Corne che propone un progetto di miglioramento della qualit\u00e0 della vita del quartiere richiedendo i seguenti servizi:\nEric Corne si rivolge inizialmente al Ministero della Cultura, poi al Comune di Parigi, ma siamo gi\u00e0 nel 2002 e in quel momento la citt\u00e0 di Parigi ha gi\u00e0 in cantiere un progetto colossale quello del Palais de Tokyo, e non pu\u00f2 contribuire all'apertura di un altro spazio di Arte contemporanea. Cos\u00ec Eric Corne si rivolge alla Regione, e i FRAC si interessano a questi spazi. Una voce venuta dal basso, dagli abitanti del quartiere di Belleville ha incontrato una volont\u00e0 politica e culturale della Regione \u00cele de France.\nIn quel momento, l'insediarsi in un quartiere popolare come Belleville corrisponde agli intenti dei FRAC di avere un vero dialogo con il pubblico di un territorio definito.\nLe iniziative de \"Le Plateau\".\nLe Plateau ha uno status di associazione culturale senza scopo di lucro ed i finanziamenti sono esclusivamente pubblici. Ad oggi i finanziamenti del FRAC \u00cele de France e de \"Le Plateau\" provengono dallo Stato (il Ministero della Cultura), dalla Citt\u00e0 di Parigi e dalla Regione \u00cele de France. Questi ultimi sono i tre attori finanziari che sponsorizzano le mostre e la diffusione della collezione in tutta la regione.\nPer questo Le Plateau pu\u00f2 permettersi di rimanere coerente con un'idea di gratuit\u00e0 e di apertura ad ogni tipo di pubblico, l'entrata alle mostre \u00e8 sempre gratuita, cos\u00ec come le visite guidate e i laboratori dedicati ad un maggiore servizio informativo per il pubblico.\nQuesta operazione ha avuto dei notevoli risultati. C'\u00e8 stato effettivamente un risveglio del quartiere. Prima di tutto grazie a uno spazio collaterale, lo spazio espositivo dove si organizzano laboratori per i bambini della zona, e le mostre, essendo gratuite, sono molto seguite dagli abitanti della zona. Inoltre numerose gallerie private hanno iniziato ad insediarsi nella zona, e costituiscono una rete artistica chiamata \u201cLe Grand Belleville\u201d, che convive serenamente con Le Plateau. C'\u00e8 stata in effetti una dinamica culturale innescata dalla creazione di questo centro d'arte contemporanea. Anne-Clair Duprat afferma: \u201cCertamente se al posto di \u201cLe plateau\u201d ci fossero state delle torri o un supermercato il quartiere non avrebbe questa faccia oggi. C'\u00e8 stato un risveglio e una rivalutazione dell'intera zona che sempre pi\u00f9 diviene ritrovo turistico per gli amanti dell'arte\u201d.\nDirezione e Curatela.\nIl direttore del FRAC \u00cele de France Le Plateau \u00e8 Xavier Franceschi. C'\u00e8 stata un \u201cdoppia direzione\u201d insieme a Caroline Bourgeois ma dal 2007 adesso \u00e8 lui l'unico direttore del FRAC. \nDa quando Xavier Franceschi ha preso la direzione de \u201cLe Plateau\u201d ci sono 4 grandi mostre l'anno. \nInoltre ha deciso di invitare dei curatori esterni indipendenti per curare 2 di queste 4 mostre. Il primo curatore ad essere invitato e che si occupa tuttora degli eventi espositivi in atto \u00e8 Guillaume des Anges. Des Anges ha deciso di collegare queste mostre tra di loro iscrivendole in un ciclo di esposizioni che si chiama \u201c\"ERUDITION CONCRETE\"\u201d.\nI due nuovi curatori sono Elodie Royer e Yoann Gourmel. I loro progetti sono documentati sul sito 220jours.\nLa programmazione di un anno \u00e8 costituita da 2 mostre di un curatore esterno e 2 mostre del direttore del Fondo Regionale di Arte Contemporanea.\nNon espongono solo artisti che fanno parte della collezione permanente ma c'\u00e8 una volont\u00e0 di aprirsi alla scena internazionale: il FRAC \u00e8 un attore regionale nazionale ma anche internazionale.\nConsiderando che non si tratta pi\u00f9 solo della promozione di una collezione precisa, nasce l'esigenza di un curatore esterno. Anche se ogni anno espongono le nuove acquisizioni della collezione. \nPer quanto riguarda le nuove acquisizioni, bisogna sapere che ci sono 2 fattori che entrano in gioco: il comitato artistico composto da Xavier Franceschi e i suoi collaboratori scelgono una serie di artisti da inserire nella collezione e sottopongono le loro scelte ad un comitato di politici regionali che non sono necessariamente nell'ambito artistico.\nArchivio mostre.\nPROGRAMMAZIONE 2002\nInauguration;\nPremiers mouvements;\nObjets de refflexion;\nMaquis\nPROGRAMMAZIONE 2003\nDe la repr\u00e9sentation \u00e0 l'acti\u00f2n;\nHaus/raus-aus;\nV.Jouve, J-L Maul\u00e8ne, F.Paradeis;\nVoir en peinture\nPROGRAMMAZIONE 2004\n+/- 5,10,15,20 ans d'une collection;\nnon-lieu;\ndistances?;\nEric Poitevin\nPROGRAMMAZIONE 2005\nRalentir vite;\nLoris Gr\u00e9aund;\nJoan Jonas;\nMauricio Dias &amp; Walter Riedweg\nPROGRAMMAZIONE 2006\nJean-Michel Sanejouand;\nArchipeinture;\nEn voyage;\nAdel Abdessemed-Practice Zero\nPROGRAMMAZIONE 2007\nSudden Impact;\nSoci\u00e9t\u00e9 anonyme;\nNicile Eisenman;\nDr Curlet recoi Jos de Gruyter\nPROGRAMMAZIONE 2008\nRooms, conversation;\nCao Fei;\nL'Argent;\nFrom The Voice To The Hand\nPROGRAMMAZIONE 2009\nNotorious;\nName or number;\nRichard Fauguet;\nLa Plan\u00e8te des signes\nPROGRAMMAZIONE 2010\nKeren Cytter;\nPrisonniers du soleil;\nOnomatopeia;\nLes vigiles, les menteurs et les r\u00eaveurs part 1\nPROGRAMMAZIONE 2011\nAlien Theory;\nNul si d\u00e9couvert - Erudition Concr\u00e8te;\nAnisotropy - Philippe Decrauzat;\nProspective, XXI si\u00e8cle\nPROGRAMMAZIONE 2012\nLe sentiment des choses;\nThrough Somnambular Laws - Elise Florenty &amp; Marcel T\u00fcrkowsky;\nLe Mont Fuji n'existe pas"}
{"id": "3257968", "revid": "124064876", "url": "https://it.wikipedia.org/wiki?curid=3257968", "title": "Ventilazione dell'IVA", "text": "La ventilazione dell'IVA \u00e8 quel particolare procedimento, facoltativo, che si usa quando si comprano beni destinati alla rivendita con diverse aliquote IVA (es. del 22%, del 10%, del 5% e del 4%) e si vende con scontrino. \nPer non essere obbligati a tenere conto dell'IVA relativa e codificare a magazzino ogni singolo bene venduto con scontrino, \u00e8 consentito calcolare l'IVA con questo metodo della \"ventilazione\", cio\u00e8 ripartire l'importo totale periodico delle vendite con scontrino con la stessa proporzione delle fatture d'acquisto registrate dall'inizio dell'anno (anche se riferite a una liquidazione di un periodo diverso, mensile o trimestrale).&lt;br&gt;\nLa registrazione degli acquisti va distinta per aliquota e deve separare ulteriormente gli acquisti dei beni destinati alla rivendita da altri costi (es. le utenze, i carburanti, ecc.).\nRiferimenti normativi.\n- articolo 22, del D.P.R. 633/1972 che consente ai commercianti al minuto (dettaglianti) che vendono con scontrino le seguenti merci, che raggiungano almeno il 50% del loro volume d'affari e che le vendite con fattura non superino il 20% del totale corrispettivi incassati:&lt;br&gt;\n- prodotti alimentari o dietetici&lt;br&gt;\n- prodotti per l\u2019igiene personale o farmaceutici&lt;br&gt;\n- articoli tessili o di vestiario, comprese le calzature\nIl calcolo avviene secondo quanto specificato dall\u2019art. 27 DPR nr. 633/72: \u201c\u2026 Per i commercianti al minuto e per gli altri contribuenti di cui all\u2019articolo 22 l\u2019importo da versare o da riportare al mese successivo \u00e8 determinato sulla base dell\u2019ammontare complessivo dell\u2019imposta relativa ai corrispettivi delle operazioni imponibili registrate per il mese precedente ai sensi dell\u2019articolo 24, calcolata su una quota imponibile ottenuta dividendo i corrispettivi stessi per 104 quando l\u2019imposta \u00e8 del quattro per cento, per 110 quando l\u2019imposta \u00e8 del dieci per cento, per 122 quando l\u2019imposta \u00e8 del ventidue per cento, moltiplicando il quoziente per cento ed arrotondando il prodotto, per difetto o per eccesso, al centesimo di euro.\u201d\n- articolo 24, comma 3, del D.P.R. 633/1972, che consente ai contribuenti in possesso di una serie di requisiti di registrare i corrispettivi giornalieri in maniera complessiva, cio\u00e8 in un unico importo senza distinguere tra le diverse aliquota Iva &lt;br&gt;\n- D.M. n. 3495 del 24/02/1973.\nCalcolo della ventilazione.\nSi crea prima uno specchietto di importi comprensivi di IVA al 4 al 5 al 10 e al 22 dopo di che si procede allo scorporo con la seguente formula matematica:\nDai risultati ottenuti si fa la somma sia per gli acquisti che per le vendite o corrispettivi.\nIl calcolo si fa solo prendendo come riferimento i beni destinati alla rivendita; per esempio l'aliquota 22% riferita ad una utenza non entra nel calcolo della ventilazione, anche se in sede di liquidazione periodica (pagamento IVA) viene comunque detratta sommandola come IVA a credito all'IVA \"ventilata\" ottenuta dal calcolo in argomento.\nL'ultimo passaggio sar\u00e0 quello della differenza tra IVA acquisti ventilata e IVA vendite/corrispettivi ventilata, dalla differenza di a-b = \"IVA globale da versare o portare a detrazione\""}
{"id": "3257969", "revid": "11266", "url": "https://it.wikipedia.org/wiki?curid=3257969", "title": "Analytical Hierarchical Process", "text": ""}
{"id": "3257970", "revid": "205250", "url": "https://it.wikipedia.org/wiki?curid=3257970", "title": "Frances Ondiviela", "text": "Biografia.\nEletta Miss Spagna a Port-au-Prince in rappresentanza delle Canarie, la diciottenne Francisca Ondiviela, ex ballerina in seguito partecip\u00f2 anche a Miss Mondo 1980, Miss Universo 1981 e Miss International 1981.\nIn seguito la Ondiviela si \u00e8 affermata come attrice, partecipando in numerose serie televisive e telenovelas. Dopo aver debuttato nel 1982 in \"Jugando con la muerte\", ha preso parte tra gli altri, a \"Simplemente Mar\u00eda\" (1989), \"Un amore di nonno\" (\"El abuelo y yo\") (1992), \"Mar\u00eda la del Barrio\" (1995), \"Luz Clarita\" (1996), \"Gata Salvaje\" (2002), \"La Madrastra\" (2005), \"Tormenta en el para\u00edso\" (2007), \"Hasta Que El Dinero Nos Separe\" (2009). e \"Rosario\" (2013)"}
{"id": "3257972", "revid": "223320", "url": "https://it.wikipedia.org/wiki?curid=3257972", "title": "Francisca Ondiviela", "text": ""}
{"id": "3257988", "revid": "599013", "url": "https://it.wikipedia.org/wiki?curid=3257988", "title": "Swedish Open 1990 - Singolare maschile", "text": "Il singolare maschile del torneo di tennis Swedish Open 1990, facente parte dell'ATP Tour, ha avuto come vincitore Richard Fromberg che ha battuto in finale Magnus Larsson 6-2, 7-6."}
{"id": "3257994", "revid": "767487", "url": "https://it.wikipedia.org/wiki?curid=3257994", "title": "Angelo De Angelis", "text": "Biografia.\nEntr\u00f2 a far parte del nucleo della nascente Banda della Magliana con compiti di controllo dello spaccio delle sostanze stupefacenti nella zona di Tufello-Val Melaina e di tenere i contatti col fornitore di cocaina Manuel Fuentes Cancino, detto \"il cileno\". Girava sempre armato con una pistola nascosta in una fondina sistemata alla caviglia, e un giorno, mentre guidava, part\u00ec accidentalmente un colpo che lo fer\u00ec a un piede.\nNel periodo della vendetta contro il clan Proietti per la morte di Franco Giuseppucci fu lui a occuparsi del rifornimento della cocaina.\nIl pentito Maurizio Abbatino racconter\u00e0:\nIl 10 febbraio 1983 De Angelis venne quindi attirato in un agguato nella villa di Vittorio Carnovale e assassinato da Abbatino e Toscano con due colpi di pistola, calibro 7.65 e 38, sparati al cuore e alla nuca. Fu poi ritrovato il 24 febbraio nel bagagliaio della sua Fiat Panda semicarbonizzata, vicino al ristorante \"Il Fico Vecchio\" di Grottaferrata.\nSecondo quanto raccontato dai pentiti della Banda Maurizio Abbatino e Antonio Mancini, almeno dal 1976 e stando a quanto aveva raccontato lui stesso ai due compagni, De Angelis sarebbe stato membro di un gruppo massonico romano per il quale agiva e da cui riceveva protezione anche a livello processuale dato che fece poco carcere."}
{"id": "3257998", "revid": "599013", "url": "https://it.wikipedia.org/wiki?curid=3257998", "title": "Santuario di Sant'Andrea", "text": "Il santuario di Sant'Andrea \u00e8 un luogo di culto cattolico situato nella localit\u00e0 di Sant'Andrea nel comune di Aurigo, in provincia di Imperia.\nStoria e descrizione.\nIn posizione isolata rispetto al paese, \u00e8 da considerarsi il centro del primitivo nucleo di Aurigo.\nIl campanile e l'attuale sacrestia, edificati sicuramente entro il XII secolo, dovevano svolgere in principio la funzione di avvistamento e controllo, insieme ad altre torri sparse nella valle, con cui si veniva a creare un complesso sistema difensivo.\nIn epoca barocca, l'edificio religioso \u00e8 stato ampliato e adattato ai gusti del momento.\nLa chiesa, circondata interamente da vigneti, si distingue per le sue esigue dimensioni e la presenza di tracce di affreschi nella zona absidale e sull'altare.\nLa comunit\u00e0 religiosa di Sant'Andrea si separ\u00f2 dalla pieve del Maro nel XV secolo pur, tuttavia, mantenendone il titolo di parrocchiale fino al XVII secolo; a partite da questo secolo assunse questo titolo la pi\u00f9 ampia chiesa di Aurigo dedicata alla Nativit\u00e0 di Maria Vergine."}
{"id": "3258003", "revid": "1442080", "url": "https://it.wikipedia.org/wiki?curid=3258003", "title": "Dutch Open 1990 - Singolare", "text": "Il singolare del torneo di tennis Dutch Open 1990, facente parte dell'ATP Tour 1990, ha avuto come vincitore Francisco Clavet che ha battuto in finale Eduardo Masso 33\u20136, 6\u20134, 6\u20132, 6\u20130."}
{"id": "3258004", "revid": "766079", "url": "https://it.wikipedia.org/wiki?curid=3258004", "title": "Roberto Fittirillo", "text": "Entr\u00f2 a far parte della Banda come sicario e con compiti di controllo dello spaccio delle sostanze stupefacenti nelle zone del Tufello-Alberone\nArrestato una prima volta nel 1992 con l'accusa di traffico di sostanze stupefacenti e poi, una seconda volta, nel 1993 a seguito dell\"'Operazione Colosseo\" che, grazie alle rivelazioni dei pentiti, decapit\u00f2 l'intera Banda, Fittirillo rimase in carcere per un solo anno. Da allora non \u00e8 pi\u00f9 tornato tra le sbarre.\nNell'ultimo processo alla Banda, iniziato il 13 giugno 2007, venne chiamato a rispondere per cinque omicidi avvenuti fra l'81 e l'83: Giuseppe Magliolo ucciso la sera del 24 novembre 1981 nell'ambito della faida interna alla banda, Franco Giuseppucci, Michele D'Alto detto \"Guancialotto\", ucciso il 31 luglio del 1982 e Claudio Vannicola detto la \"Scimmia\", eliminato il 23 febbraio del 1982 entrambi perch\u00e9 concorrenti nel traffico di droga, Fernando Proietti detto il \"Pugile\", giustiziato il 30 giugno del 1982 per vendicare la morte del \"Negro\" e Angelo De Angelis ucciso il 10 febbraio 1983 perch\u00e9 sospettato di \"tagliare\" la cocaina che avrebbe dovuto spacciare per conto della Banda. La sentenza della Corte di Assise di Roma del 12 ottobre 2007 decret\u00f2 la sua assoluzione per prescrizione in ragione del \"tempo trascorso dalla loro commissione\" e per il \"comportamento irreprensibile\" tenuto dall'imputato.\nIl 4 novembre 2020 viene arrestato durante l'operazione \"Magliana Fenix\" insieme al figlio Massimiliano ed altre 18 persone per essere ritenuto il capo di una organizzazione criminale dedita al traffico di sostanze stupefacenti nell'area del Tufello. Le indagini hanno mostrato come Fittirillo fosse in collaborazione con Fabrizio Fabietti, a sua volta braccio destro di Fabrizio Piscitelli detto \"Diabolik\", capo ultra della Lazio ucciso il 9 agosto 2019 ed altri componenti della malavita romana. "}
{"id": "3258008", "revid": "1442080", "url": "https://it.wikipedia.org/wiki?curid=3258008", "title": "San Remo Open 1990 - Singolare", "text": "Il singolare del torneo di tennis San Remo Open 1990, facente parte dell'ATP Tour, ha avuto come vincitore Jordi Arrese che ha battuto in finale Juan Aguilera 6\u20132, 6\u20132."}
{"id": "3258020", "revid": "36426", "url": "https://it.wikipedia.org/wiki?curid=3258020", "title": "Donna allo specchio (Tiziano)", "text": ""}
{"id": "3258023", "revid": "1305772", "url": "https://it.wikipedia.org/wiki?curid=3258023", "title": "Los Angeles Open 1990 - Singolare", "text": "Il singolare del torneo di tennis Los Angeles Open 1990, facente parte dell'ATP Tour, ha avuto come vincitore Stefan Edberg che ha battuto in finale Michael Chang 7-6, 2-6, 7-6."}
{"id": "3258024", "revid": "1305772", "url": "https://it.wikipedia.org/wiki?curid=3258024", "title": "Speak No Evil", "text": ""}
{"id": "3258030", "revid": "599013", "url": "https://it.wikipedia.org/wiki?curid=3258030", "title": "Santuario di San Paolo (Aurigo)", "text": "Il santuario di San Paolo apostolo \u00e8 un luogo di culto cattolico situato nella localit\u00e0 di San Paolo, in via Paolo VI, nel comune di Aurigo in provincia di Imperia.\nStoria e descrizione.\nSito poco distante dal centro abitato, risale al Medioevo, ma oggetto di una complessa ricostruzione del tardo Cinquecento: ne sono la prova la cupola ottagonale che sovrasta l'abside, in stile rinascimentale, e il portale monumentale del 1604.\nL'inconsueta linea rinascimentale ed i successivi rifacimenti in epoca barocca (secondo i dettami della riforma conciliare tridentina), portarono alla radicale ristrutturazione dell'originario santuario romanico, di cui restano i frammenti delle colonne e dei capitelli ancora presenti sul sagrato.\nAll'interno \u00e8 conservata una collezione di quadri di rilievo: un pregiato polittico del 1569 di Giulio De Rossi raffigurante \"San Paolo tra i santi Andrea e Pietro\", recentemente restaurato; le tele, site negli altari laterali, dell\"'Annunciazione\" e della \"Crocifissione\", realizzate intorno al 1770 da Francesco Carrega; le \"Tentazioni di san Paolo\" ed il \"Rapimento al Terzo Cielo\", dipinti nel 1767 da G. M. Scarella di Carpasio; la \"Decollazione\" e la \"Conversione\", ai lati del polittico del De Rossi, di autore ignoto ma risalenti con ogni probabilit\u00e0 al XVII secolo."}
{"id": "3258033", "revid": "37401", "url": "https://it.wikipedia.org/wiki?curid=3258033", "title": "Paolo Chiarini", "text": "Biografia.\nFiglio del celebre storico e critico del cinema Luigi. Studioso di ispirazione marxista e profondo conoscitore delle avanguardie del Novecento, ha insegnato Letteratura tedesca all'Universit\u00e0 di Roma e ha diretto per quaranta anni l'Istituto italiano di studi germanici. Ha tradotto e curato opere di autori quali Goethe, Brecht, Lessing, Schnitzler, Nietzsche. Critico militante, ha collaborato a riviste quali \"Societ\u00e0\", \"Il Contemporaneo\", \"Rinascita\", \"Belfagor\"."}
{"id": "3258037", "revid": "271875", "url": "https://it.wikipedia.org/wiki?curid=3258037", "title": "James Frederick Lilja", "text": ""}
{"id": "3258042", "revid": "599013", "url": "https://it.wikipedia.org/wiki?curid=3258042", "title": "Andrea Carlo Corazza", "text": "Carriera.\nGioc\u00f2 per tre stagioni in Serie A con il Modena."}
{"id": "3258044", "revid": "1305772", "url": "https://it.wikipedia.org/wiki?curid=3258044", "title": "Introducing", "text": ""}
{"id": "3258045", "revid": "1543377", "url": "https://it.wikipedia.org/wiki?curid=3258045", "title": "Ritratto di Laura Dianti", "text": "Ritratto di Laura Dianti \u00e8 un dipinto a olio su tela (119x93 cm) di Tiziano, databile al 1520\u20131525 circa e conservato nella Collezione Kisters a Kreuzlingen. \u00c8 firmato \"\".\nStoria.\nUn ritratto di Laura Dianti, amante ufficiale di Alfonso I d'Este, \u00e8 citato dal Vasari, poi oggetto di un'incisione di E. Sadler. Ridolfi, nel 1648, descrisse l'opera basandosi sull'incisione, dalla quale poi derivarono numerose copie.\nUna di queste, ritenuta generalmente autografa, \u00e8 quella presente, che fu inviata nel 1599 da Cesare d'Este all'imperatore Rodolfo II a Praga. Nel 1649 era nelle collezioni di Cristina di Svezia, che lo port\u00f2 con s\u00e9 a Roma nel 1654. In seguito fu del cardinale Azzolino, poi, dal 1686, dei principi Odescalchi e, dal 1721, di Filippo d'Orl\u00e9ans. Nel 1800 era in una raccolta inglese e dal 1876 nella collezione Cook, prima di arrivare in quella Kisters a Kreuzlingen.\nIn seguito la critica moderna ritenne l'opera una copia da un originale perduto, cos\u00ec come le versioni della Galleria Estense di Modena, del Nationalmuseum di Stoccolma, della Galleria Borghese di Roma e di numerose raccolte private.\nDopo un restauro in America, dove si riscopr\u00ec anche la firma sulla manica, l'opera viene in genere considerata l'originale. L'opera faceva coppia con un ritratto di Alfonso I pure perduto, ma del quale si conoscono numerose copie, la migliore delle quali \u00e8 forse al Metropolitan Museum di New York.\nDescrizione e stile.\nIl dipinto \u00e8 il ritratto di Laura Dianti, amante di Alfonso I d'Este in seguito alla morte di Lucrezia Borgia. Ritratta in pi\u00f9 occasioni da Tiziano, forse anche nel celebre dipinto del Louvre conosciuto come \"Donna allo specchio\".\nLa Dianti \u00e8 ritratta con un sontuoso abito azzurro ricco di pizzi e ornamenti, l'acconciatura \u00e8 complessa e sormontata da un vistoso diadema. Il braccio destro della donna \u00e8 disteso lungo il corpo, mentre la mano sinistra si poggia sulla spalla di un paggetto africano."}
{"id": "3258046", "revid": "1305772", "url": "https://it.wikipedia.org/wiki?curid=3258046", "title": "High Life", "text": ""}
{"id": "3258051", "revid": "125838269", "url": "https://it.wikipedia.org/wiki?curid=3258051", "title": "Alfredo Stussi", "text": "Biografia.\nFilologo e storico della lingua italiana - dapprima presso l'Universit\u00e0 di Pisa e poi presso la Scuola normale superiore di Pisa - si \u00e8 occupato dello studio degli antichi volgari (in particolare dei testi pratici veneziani). \u00c8 stato condirettore della rivista \"Lingua e stile\" e attualmente dirige, con Pier Vincenzo Mengaldo, una collana di classici italiani presso Guanda. Inoltre ha scritto alcuni manuali di filologia italiana, spesso adottati nei corsi universitari.\n\u00c8 Accademico dei Lincei, della Crusca, dell'Arcadia, nonch\u00e9 membro dell'Istituto Veneto di Scienze, Lettere ed Arti e di varie altre accademie italiane.\nNel 2000, l'Accademia dei Lincei gli ha conferito il Premio Internazionale Feltrinelli per la Filologia e la Linguistica."}
{"id": "3258053", "revid": "599013", "url": "https://it.wikipedia.org/wiki?curid=3258053", "title": "Steinar Pedersen", "text": "Biografia.\n\u00c8 il figlio di Erik Ruthford Pedersen, oltre ad essere il fratello minore di Kjetil Ruthford Pedersen.\nCarriera.\nGiocatore.\nClub.\nPedersen inizi\u00f2 la carriera con lo Start: debutt\u00f2 nella Tippeligaen il 24 aprile 1994, giornata nella quale la sua squadra pareggi\u00f2 in casa contro il Brann. A questa apparizione ne seguirono altre cinquantasei; al bilancio vanno poi aggiunte anche quattro reti. Cos\u00ec, nel 1996, venne acquistato dal .\nIn Germania, esord\u00ec nella Bundesliga in data 21 settembre 1996, nella sconfitta per cinque a uno in casa del Borussia M\u00f6nchengladbach: Pedersen sostitu\u00ec Wolfgang Feiersinger all'inizio del secondo tempo. Il 30 ottobre dello stesso anno, pot\u00e9 giocare anche la prima gara nelle competizioni europee: fu infatti titolare nella sconfitta casalinga per due a uno del Dortmund contro l'Atl\u00e9tico Madrid, nella Champions League 1996-1997. Ebbe per\u00f2 poco spazio con la sua squadra e venne ceduto in prestito al Lillestr\u00f8m. Al termine di questo prestito, torn\u00f2 in Germania e collezion\u00f2 una sola altra presenza prima di essere ceduto definitivamente, agli svedesi del G\u00f6teborg.\nRimase fino al 2001 in forza al G\u00f6teborg, mentre l'anno seguente torn\u00f2 allo Start. Nel 2008, fu ingaggiato dal Lillestr\u00f8m, che per la Tippeligaen 2009 lo prest\u00f2 allo Str\u00f8msgodset. Con il \"Godset\" debutt\u00f2 il 5 aprile, nella sconfitta casalinga per due a zero contro il Molde. Fu impiegato in altri sedici incontri di campionato, ma ad agosto dello stesso anno torn\u00f2 al Lillestr\u00f8m.\nIl 31 agosto 2012, fece ritorno allo Start.\nNazionale.\nPedersen collezion\u00f2 quindici presenze tra e . Debutt\u00f2 ufficialmente il 2 agosto 1994 con la , nell'amichevole vinta per due a zero contro l'. C'\u00e8 da registrare, per\u00f2, una precedente presenza non ufficiale, datata 1\u00ba giugno dello stesso anno, contro la Nazionale semi-professionistica inglese.\nCon la selezione maggiore della , debutt\u00f2 nella sconfitta in amichevole per cinque a zero contro gli .\nAllenatore.\nA partire dal 2014, \u00e8 diventato l'allenatore dello Jerv. Il 23 dicembre 2015 \u00e8 stato scelto come nuovo tecnico dello Start, firmando un contratto triennale valido a partire dal 1\u00ba gennaio 2016. Il 29 settembre 2017 \u00e8 stato reso noto il suo esonero.\nIl 2 agosto 2018 \u00e8 stato nominato nuovo allenatore dell'Arendal. Il 16 settembre 2020 ha lasciato il club."}
{"id": "3258055", "revid": "2166030", "url": "https://it.wikipedia.org/wiki?curid=3258055", "title": "Moschea Selimiye", "text": "La moschea Selimiye (in lingua turca Selimiye Camii) \u00e8 una moschea ottomana della citt\u00e0 di Edirne in Turchia. Essa venne commissionata dal sultano Selim II e costruita dall'architetto Mimar Sinan fra il 1568 ed il 1574. Fu considerata da Sinan il suo capolavoro e uno dei pi\u00f9 elevati esempi di architettura ottomana.\nStoria.\nQuesta grande moschea, simbolo della citt\u00e0, \u00e8 ubicata al centro di un complesso (\"k\u00fclliye)\" costituito da un ospedale (\"dar\u00fc\u015f\u015fifa\"), una madrassa, una mensa per i bisognosi (\"imaret\"), una biblioteca, un hammam ed un gruppo di negozi. In questa moschea Sinan impieg\u00f2 un sistema ottagonale di sostegno che venne creato attraverso otto pilastri inseriti in un involucro quadrato di mura. Le quattro semi-cupole, agli angoli, dietro gli archi che nascono dai pilastri, sono le sezioni intermedie tra l'enorme cupola (31.25 metri di diametro con profilo sferico) e le pareti.\nMentre le moschee convenzionali erano costituite da un interno segmentato, lo sforzo di Sinan a Edirne fu quello di realizzare una struttura che consentisse di vedere il mi\u1e25r\u0101b da qualsiasi posizione all'interno della moschea. Circondata da quattro alti minareti, la moschea di Selim II ha una grande cupola in cima. Intorno alla moschea vi sono biblioteche, madrasse, ospizi, bagni turchi, cucine per i poveri, negozi, ospedale e cimitero. Questi servizi sono stati allineati lungo un asse e raggruppati l\u00e0 dove possibile. Di fronte alla moschea si trova un piazzale rettangolare con una superficie (2475 m\u00b2) pari a quella della moschea.\nL'innovazione non \u00e8 nelle dimensioni della costruzione, ma nell'organizzazione del suo interno. Questi gli elementi innovativi:\nLa bellezza derivante dalle forme geometriche \u00e8 il culmine della ricerca progettuale di una lunga vita, da parte di Sinan, per ottenere uno spazio unitario interno.\nDurante l'assedio bulgaro di Edirne, nel 1913, la cupola della moschea venne colpita dall'artiglieria. Grazie alla robusta costruzione della cupola, la moschea sopravvisse all'assalto riportando solo danni minori. Su ordine di Atat\u00fcrk il danno non fu ripristinato per servire da monito per le generazioni future.\nLa moschea venne inserita nel rovescio delle banconote turche da 10.000 lire del 1982-1995."}
{"id": "3258061", "revid": "1652635", "url": "https://it.wikipedia.org/wiki?curid=3258061", "title": "Marco Tizio", "text": "Biografia.\nProscrizione e ritorno a Roma.\nMarco Tizio era figlio di \"Lucius Titius\", di cui non si conoscono le cariche pubbliche, ma fuggito con Sesto Pompeo a seguito delle proscrizioni del 43 a.C., e nipote di Lucio Munazio Planco, generale e politico della Repubblica romana.\nDurante la guerra civile che segu\u00ec alla morte di Cesare e in seguito alla proscrizione del padre, Marco Tizio organizz\u00f2 una flotta di navi per conto proprio con cui saccheggi\u00f2 le coste dell'Etruria, ma nel 40 a.C. fu fatto prigioniero al largo delle coste della Gallia Narbonense da Menodoro, l'ammiraglio di Sesto Pompeo. \nMarco Tizio, per\u00f2, fu risparmiato da Sesto Pompeo, soprattutto per rispetto del padre, che all'epoca viveva con Pompeo in Sicilia.\nNel 39 a.C., a seguito della pace firmata a Miseno, tra i triumviri Marco Antonio ed Ottaviano da una parte, e Sesto Pompeo dall'altra, Marco Tizio, come altri esiliati, pot\u00e9 liberamente tornare a Roma insieme al padre.\nCon Marco Antonio.\nSotto l'influenza dello zio Lucio Munazio Planco, il giovane Marco Tizio divenne un seguace di Marco Antonio. Nel 36 a.C. fu questore durante la campagna di Antonio contro i Parti.\nDopo che i romani avevano tentato invano di conquistare \"Phraaspa\", la capitale della Media Atropatene, si ritirarono verso l'Armenia, ma venivano spesso attaccati dalla armata dei parti. Durante uno di questi attacchi, Tizio cerc\u00f2 senza riuscirci di fermare il tribuno \"Flavio Gallo\" dall'affrontare il nemico. Le forze di Gallo furono presto circondate dal nemico e furono salvate solo dall'arrivo di Antonio con il grosso dell'armata.\nIl passaggio con Ottaviano.\nNel giugno o luglio del 32 a.C. Lucio Munazio Planco ed il nipote Tizio passarono dalla parte di Ottaviano. Secondo Plutarco i due cambiarono parte politica, perch\u00e9, avendo mosso dei dubbi riguardo alla guerra contro Roma ed Ottaviano, furono gravemente insultati dalla regina Cleopatra.\nLa vera ragione della loro defezione pu\u00f2 essere dovuta solo al loro opportunismo. Precedentemente i due erano ottimi amici di Cleopatra, la quale aveva addirittura dedicata la citt\u00e0 di \"Titiopolis\" in Cilicia proprio a Marco Tizio. E', quindi, pi\u00f9 probabile che durante la preparazione logistica della guerra, sia Marco Tizio che Munazio Planco avessero raggiunto la convinzione che Antonio non avrebbe potuto vincere la guerra e cambiarono parte politica. Inoltre la loro decisione potrebbe essere state influenzata dalle diatribe con altri luogotenenti di Antonio e forse vi furono anche altre ragioni, che furono poi coperte dalla propaganda di Ottaviano.\nI due informarono Ottaviano riguardo al contenuto del testamento di Antonio ed il luogo dove questo era conservato. Erano a conoscenza di queste informazioni perch\u00e9 erano stati testimoni al momento della firma. Ottaviano riusc\u00ec ad impossessarsi del documento, conservato presso il tempio delle Vestali e vi trov\u00f2 le prove che cercava; in particolare la conferma dei territori dati in regalo ai figli di Cleopatra ed il desiderio di Antonio di essere sepolto in Egitto. Motivazioni che fecero ottenere ad Ottaviano il supporto del Senato e del popolo romano nella guerra contro Antonio.\nCarriera sotto Ottaviano Augusto.\nA Roma Tizio promosse giochi nel teatro di Sesto Pompeo. Ma questi godeva ancora grande popolarit\u00e0, nonostante fosse morto. Per questo motivo Tizio, il suo assassino, fu fischiato non appena entr\u00f2 e dovette lasciare in fretta il teatro, per paura della folla eccitata.\nDa maggio ad ottobre del 31 a.C. Tizio fu console suffecto. Con tale carica partecip\u00f2 alle ultime battaglie prima della decisiva battaglia di Azio. Assieme a Tito Statilio Tauro sbaragli\u00f2 la cavalleria di Antonio. In quell'occasione Deiotaro II, re della Paflagonia, pass\u00f2 dalla parte di Ottaviano.\nVerso il 13 a.C. Tizio divenne il governatore della Siria come successore di Marco Vipsanio Agrippa. Il re ebreo, Erode il Grande fu capace di sistemare una questione tra Tizio e Archelao di Cappadocia, quando lo stesso accompagn\u00f2 Archelao ad Antiochia per incontrare Tizio. Tizio ricevette inoltre quattro figli, quattro nipoti e due nuore del re di Partia, Fraate IV come ostaggi. Non sappiamo per\u00f2 quando mor\u00ec.\nMatrimonio.\nTizio si spos\u00f2 con \"Fabia Paullina\", la figlia di Quinto Fabio Massimo, console suffetto del 45 a.C.. Non vi sarebbero tracce evidenti di suoi discendenti."}
{"id": "3258062", "revid": "179980", "url": "https://it.wikipedia.org/wiki?curid=3258062", "title": "H\u00e9itor Domingues", "text": ""}
{"id": "3258074", "revid": "599013", "url": "https://it.wikipedia.org/wiki?curid=3258074", "title": "Giovanni Calveri", "text": "Caratteristiche tecniche.\nSchierato di norma come ala destra, era giocatore rapido e scattante.\nCarriera.\nCresciuto nel , debutta con la maglia gialloblu nel campionato di Serie B 1940-1941, collezionando 6 presenze senza reti. Nelle due stagioni successive, prima dell'interruzione bellica, milita in prestito in Serie C, prima nel e poi nella Vis Pesaro.\nNel 1945 ritorna al Modena, con cui debutta nella massima serie, ribattezzata Divisione Nazionale. Esordisce il 14 ottobre 1945 nel pareggio per 2-2 sul campo del , totalizzando a fine stagione 18 presenze con 2 reti. Al termine del campionato scende in Serie B nel , con cui disputa la sua miglior stagione: realizza 9 reti in 39 partite di campionato.\nNell'estate 1947, rientrato al Modena, viene ceduto di nuovo in prestito al , sempre nella serie cadetta. Nella formazione biancorossa viene relegato al ruolo di riserva, soprattutto dopo il ritorno di Otello Zironi, disputando solamente 11 partite nel campionato che vede la retrocessione dei piacentini in Serie C. A fine stagione torna al Modena, che lo cede in Serie C alla neopromossa Bondenese, con cui disputa due stagioni in terza serie.\nNel 1950 torna per l'ennesima volta al Modena, con cui disputa 3 partite nel campionato cadetto; viene riconfermato anche per il successivo campionato di Serie B, nel quale realizza una rete in 10 apparizioni. Nell'estate 1952, posto in lista di trasferimento, lascia definitivamente il Modena."}
{"id": "3258076", "revid": "1305772", "url": "https://it.wikipedia.org/wiki?curid=3258076", "title": "Everybody's Golf Portable", "text": " (Hot Shots Golf: Open Tee in America del Nord ed Everybody's Golf in Europa) \u00e8 un videogioco della serie \"Everybody's Golf\" ed il primo ad essere pubblicato per console PlayStation Portable. Il videogioco \u00e8 stato pubblicato il 12 dicembre 2004 in Giappone, il 3 maggio 2005 in America del Nord e il 1\u00ba settembre 2005 in Europa."}
{"id": "3258078", "revid": "486946", "url": "https://it.wikipedia.org/wiki?curid=3258078", "title": "Abdourahman A.Waberi", "text": ""}
{"id": "3258079", "revid": "984922", "url": "https://it.wikipedia.org/wiki?curid=3258079", "title": "Premi\u00e8res neiges", "text": "Premi\u00e8res neiges \u00e8 un film per la televisione del 1999 diretto da Ga\u00ebl Morel. \u00c8 stato trasmesso per la prima volta in Francia e Germania il 10 dicembre 1999. Nello stato tedesco \u00e8 conosciuto con il titolo \"Neuschnee\"."}
{"id": "3258080", "revid": "44876", "url": "https://it.wikipedia.org/wiki?curid=3258080", "title": "Raffaele Cuscela", "text": "Carriera.\nInizi\u00f2 a giocare a calcio nelle giovanili del Taranto, alternandosi nei ruoli di mediano e terzino; essendo ambidestro riusciva a schierarsi sia a destra che a sinistra, e ci\u00f2 gli consentiva una notevole duttilit\u00e0.\nDopo gli esordi in Serie C nelle formazioni tarantine della Pietro Resta nel 1942-43 e dell'Audace con cui disput\u00f2 i tornei di guerra e la Serie C 1945-1946, nel 1946 pass\u00f2 in Serie B al Taranto che l'anno successivo lo cedette per necessit\u00e0 finanziarie al Torino, che a sua volta nel gennaio 1948 lo gir\u00f2 in prestito alla Lucchese.\nCon i toscani debutt\u00f2 in Serie A il 18 gennaio 1948 contro il Vicenza, e rimase titolare per due stagioni giocando principalmente come mediano sinistro; nel 1949 rientr\u00f2 al Torino che stava iniziando a ricostruire la squadra appena scomparsa nella tragedia di Superga, e subito partecip\u00f2 alla Coppa Latina 1949. Rimase con i granata per otto stagioni durante le quali fu anche capitano, intervallate solo da un anno in cui fu ceduto in prestito al nel campionato di Serie A 1951-1952.\nIl 20 maggio 1949 esord\u00ec con la Nazionale italiana B contro la Turchia ad Atene, disputando con i Cadetti azzurri 3 partite nel \"Torneo dell'Amicizia\".\nHa totalizzato nella massima serie 204 presenze in undici campionati disputati con le maglie di Lucchese, Torino e Legnano.\nTerminata la carriera da calciatore nel 1958, allen\u00f2 in seguito numerose formazioni, quasi tutte piemontesi.\nIl 18 agosto 2018 \u00e8 morto ad Asti."}
{"id": "3258082", "revid": "1305772", "url": "https://it.wikipedia.org/wiki?curid=3258082", "title": "Everybody's Golf Portable 2", "text": " (Hot Shots Golf: Open Tee 2 in America del Nord ed Everybody's Golf 2 in Europa) \u00e8 un videogioco della serie \"Everybody's Golf\" ed il primo ad essere pubblicato per console PlayStation Portable. Il videogioco \u00e8 stato pubblicato il 12 dicembre 2004 in Giappone, il 3 maggio 2005 in America del Nord e il 1\u00ba settembre 2005 in Europa."}
{"id": "3258084", "revid": "4252", "url": "https://it.wikipedia.org/wiki?curid=3258084", "title": "L'esperimento Angel", "text": ""}
{"id": "3258086", "revid": "599013", "url": "https://it.wikipedia.org/wiki?curid=3258086", "title": "Bruno Cassetti", "text": "Carriera.\nCresciuto nell'Udinese, fu acquistato dal Bologna nel 1930 per essere la riserva di Mario Gianni, ma ebbe tuttavia molto spazio nella prima delle tre stagioni disputate con i felsinei a causa di un infortunio del titolare, e contribu\u00ec alla conquista del terzo posto. Primo portiere per tre campionati con il Modena in Serie B, approd\u00f2 al Torino nel 1936, di nuovo come riserva. Nella seconda stagione (1937-38) gioc\u00f2 per\u00f2 ben 18 incontri su 30."}
{"id": "3258087", "revid": "1851848", "url": "https://it.wikipedia.org/wiki?curid=3258087", "title": "Rolando Camurri", "text": "Carriera.\nGioc\u00f2 in Serie A con il Modena."}
{"id": "3258090", "revid": "1543377", "url": "https://it.wikipedia.org/wiki?curid=3258090", "title": "This Is Our Music", "text": "This Is Our Music \u00e8 un album di musica free jazz, registrato nel 1960 dal sassofonista statunitense Ornette Coleman e pubblicato lo stesso anno dall'Atlantic Records. \nIl disco.\nSin dal titolo (letteralmente: \"questa \u00e8 la nostra musica\"), l'album sembra caratterizzarsi come un \"manifesto d'intenti\" e una riappropriazione delle radici musicali del jazz, volto proprio ad illustrare al mondo tutti gli aspetti salienti del sound del \"nuovo jazz\" di Coleman e compagni.\n\u00c8 particolarmente rilevante far notare come questo album sia l'unica registrazione di Coleman per l'Atlantic a contenere l'esecuzione di uno standard jazz; una stralunta versione di \"Embraceable You\" resa quasi irriconoscibile; e come sia l'unico album che veda la formazione del quartetto di Coleman costituita da Don Cherry, Charlie Haden, e Ed Blackwell. Il disco include alcune delle composizioni pi\u00f9 celebri di Coleman: \"Blues Connotation\", \"Beauty Is a Rare Thing\", e \"Kaleidoscope\" in particolare. (\"Beauty Is a Rare Thing\" divent\u00f2 in seguito il titolo di un box set contenente tutte le registrazioni effettuate da Coleman per l'etichetta Atlantic.)"}
{"id": "3258091", "revid": "354397", "url": "https://it.wikipedia.org/wiki?curid=3258091", "title": "Anidride cromica", "text": ""}
{"id": "3258092", "revid": "767487", "url": "https://it.wikipedia.org/wiki?curid=3258092", "title": "Gino Corradini", "text": "Carriera.\nGioc\u00f2 due stagioni in Serie A con il Genoa.\n\u00c8 stato allenatore e presidente del Suzzara."}
{"id": "3258093", "revid": "767487", "url": "https://it.wikipedia.org/wiki?curid=3258093", "title": "Paulo Luiz Massariol", "text": "Caratteristiche tecniche.\nGiocava come attaccante, ricoprendo il ruolo di centravanti.\nCarriera.\nClub.\nOriginario di Piracicaba, debutt\u00f2 nel calcio professionistico con il club della sua citt\u00e0, lo XV de Piracicaba. Pass\u00f2 per\u00f2 ben presto al Vasco da Gama, che nel 1976 lo incluse nei suoi ranghi. Fece il suo esordio nel III Copa Brasil, durante un Vasco-Bras\u00edlia del 23 ottobre al S\u00e3o Janu\u00e1rio, subentrando a Ram\u00f3n. Segn\u00f2 un gol in tredici presenze, ma fu l'anno seguente che visse il suo miglior periodo: diciannove reti in trenta partite gli permisero di posizionarsi al primo posto nella classifica marcatori del campionato nazionale, davanti a Toninho Quintino del Palmeiras. Lasci\u00f2 il club \"cruzmaltino\" per trasferirsi proprio al Palmeiras nel 1981, giocando sei incontri in campionato e cinquantacinque totali. Ceduto al Gr\u00eamio di Porto Alegre, vi disput\u00f2 la stagione 1982, segnando un gol in dodici partite. Si ritir\u00f2 poi nel 1989, dopo aver vinto un campionato Pernambucano cinque anni prima.\nNazionale.\nPartecip\u00f2 al con la Nazionale di categoria, giocando cinque partite e marcando due reti."}
{"id": "3258094", "revid": "89688", "url": "https://it.wikipedia.org/wiki?curid=3258094", "title": "Moonlight----.", "text": ""}
{"id": "3258098", "revid": "149587", "url": "https://it.wikipedia.org/wiki?curid=3258098", "title": "Medaglia commemorativa della guerra italo-austriaca 1915-'18", "text": ""}
{"id": "3258100", "revid": "10473", "url": "https://it.wikipedia.org/wiki?curid=3258100", "title": "Il Venerd\u00ec", "text": ""}
{"id": "3258102", "revid": "1798099", "url": "https://it.wikipedia.org/wiki?curid=3258102", "title": "Enrico Costanzo", "text": "Carriera.\nEsordisce come portiere con l'U.S. Triestina a Torino contro la Juventus all'et\u00e0 di 18 anni, vincendo per 6-2.\nDopo essere stato in prova con il grande Torino va in prova al Genoa con Trevisan ed Ispiro. Nel 1942 \u00e8 trasferito a Barletta, per servizio militare, dove gioca durante il periodo bellico; nel 1945 passa all'A.C. Novara dove contribuisce alla promozione in serie A.\nNel Novara resta vittima di un infortunio sportivo che gli procura la frattura della spalla. Dopo l'infortunio il suo rientro lo fa a Trieste contro Triestina.\nRitorna a Muggia e gioca col C.C.P. Frausin; passa poi allenatore dell'U.S. Muggesana. Ritorna giocatore ed allenatore del C.C.P. L. Frausin, poi G.S. Fortitudo,del quale rimane socio e tifoso fino alla fine dei suoi giorni."}
{"id": "3258110", "revid": "287204", "url": "https://it.wikipedia.org/wiki?curid=3258110", "title": "Any Which Way", "text": "Any Which Way \u00e8 una canzone della band statunitense Scissor Sisters, secondo singolo estratto dal loro terzo album \"Night Work\". Il singolo \u00e8 stato pubblicato il 20 settembre 2010.\nLa canzone \u00e8 stata scritta da Babydaddy, Jake Shears e Stuart Price, e prodotta da quest'ultimo."}
{"id": "3258113", "revid": "570139", "url": "https://it.wikipedia.org/wiki?curid=3258113", "title": "Episodi di Highlander (seconda stagione)", "text": "La seconda stagione della serie televisiva Highlander \u00e8 stata trasmessa in prima visione in syndication in Canada dal 27 settembre 1993 al 23 maggio 1994.\nIn Italia la serie \u00e8 stata trasmessa su Canale 5 ed Italia 1 tra il 1994 ed il 1995.\nGli osservatori.\nTrama.\nMacLeod, Tessa e Richie sono tornati nel negozio di antiquariato negli Stati Uniti. Seguendo una nota scritta da Darius sulla Quinta Cronaca, MacLeod trova il negozio di libri di Horton (Peter Hudson) e qui ci incontra Dawson, la figlia di Horton Lynn (Kehli O'Byrne) e il suo fidanzato Robert (Cameron Bancroft). Dawson spiega a MacLeod tutto sugli Osservatori, e quest'ultimo segue Dawson per trovare Horton. Quando Robert prende in considerazione l'idea di lasciare i Cacciatori perch\u00e9 MacLeod gli ha risparmiato la vita, Horton lo uccide. MacLeod si presenta a casa di Horton durante una festa e in presenza di Dawson e Lynn, MacLeod affronta Horton, il quale ammette di avere ucciso Darius e Robert. MacLeod ferisce con la spada Horton, ma questi lo uccide a colpi di pistola. Quando MacLeod riprende vita, Dawson, Horton e Lynn sono scomparsi.\nI sentimenti perduti.\nTrama.\nMacLeod, Tessa e Richie visitano la mostra fotografica dell'amico di MacLeod Gregor Powers (Joel Wyner). L\u00ec MacLeod incontra Linda Plager (Sheila Moore), che era stata sua compagna nel 1938 ed ora \u00e8 una anziana donna fragile. Mentre MacLeod pensa se sia il caso di dire a Linda della sua immortalit\u00e0, Powers quasi uccide Richie nel tentativo di mostrare a quest'ultimo cosa sia la paura di morire. MacLeod capisce che Powers ha visto morire troppe persone ed ora \u00e8 disperato e nichilista. MacLeod inizia con Powers un combattimento che lo porta quasi a decapitare l'amico per fargli provare nuovamente la paura. Pi\u00f9 tardi, MacLeod rivela la sua immortalit\u00e0 a Linda che quietamente muore.\nDoppia personalit\u00e0.\nTrama.\nL'immortale Michael Moore (Geraint Wyn Davies) visita MacLeod per avere aiuto in quanto la sua nemesi Quenten Barnes \u00e8 ricomparsa. MacLeod aiuta Moore a cercare Barnes, ma nessuno, incluso Moore, comprende che adesso Barnes \u00e8 la doppia personalit\u00e0 di Moore, una personalit\u00e0 malvagia. Tessa attira l'interesse di Barnes, e lui quasi la strangola prima che MacLeod intervenga. MacLeod e Moore comprendono la verit\u00e0, e a questo punto Moore implora MacLeod affinch\u00e9 lo uccida per fare morire anche Barnes, alla fine del combattimento MacLeod decapita Moore.\nLe forze del male.\nTrama.\nMacLeod e Tessa trascorrono la serata in un bar di zingari dove Greta (Traci Lords), una ragazza che legge il futuro nelle mani, dice a Tessa di lasciare la citt\u00e0 perch\u00e9 \u00e8 in pericolo. Successivamente Tessa \u00e8 rapita da Pallin Wolf (Andrew Jackson), un Cacciatore che usa i mortali come esca per uccidere gli Immortali in una stanza buia indossando degli occhiali per la visione notturna. MacLeod decide di approfittare delle capacit\u00e0 di Greta e tramite queste riesce a individuare la casa di Wolf. MacLeod uccide Wolf e libera Tessa con Richie e dice loro di andare via mentre lui si ferma a cercare delle tracce o degli indizi dentro la casa di Wolf; mentre Tessa e Richie sono fuori dalla casa vengono aggrediti da un drogato che nell'atto di derubarli li uccide a colpi di pistola. Mentre Richie riprende vita, divenendo un Immortale, Tessa muore. MacLeod \u00e8 distrutto dalla perdita di Tessa e chiede a Ritchie di vendere tutto; lasciando il negozio di antiquariato, se ne va lasciando la sua vita attuale alle spalle.\nLa vendetta.\nTrama.\nMacLeod acquista il Dojo di Charlie DeSalvo per usarlo anche come abitazione e chiede a Charlie di gestirlo per lui. Richie attira l'ira dell'immortale Annie Devlin (Sheena Easton) facendole fallire un attacco terroristico al Consolato Britannico. MacLeod allena Richie nel combattimento con la spada e prova a convincere Devlin a non combattere con Richie, ma inutilmente. Richie alla fine vince il combattimento con Devlin, ma non se la sente di tagliarle la testa. MacLeod regala a Richie uno Stocco spagnolo.\nLa zona.\nTrama.\nDawson chiede a MacLeod di vedere se Canaan (Santino Buda), il leader dei derelitti che risiedono nell'area chiamata la Zona, \u00e8 un Immortale. MacLeod va nella Zona con Charlie, che \u00e8 cresciuto li. MacLeod comprende che Canaan \u00e8 un mortale e decide di porre termine alle sue regole. MacLeod e Charlie raccolgono gli abitante della Zona, ma Canaan arriva all'incontro con i suoi uomini. MacLeod e Charlie li combattono sconfiggendoli e fermano Canaan.\nIl ritorno di Amanda.\nTrama.\nNel 1936 a Berlino, Germania, Amanda ruba dei clich\u00e9 che servono a stampare delle banconote da 100 dollari mentre MacLeod sta aiutando a fare fuggire clandestinamente lo scienziato Lev Arkin (Michael Puttonen) in Inghilterra. Quando il contatto di MacLeod, Werner (Robert Wisden), lo tradisce, MacLeod non ha altra scelta che fidarsi di Amanda per portare Arkin via in aereo mentre lui scappa con una motocicletta. Nel presente, Amanda \u00e8 ricercata dall'FBI. MacLeod capisce subito che Amanda vuole produrre dei soldi falsi con i vecchi clich\u00e9, ma questa \u00e8 la stessa cosa che vuole fare l'Agente Speciale Palance (Don S. Davis), il quale li ricatta per farsi dare i clich\u00e9 prima di sparare loro mortalmente alla schiena. MacLeod e Amanda ritornano in vita, e Palance \u00e8 arrestato grazie a Richie che ha filmato l'intera scena.\nLa vendetta della spada.\nTrama.\nIl giovane amico di Charlie, Jimmy Song (Dustin Nguyen), sta registrando un film all'interno del Dojo. Quando un cascatore viene avvelenato e il set distrutto diventa evidente che qualcuno vuole fermare la produzione del film. Con riluttanza MacLeod accetta di proteggere la giovane e arrogante star. MacLeod scopre che da giovane Jimmy aveva lavorato per il boss criminale Johnny Leong (Robert Ito) e che ha attinto i fatti della sceneggiatura del film dalla attivit\u00e0 criminale della banda. Jimmy decide di uccidere lui stesso Leong, ma viene sopraffatto dagli uomini di Leong. MacLeod li combatte e libera Jimmy.\nAmico immortale.\nTrama.\nNel 1926, MacLeod salva l'immortale Carl Robinson da dei razzisti che lo vogliono linciare in Louisiana. Nel presente, Robinson \u00e8 ricercato dal poliziotto razzista Carter (Geza Kovacs) che si scopre essere un Cacciatore determinato ad ucciderlo. MacLeod aiuta Robinson a superare il suo odio per i razzisti e insieme organizzano una imboscata a Carter. Robinson allora decide di riprendere la sua carriera nel baseball e pianifica di diventare un politico.\nIn onore di Tommy.\nTrama.\nMacLeod si trova a combattere con l'Immortale Anthony Gallen (Roddy Piper), ma il loro combattimento \u00e8 interrotto da Tommy Bannen, il quale \u00e8 ucciso da Gallen. MacLeod incontra la madre di Tommy (Jan D'Arcy) al funerale e, toccato dal suo dolore, inizia a investigare sul datore di lavoro di Tommy Mike Honniger (Ken Camroux) e sua figlia Suzanne (Andrea Roth). MacLeod scopre che Tommy era stato incaricato da Mike per uccidere Gallen. Gallen e la sua amante Suzanne vogliono prendere il controllo dell'azienda di Mike; loro uccidono Mike, quindi Gallen uccide Suzanne e combatte con MacLeod, il quale lo uccide decapitandolo.\nDuello finale.\nTrama.\nNel 1891, Tommy Sullivan (Bruce Weitz) coinvolge MacLeod in un combattimento con premio in denaro contro il locale campione di boxe, che MacLeod batte, nonostante l'intervento della polizia. Sullivan a questo punto uccide il promoter Wilson (Russell Roberts) per prendere da lui i mille dollari della posta in palio. Nel presente, Sullivan sta allenando George Belcher (Wren Robertz) e tenta di iniziare una relazione con Iris (Cali Timmins), una cameriera del bar gestito dal promoter Frank Coleman (Tom McBeath). Sullivan uccide Coleman quando quest'ultimo tenta di comprare George, quindi uccide George perch\u00e9 lo ha tradito accettando di passare sotto un altro agente. MacLeod decide che il suo amico \u00e8 andato troppo oltre, combatte con lui e lo decapita.\nIn nome della legge.\nTrama.\nRichie salva Lauren (Deanna Milligan) dall'immortale cacciatore di taglie Mako (Jonathan Banks). MacLeod ricorda come nel 1882 Mako avesse ucciso il suo amico Tim Ramsey (Lochlyn Munro) per avere preso alla lettera lo spirito della legge. Mako non vuole lasciare andare Lauren in quanto lei ha ucciso suo marito violento, cos\u00ec Richie ignora l'avviso di MacLeod e tenta di scappare con Lauren. Mako li ritrova e durante l'inseguimento colpisce Lauren con l'auto, uccidendola. Un Richie infuriato combatte con Mako e lo decapita. MacLeod dice a Richie di andare via dalla citt\u00e0.\nMiniera assassina.\nTrama.\nDurante un campeggio in montagna, MacLeod e Charlie incontrano Sara Lightfoot (Michelle Thrush) che sta scappando dalla famiglia Hoskins insieme alla piccola Jamie. MacLeod e Charlie aiutano Sara a scappare tra le montagne, ma i crescenti dubbi di MacLeod sul fatto che Sara non sia la madre di Jamie trovano conferma. Mentre MacLeod si reca a parlare con Avery Hoskins (Ed Lauter), il quale garantisce di fermare la faida in modo pacifico, il fratello di Avery, Billy (Jon Cuthbert), tenta di calarsi dalle rocce dove si nascondono Charlie, Sara e Jamie ma muore nel tentativo precipitando al suolo. Sara accetta di ridare Jamie a suo padre.\nAlleanza omicida: parte 1.\nTrama.\nL'Immortale Xavier St. Cloud (Roland Gift) utilizza dei mercenari per decapitare altri Immortali. Dawson mette in guardia MacLeod e MacLeod e Charlie riescono a malapena a sopravvivere incolumi ad un attacco di Xavier. MacLeod incontra l'Agente Speciale Renee Delaney (Stacey Travis), che sta investigando su Xavier. Nonostante gli avvertimenti di MacLeod, Charlie insiste a seguirlo. MacLeod colpisce con un pugno Charlie per evitare che lo veda combattere con Xavier, ma quando riprende i sensi Charlie vede Horton sparare in pieno petto a MacLeod, prima di venire colpito lui stesso. A questo punto \u00e8 chiaro che Horton e i suoi Cacciatori collaborano con Xavier. MacLeod si reca nella cripta funeraria della famiglia Dawson e scopre che la tomba di Horton \u00e8 vuota e si infuria nello scoprire che Dawson sapeva che Horton era ancora vivo.\nAlleanza omicida: parte 2.\nTrama.\nLentamente Charlie si riprende dalle ferite e domanda a MacLeod come sia possibile che sia sopravvissuto alle fucilate in pieno petto, ma MacLeod dice che \u00e8 una magia. MacLeod \u00e8 seguito dall'Agente Speciale Delaney nel suo viaggio verso Parigi, dove Xavier (Roland Gift) e Horton sono fuggiti. Dopo che Delaney viene ferita a un braccio dagli uomini di Horton, finalmente Dawson spara a Horton. MacLeod si fa aiutare dal suo nuovo vicino Maurice (Michel Modo) per trovare dove abita Xavier, combatte con Xavier e lo decapita. Mentre MacLeod e Delaney si baciano per salutarsi, Horton nell'ombra li spia.\nIl vampiro.\nTrama.\nNel 1840, MacLeod era impegnato a concludere degli affari a Parigi con i mercanti Henry Jacom (Trevor Peacock) e William Stillwell (Peter Vizard). Stillwell viene ucciso apparentemente da un vampiro. MacLeod capisce che l'Immortale Nicholas Ward (Jeremy Brudenell) \u00e8 il fidanzato di Juliette Jacom (Tonya Kinzinger). Dopo che il \"vampiro\" uccide Henry Jacom e il cacciatore di vampiri Alan Baines (Denis Lill), MacLeod sfida Ward, ma il loro combattimento \u00e8 interrotto. Nel presente, l'amica di MacLeod Helene Piper (Nathalie Presles), che \u00e8 l'amante di Ward, piange suo padre, e quando anche il suo produttore Peter Wells (Jack Galloway) viene ucciso, MacLeod riconosce il modus operandi di Ward. MacLeod sfida Ward e lo decapita.\nIl compagno Darkov.\nTrama.\nL'Immortale Arthur Drake (Peter Firth) uccide il Presidente Chescu (Andr\u00e9 Oumansky). MacLeod impedisce che Eli Jarmel (Tom Watson) sia ucciso da Drake, il quale anni prima aveva sterminato la famiglia di Eli. Eli viene gravemente ferito nel suo secondo tentativo di uccidere Drake, ma MacLeod si rifiuta di intervenire in quanto nel 1919 aveva promesso a Drake di non combattere con lui in cambio della liberazione della sua fidanzata Katerina (Anna Miasedova) e della sua famiglia dopo che Drake li aveva condannati alla fucilazione. Prima di morire, Eli dice a MacLeod che il mantenere la sua promessa \u00e8 solo vanit\u00e0. MacLeod cambia idea, combatte contro Drake e lo decapita.\nLa figlia del faraone.\nTrama.\nMacLeod libera l'Immortale Nefertiri (Nia Peeples) dal suo sarcofago dove ha trascorso 2000 anni. I due sono seguiti dall'Immortale Marcus Constantine (James Faulkner), il quale \u00e8 stato l'amante di Nefertiri nel 30 AC, prima che Nefertiri si suicidasse perch\u00e9 Roma aveva conquistato l'Egitto. MacLeod capisce che Constantine \u00e8 realmente intenzionato a fare la pace con Nefertiri; ma Nefertiri non perdona a Constantine di avere conquistato l'Egitto e uccide Angela (Diana Bellego) la moglie di Constantine. Constantine si rifiuta di combattere quando lei lo sfida, cos\u00ec MacLeod decide di combatterla e la decapita.\nCaccia al cristallo.\nTrama.\nLuther (Emile Abossolo M'Bo) decapita l'Immortale Rebecca Horne (Nadia Cameron), colei che ha istruito sia lui che Amanda. Amanda si reca da MacLeod per chiedere aiuto e scoprono che Luther \u00e8 alla ricerca di tutte le parti del cristallo che Rebecca ha dato ad ogni suo allievo, in quanto egli crede che una volta unite tutte le parti l'Immortale che le possieder\u00e0 diventi invincibile. Amanda combatte con Luther per vendicare la morte di Rebecca. Luther sta per decapitare Amanda quando MacLeod lo ferma facendogli scoprire che il cristallo che cerca non \u00e8 in mano di Amanda ma nelle sue mani. Luther rinuncia ad uccidere Amanda e inizia a combattere con MacLeod. MacLeod lo decapita e consegna ad Amanda il cristallo.\nFigliol prodigo.\nTrama.\nRichie raggiunge MacLeod a Parigi in quanto \u00e8 perseguitato dall'Immortale Martin Hyde (Michael Siberry), il quale vuole la testa di MacLeod. MacLeod ricorda come nel 1630 Hyde avesse cacciato lui per farsi condurre da Connor MacLeod. Essendo che Hyde fa arrestare Richie per gli omicidi che ha commesso lui stesso, MacLeod capisce che non pu\u00f2 decapitarlo se vuole che Richie venga scarcerato. MacLeod attira Hyde in una trappola dove confessa i suoi omicidi mentre i poliziotti sono in ascolto e mentre questi ultimi lo stanno per arrestare egli cade da un tetto simulando la sua morte. Una volta liberato Richie, MacLeod combatte contro Hyde e lo decapita.\nIl sosia: parte 1.\nTrama.\nHorton mette in piedi una trappola molto elaborata per uccidere MacLeod. Horton fa in modo che Pete Wilder (Martin Cummins) diventi amico di Richie e la situazione che si crea fa diventare sospettoso MacLeod, causando disaccordo tra i due. nel frattempo Horton fa rapire Lisa Halle (Meilani Paul) e la sottopone a delle plastiche per farla diventare la sosia di Tessa. Gli uomini di Horton seguono Pete al barcone di MacLeod e lo uccidono sotto gli occhi di MacLeod e Richie.\nIl sosia: parte 2.\nTrama.\nHorton usa Lisa (adesso interpretata da Alexandra Vandernoot) come esca per intrappolare MacLeod. MacLeod incontra Lisa al funerale di Pete e crede di rincontrare nuovamente Tessa, la quale gli manca tantissimo. Mentre lui tenta di incominciare avere una relazione con lei, Richie e Dawson esprimono la loro preoccupazione sul suo comportamento come pure sul fatto che sia ricomparso Horton. MacLeod comprende e accetta la verit\u00e0 quando scopre una cicatrice sulla mascella di Lisa. MacLeod si confronta con Lisa al cimitero, e Horton la uccide sulla tomba di Tessa. MacLeod uccide Horton e abbandona Parigi insieme a Richie."}
{"id": "3258114", "revid": "767487", "url": "https://it.wikipedia.org/wiki?curid=3258114", "title": "Mario Claut", "text": "Carriera.\nHa a lungo militato nella (dal 1948 al 1959, con l'intermezzo di due stagioni al Fanfulla), prevalentemente come rincalzo, riuscendo a trovare regolarmente un posto da titolare solamente nella stagione 1955-1956, nella quale totalizza 22 presenze in Serie A.\nChiude la carriera disputando tre stagioni con la maglia del \nIn carriera ha totalizzato complessivamente 35 presenze in serie A (tutte con la Triestina), aveva esordito nella massima serie il 14 gennaio 1951 nella partita Novara-Triestina (4-1) e 86 presenze in serie B (31 col Fanfulla, 2 con la Triestina e 53 col Catanzaro)."}
{"id": "3258117", "revid": "6923", "url": "https://it.wikipedia.org/wiki?curid=3258117", "title": "D\u017eenan Radon\u010di\u0107", "text": ""}
{"id": "3258121", "revid": "599013", "url": "https://it.wikipedia.org/wiki?curid=3258121", "title": "Felice Cerri", "text": "Carriera.\nDalla prima squadra del Sant'Angelo al Fanfulla in Serie B dal 1941 al 1944, poi ha giocato e vinto con il Como il torneo Lombardo, poi gioc\u00f2 con il Milan in Serie A per tre stagioni con 74 presenze. I due successivi campionati li ha giocati tra i cadetti nell'Alessandria ed ancora col Fanfulla, poi le 96 partite con il Pavia."}
{"id": "3258124", "revid": "2166030", "url": "https://it.wikipedia.org/wiki?curid=3258124", "title": "Moschea di Mihrimah", "text": "La moschea di Mihrimah Sultan (in lingua turca \"Mihrimah Sultan Camii\") \u00e8 una moschea ottomana situata vicino alla Porta di Adrianopoli (turco: \"Edirne Kapisi\") delle mura bizantine di Istanbul in Turchia. Posta in cima alla sesta collina, \u00e8 nel punto pi\u00f9 elevato della citt\u00e0 ed \u00e8 la pi\u00f9 visibile.\nStoria.\nLa moschea di Mihrimah Sultan venne progettata da Mimar Sinan (\"Sinan l'architetto\") in onore della figlia favorita di Solimano il Magnifico, la principessa Mihrimah. La sua costruzione ebbe inizio nel 1562 e venne terminata nel 1565. Il complesso venne severamente danneggiato diverse volte dai terremoti (nel 1719, 1766, 1814 e 1894) e anche se sono stati compiuti sforzi per ripristinare la moschea, gli altri edifici del complesso hanno ricevuto meno attenzione. La cupola \u00e8 stata ulteriormente danneggiata dal terremoto di \u0130zmit del 1999 ed ha richiesto dei restauri come la met\u00e0 superiore del minareto.\nArchitettura.\nEsterno.\nLa moschea fu costruita su una terrazza che si affaccia sulla via principale. Un ampio cortile (\"avlu\"), il cui portico interno \u00e8 suddiviso in singole cellule che formano una \"madrassa\", circonda la moschea. Al centro del cortile \u00e8 una grande fontana (Sadirvan) per le abluzioni. L'ingresso alla moschea avviene attraverso un imponente portico di sette campate, sostenute da colonne di granito, sormontato da altrettante cupole. La moschea \u00e8 di per s\u00e9 un cubo sormontato da una semisfera, con un timpano finestrato sui lati. La cupola \u00e8 sostenuta da quattro torri, una in ogni angolo, e le pareti sono dotate di finestre. L'unico minareto \u00e8 alto e slanciato. Durante il terremoto del 1894 cadde sfondando il tetto della moschea.\nInterno.\nL'interno ha la forma di un cubo sormontato da una cupola di 20 metri di diametro e 37 di altezza. Sui lati nord e sud, sotto triple arcate sorrette da colonne di granito, si aprono cappelle laterali con gallerie sovrastate ciascuna da una cupola. Gran parte delle pareti sono coperte da finestre che la rendono una delle moschee pi\u00f9 luminose fra quelle progettate da Sinan. Alcune finestre sono dotate di vetrate policrome.\nLa decorazione stencil interna \u00e8 moderna, tuttavia, il minbar in marmo bianco scolpito risale alla costruzione originale.\nComplesso.\nQuando venne costruita disponeva di un complesso (\"k\u00fclliye\") costituito da madrasse, doppio hammam, \"t\u00fcrbe\" ed una serie di negozi sotto il terrazzo su cui era costruita la moschea. L'affitto dei negozi serviva a finanziare il complesso della moschea.\nIn essa non si trova la tomba di Mihrimah Sultan che \u00e8 collocata nella moschea di Solimano, ma una tomba in rovina, anch'essa opera di Sinan, la quale contiene le spoglie del suo fratellastro Gran Visir Semiz Ali Pasci\u00e0 e di altri membri della sua famiglia."}
{"id": "3258127", "revid": "767487", "url": "https://it.wikipedia.org/wiki?curid=3258127", "title": "Walter Carasso", "text": "Biografia.\nVercellese, all'inizio della seconda guerra mondiale \u00e8 allievo ufficiale di stanza a Roma. Dopo l'8 settembre 1943 risale la Penisola fino alla Valsesia, unendosi ai partigiani della zona e diventando capo di Stato Maggiore del Battaglione Vercelli, successivamente denominato Brigata Primula.\nTerminata la guerra, affianca la carriera calcistica a diverse attivit\u00e0, dedicandosi infine all'insegnamento elementare. Negli anni della pensione lavora ad un volume sulla storia partigiana, mai andato in stampa.\nCarriera.\nCresciuto nella Pro Vercelli, esordisce con i \"bianchi\" nel campionato di Serie B 1939-1940, disputando 9 partite. Con la maglia vercellese disputa in tutto cinque stagioni tra Serie B e Serie C, costruendosi fama di mediano arcigno e abile in marcatura. Nel dopoguerra, dopo una stagione nel , in Division 2 francese, si trasferisce al Novara, giocando al fianco di Silvio Piola e Pietro Ferraris II. Con gli azzurri ottiene la promozione in Serie A al termine della stagione 1947-1948, e debutta nella massima serie il 7 novembre 1948, contro il , collezionando a fine stagione 18 presenze.\nNel 1949 scende in Serie C, vestendo la maglia del . In Emilia gioca un campionato da titolare, per poi fare ritorno al Novara per fine prestito.\nIn carriera ha totalizzato complessivamente 18 presenze in Serie A, 34 presenze e 4 reti in Serie B e 24 presenze e 3 reti in seconda divisione francese."}
{"id": "3258135", "revid": "110157", "url": "https://it.wikipedia.org/wiki?curid=3258135", "title": "Annuario statistico della Svizzera", "text": "L'Annuario statistico della Svizzera, edito a cura dell'Ufficio federale di statistica (UST), \u00e8 l'opera di riferimento della statistica elvetica fin dal 1891. La pubblicazione riporta i dati principali in materia di popolazione, societ\u00e0, funzionamento dello Stato, economia e ambiente. L'Annuario non si limita a fornire informazioni da consultare all'occorrenza, ma offre un profilo statistico completo della Svizzera.\nNascita dell'Annuario.\nIl 29 giugno 1887 il Consiglio Nazionale propose per la prima volta la pubblicazione di un annuario statistico nazionale. Il Consiglio Federale accolse la richiesta, ma raccomand\u00f2 di attendere i risultati del censimento della popolazione del 1888 al fine di includerli nella prima edizione dell'opera (cosa che per\u00f2 fu possibile solo in parte).\nDue anni pi\u00f9 tardi, il 22 luglio 1889, il direttore dell'allora Ufficio Statistico Federale, Louis Guillaume, formul\u00f2 - davanti alla Conferenza degli Statistici Svizzeri, riunita ad Aarau - sei \u00abtesi\u00bb, destinate a delineare i contorni dell'opera, che furono approvate dopo breve discussione. La prima di queste descriveva lo scopo della pubblicazione: l'Annuario doveva servire a diffondere al pubblico i risultati principali della statistica svizzera in tabelle sinottiche chiare e, per quanto possibile, comparabili nel tempo. Louis Guillaume cit\u00f2 a titolo di esempio l'annuario statistico della Finlandia (un piccolo opuscolo in due lingue) e quello dell'Impero tedesco (un'opera pi\u00f9 voluminosa con carte a colori).\nIn occasione della Conferenza degli Statistici Svizzeri tenutasi a Berna il 18 ottobre 1890, lo stesso Guillaume present\u00f2 la struttura concreta dell'opera e un esempio di capitolo.\nIl primo Annuario statistico della Svizzera, dotato di 270 pagine, fu pubblicato l'8 aprile 1891. Le reazioni alla pubblicazione furono per la maggior parte positive e l'opera sembr\u00f2 soddisfare le attese che avevano portato alla sua nascita.\nUn cammino lungo oltre 100.\nL'Annuario fu concepito fin dagli esordi per un pubblico pi\u00f9 vasto di una semplice cerchia di specialisti. I suoi autori seguirono quindi un principio di diffusione dei dati statistici che ancora oggi potremmo definire moderno. A pi\u00f9 di un secolo di distanza la scelta di determinati strumenti rivela ulteriori analogie: il primo Annuario riportava gi\u00e0 in appendice carte tematiche destinate a facilitare la lettura dei dati, mentre l'edizione del 1897 era composta esclusivamente da grafici. I commenti in forma di testo furono introdotti fin dal 1892.\nNon tutte le edizioni dell'Annuario possono per\u00f2 dirsi moderne: per diversi decenni ci si limit\u00f2 a pubblicare le tabelle di dati rinunciando a testi e grafici soprattutto per ragioni di costo. Bisogner\u00e0 attendere il 1989 e la 96\u00aa edizione, per assistere a interventi sostanziali volti a facilitare l'utilizzo e la leggibilit\u00e0 delle informazioni. In questo modo, riprendendo il senso delle parole di presentazione dell'allora consigliere federale Flavio Cotti, la statistica tornava ad avvicinarsi ai cittadini. Nel 2001, l'opera ha subito una nuova importante revisione. L'attuale Annuario statistico della Svizzera conta ben 900 pagine stampate in quadricromia e si accompagna a un CD-ROM che, oltre ai dati, contiene anche (dal 2003) un atlante interattivo.\nStruttura attuale dell'Annuario.\nI capitoli dell'attuale Annuario corrispondono ai settori tematici della statistica federale e sono suddivisi in quattro parti:\nIl CD-ROM che accompagna l'opera.\nIl CD-ROM dell'Annuario (che non \u00e8 venduto separatamente) contiene:\nLa descrizione completa delle applicazioni e le istruzioni per l'uso sono inserite nello stesso CD.\nL'archivio storico dell'Annuario.\nGrazie alla preziosa collaborazione con l'Ufficio Federale dell'Informatica e della Telecomunicazione (UFIT), l'UST ha messo in linea le edizioni dell'Annuario dal 1891 al 1957, aprendo cos\u00ec agli storici, agli studenti e a tutti gli interessati una ricca e interessante fonte di informazioni.\nI file in formato PDF riportano i caratteri tipografici originali, ma la tecnologia utilizzata permette di effettuare lo stesso tipo di ricerche possibili nelle pubblicazioni elettroniche attuali. I documenti sono tuttavia molto voluminosi (fra 16 e 50 MB!) e si consiglia dunque di scaricarli solo tramite connessioni ad alta velocit\u00e0.\nProntuario statistico della Svizzera.\nIl Prontuario statistico della Svizzera \u00e8 un vademecum di facile consultazione, aggiornato annualmente, che riprende in forma sintetica ma espressiva le principali informazioni dell'Annuario.\nLa pubblicazione gratuita di 50 pagine in formato tascabile (A5) offre un'ampia panoramica su temi quali la geografia, la popolazione, il lavoro, il reddito, l'economia, i trasporti, la sicurezza sociale, l'istruzione e la scienza.\nIl Prontuario statistico della Svizzera \u00e8 pubblicato in tedesco, francese, italiano, romancio e inglese."}
{"id": "3258137", "revid": "599013", "url": "https://it.wikipedia.org/wiki?curid=3258137", "title": "Felice Costa", "text": "Carriera.\nGioc\u00f2 in Serie A nell'Alessandria."}
{"id": "3258141", "revid": "767487", "url": "https://it.wikipedia.org/wiki?curid=3258141", "title": "Luigi Cingolani", "text": "Caratteristiche tecniche.\n\u00c8 stato un difensore centrale.\nCarriera.\nLuigi Cingolani comincia la sua carriera; all'et\u00e0 di 16 anni, tra le file ell'Audace SME, squadra di Verona che nella stagione 1939-1940 giocava in Serie C. Gioca con l'Audace fino al 1942, anche se essendo una squadra di serie inferiore, inoltre durante la Seconda Guerra Mondiale, non ci sono fonti che indicano le sue presenze ed i suoi gol. Nella stagione 1940-1941 l'Audace SME vince il girone B di Serie C. Nel 1942 si trasferisce al Verona, squadra che allora militava in Serie C. Nella stagione 1942-1943 comunque il Verona \u00e8 promosso in Serie B. Nonostante la guerra, sia Cingolani che il Verona non vanno male: per il difensore sono fino al 1947 ben 98 presenze e anche un gol. Nel 1947 dopo l'ottavo posto nel girone B di Serie B con il Verona, Cingolani si trasferisce al Bologna in Serie A, dove totalizza ben 70 presenze. Nel 1952, finita l'esperienza bolognese, Cingolani si trasferisce al Bari, squadra appena retrocessa ben 3 volte dalla Serie A alla IV Serie (quarto livello del calcio italiano all'epoca), dove totalizza solamente 4 presenze ed il Bari ottiene solamente il sesto posto. Purtroppo per lui, il Bari la stagione dopo sar\u00e0 promosso in Serie C e sar\u00e0 Campione d'Italia IV Serie. Nel 1954 comunque si trasferisce al Belluno sempre in IV Serie, dove gioca fino al 1957 totalizzando pi\u00f9 di 36 presenze. Nel 1956-1957 inoltre il Belluno \u00e8 promosso al Campionato Interregionale.\nIn totale gioca 5 stagioni in Serie A, 5 in Serie B, 4 in Serie C e 5 in IV Serie."}
{"id": "3258150", "revid": "599013", "url": "https://it.wikipedia.org/wiki?curid=3258150", "title": "Cesare Casirago", "text": "Carriera.\nGioc\u00f2 in Serie A con la maglia del ."}
{"id": "3258151", "revid": "116031254", "url": "https://it.wikipedia.org/wiki?curid=3258151", "title": "Palazzo Aynalikavak", "text": "Il Palazzo Aynalikavak \u00e8 un ex palazzo reale ottomano situato a Hask\u00f6y alla periferia di Istanbul in Turchia. Esso venne costruito sotto il regno del Sultano Ahmed I (1603-1617). Nel corso dei secoli \u00e8 stato oggetto di ampliamenti e modifiche. Esso \u00e8 sotto la tutela del \"Dipartimento Turco dei Palazzi Nazionali\"."}
{"id": "3258153", "revid": "767487", "url": "https://it.wikipedia.org/wiki?curid=3258153", "title": "Nemico pubblico (film 1989)", "text": "Nemico pubblico (\"Ganashatru\") \u00e8 un film del 1989 diretto da Satyajit Ray, adattamento dell'opera \"Un nemico del popolo\" (1882) di Henrik Ibsen.\nFu presentato fuori concorso al 42\u00ba Festival di Cannes.\nTrama.\nUn medico scopre che l'acqua di un tempio ind\u00f9, utilizzata dai fedeli, \u00e8 portatrice di malattie. Per scongiurare un'epidemia, cerca di diffondere un appello attraverso la stampa, ma trova l'opposizione di diverse persone \u2013 tra cui suo fratello \u2013 che, per credenze religiose o interessi personali, non vogliono accettare l'idea che l'acqua del tempio, considerata sacra, possa essere infetta."}
{"id": "3258154", "revid": "1543377", "url": "https://it.wikipedia.org/wiki?curid=3258154", "title": "Mirai iro", "text": " \u00e8 il trentunesimo singolo della rock band visual kei giapponese Plastic Tree. \u00c8 stato pubblicato il 15 dicembre 2010 dall'etichetta major Tokuma Japan Communications.\nIl singolo \u00e8 stato stampato in tre versioni, tutte in confezione jewel case: due special edition con DVD extra e copertine diverse, ed una normal edition con un brano in pi\u00f9 e copertina ancora diversa.\nIl brano \u00e8 la quinta ED (\"ending theme\", sigla finale) dell'anime \"Yu-Gi-Oh! 5D's\"; si tratta del terzo lavoro del gruppo per un cartone animato, preceduto nel 1999 da \"Sink\" e nel 2006 da \"Namida drop\".\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono indicate dopo il punto e virgola \";\"."}
{"id": "3258156", "revid": "158913", "url": "https://it.wikipedia.org/wiki?curid=3258156", "title": "Ganashatru", "text": ""}
{"id": "3258162", "revid": "399", "url": "https://it.wikipedia.org/wiki?curid=3258162", "title": "Rudi Abele Compiani", "text": "Carriera.\nHa disputato il campionato di Serie A 1947-1948 nelle file della Fiorentina, con 7 presenze in massima serie, e tre campionati di Serie B con Torrese, e Vicenza per complessive 77 presenze e 4 reti fra i cadetti."}
{"id": "3258170", "revid": "599013", "url": "https://it.wikipedia.org/wiki?curid=3258170", "title": "Antonio Corso", "text": "Carriera.\nFormatosi nel Sangiorgina, nel 1952 venne ingaggiato dal , societ\u00e0 militante in Serie B. Con i \"rossoblu\" esord\u00ec il 19 aprile 1953 in -, incontro valevole per la trentesima giornata del campionato cadetto 1952-1953, che vide le due squadre pareggiare a reti bianche. Con quell'unica presenza stagionale Corso pot\u00e9 fregiarsi del titolo di vincitore della Serie B 1952-1953.\nLa stagione seguente, in Serie A, esord\u00ec in Legnano-, il 25 aprile 1954, incontro terminato per 1 a 1. Nella seguente giornata di campionato, la trentesima, disputata il 2 maggio, Corso segn\u00f2 la sua prima rete in \"rossoblu\" nell'incontro terminato per 3 a 1 a favore dei genoani contro la .\nNelle cinque stagioni disputate in massima serie con la maglia del , Corso ottenne come miglior piazzamento il nono posto dell'annata 1955-1956. Nella sua militanza genoana Corso gioc\u00f2, tra campionato e Coppa Italia, 78 partite ufficiali, segnando 23 reti.\nNel 1958 Corso viene ingaggiato dal Verona, societ\u00e0 militante in cadetteria. Con i veronesi Corso giocher\u00e0 quattro stagioni tutte in Serie B, disputando 56 incontri in campionato. Il miglior piazzamento ottenuto con gli scaligeri fu il quarto posto, condiviso con la , nella stagione 1961-1962, ad un punto dalle promosse e .\nCon i veronesi partecip\u00f2 inoltre alla Coppa delle Alpi 1960, la prima disputata, disputando entrambi gli incontri contro il Young Fellows Z\u00fcrich, segnando anche una rete. Grazie alla prestazione complessiva delle squadre italiane, la Lega Calcio si aggiudic\u00f2 il trofeo.\nNel 1962 passa al , in Serie C. Nelle due stagioni giocate con i toscani, ottiene come miglior piazzamento il settimo posto nel Girone B della Serie C 1963-1964.\nLasciata la Toscana, ritorna nel suo natio Friuli per chiudere la carriera agonistica nel Torviscosa."}
{"id": "3258177", "revid": "767487", "url": "https://it.wikipedia.org/wiki?curid=3258177", "title": "Armando (album)", "text": "Armando \u00e8 il quinto album di studio del rapper Pitbull, e primo interamente in spagnolo. \u00c8 stato pubblicato il 2 novembre 2010. Da questo album sono stati estratti tre singoli con i corrispettivi video: \"Maldito Alcohol\", \"Bon Bon\" e \"Tu Cuerpo\". Ne \u00e8 stato estratto anche un singolo promozionale dal titolo \"Watagatapitusberry\"."}
{"id": "3258180", "revid": "91475", "url": "https://it.wikipedia.org/wiki?curid=3258180", "title": "Segno di Murphy", "text": ""}
{"id": "3258181", "revid": "599013", "url": "https://it.wikipedia.org/wiki?curid=3258181", "title": "Guglielmo Cudicini", "text": "Biografia.\n\u00c8 stato il padre di Fabio Cudicini ed il nonno di Carlo Cudicini, entrambi campioni d'Italia con il Milan.\n\u00c8 morto nel 2007, il giorno dopo aver compiuto 104 anni.\nCaratteristiche tecniche.\nSuo figlio Fabio lo defin\u00ec come \"un tipo leggerino, ma tecnico\", lo chiamavano il \"ballerino\" grazie al suo gioco elegante. Era duttile, e a volte avanzava nel ruolo di centravanti.\nCarriera.\nGioc\u00f2 in Serie A con la Triestina, segnando il suo unico gol in massima serie contro il Padova il 5 novembre 1928.\nProprio alla Triestina fu compagno di squadra di Nereo Rocco.\nSi ritir\u00f2 nel 1939 all'et\u00e0 di 35 anni."}
{"id": "3258186", "revid": "36426", "url": "https://it.wikipedia.org/wiki?curid=3258186", "title": "Le bagnanti (Fragonard)", "text": "Le bagnanti \u00e8 un dipinto di Jean-Honor\u00e9 Fragonard risalente al 1765, custodito al Louvre.\nDescrizione e stile.\nIl dipinto mostra un gruppo di giovani fanciulle che si bagnano spensierate in uno specchio d'acqua immerso nel verde. Il tema dell'opera, comune ad altri lavori di Fragonard, intende mostrare la vita \"dissoluta\" dell'aristocrazia francese, un'esistenza di svaghi e divertimenti.\nNel dipinto si nota una certa influenza di Rubens, ravvisata nella scelta dei colori e nelle forme delle figure femminili."}
{"id": "3258187", "revid": "767487", "url": "https://it.wikipedia.org/wiki?curid=3258187", "title": "Lorenzo Colpo", "text": "Carriera.\nGioc\u00f2 due stagioni in Serie A con Pro Patria e Legnano per complessive 32 presenze e 4 reti in massima serie (esordio il 19 ottobre 1947 nella sconfitta interna dei bustocchi col Grande Torino)\nHa inoltre disputato dieci stagioni in Serie B (oltre al campionato di Serie B-C Alta Italia 1945-1946), nelle file di Legnano, Salernitana e , per complessive 260 presenze e 16 reti fra i cadetti."}
{"id": "3258196", "revid": "1543377", "url": "https://it.wikipedia.org/wiki?curid=3258196", "title": "Mihai R\u0103du\u021b", "text": "Carriera.\nClub.\n\u00c8 arrivato alla Steaua Bucarest il 17 giugno 2010 ed ha esordito in maglia rossoblu il 25 luglio 2010 nella prima giornata del campionato rumeno, vincendo in casa dell'Universitatea Cluj.\nNella Liga I 2012-2013 gioca in prestito al Pandurii Targu Jiu per poi ritornare alla Steaua a termine prestito.\nNazionale.\nR\u0103du\u021b ha esordito in nazionale maggiore il 29 maggio 2010 nella partita persa per 3-2 contro l'Ucraina."}
{"id": "3258197", "revid": "124843731", "url": "https://it.wikipedia.org/wiki?curid=3258197", "title": "Guarda l'alba", "text": "Guarda l'alba \u00e8 un brano musicale di Carmen Consoli, primo singolo estratto dall'album \"Per niente stanca\", pubblicato nel 2010.\nIl brano.\n\"Guarda l'alba\", reso disponibile per l'airplay radiofonico il 22 ottobre 2010 e per il download digitale il 5 novembre 2010, \u00e8 stata scritta da Carmen Consoli e Tiziano Ferro. I fans della Consoli tuttavia non hanno apprezzato molto la collaborazione del cantautore ed hanno ampiamente dimostrato il proprio dissenso nei suoi confronti con messaggi sulla pagina facebook di Carmen Consoli.\nIl video.\nIl video musicale di \"Guarda l'alba\" \u00e8 entrato nella rotazione dei canali tematici il 9 dicembre 2010. Il video interamente girato a Bronte mostra Carmen Consoli all'interno di una littorina, in cui si alternano vari personaggi. La regia del video \u00e8 stata curata da Paolo Scarf\u00f2. Fra gli attori del video si possono citare Miko Magistro, Mariella Lo Giudice e Maria Rosa Toffolo, madre di Carmen, che interpreta il ruolo della cantante in et\u00e0 pi\u00f9 matura."}
{"id": "3258198", "revid": "599013", "url": "https://it.wikipedia.org/wiki?curid=3258198", "title": "Amedeo Cattani", "text": "Caratteristiche tecniche.\nEra un difensore centrale.\nCarriera.\nEra una \"bandiera\" del Genoa negli anni quaranta e cinquanta, avendo disputato con i rossoblu 8 campionati di Serie A e due di Serie B, risultando con 310 presenze complessive in campionato, il quarto genoano pi\u00f9 presente dopo Gennaro Ruotolo, Fosco Becattini e Vincenzo Torrente. Disput\u00f2 inoltre il campionato di Serie A 1955-1956 con la maglia della Pro Patria.\nIn carriera ha totalizzato complessivamente 250 presenze e 4 reti in Serie A e 64 presenze ed una rete in Serie B."}
{"id": "3258200", "revid": "6923", "url": "https://it.wikipedia.org/wiki?curid=3258200", "title": "Solidago gigantea", "text": "La verga d'oro maggiore (nome scientifico Solidago gigantea ) \u00e8 una pianta erbacea appartenente alla famiglia delle Asteraceae.\nEtimologia.\nIl nome scientifico accettato (\"Solidago gigantea\") \u00e8 stato proposto dal botanico britannico William Aiton (1731 \u2013 1793) nella pubblicazione del 1789 \"Hortus Kewensis\", un catalogo delle specie coltivate nel Royal Botanic Gardens di Kew.\nDescrizione.\nSono piante la cui altezza pu\u00f2 arrivare fino 5 \u2013 25 dm. Possono trovarsi isolate ma facilmente formano gruppi compatti. Ogni pianta produce da 1 a 20 gambi. La forma biologica \u00e8 emicriptofita scaposa (H scap), ossia sono piante erbacee perenni con gemme svernanti al livello del suolo e protette dalla lettiera o dalla neve e dotate di un asse fiorale pi\u00f9 o meno eretto. \nRadici.\nLe radici sono secondarie da rizoma.\nFoglie.\nIn questa specie non sono presenti foglie radicali. La disposizione delle foglie lungo il fusto \u00e8 alterna. Sono sottili (a forma lanceolato-lineare) con apice acuto e con margini fittamente dentellati e con alcune nervature (tre) in rilievo nella parte inferiore. Entrambe le facce sono glabre; lievemente vellutate sulla faccia inferiore specialmente lungo le nervature. Le foglie inferiori facilmente appassiscono alla prima fioritura. Dimensione delle foglie: larghezza 1 \u2013 5\u00a0cm; lunghezza 8 \u2013 15\u00a0cm.\nInfiorescenza.\nL'infiorescenza \u00e8 composta da racemi unilaterali formati ognuno da numerosi capolini (fino a 60) peduncolati, eretti e disposti su rami arcuati e pi\u00f9 o meno corimbosi. La struttura dei capolini \u00e8 quella tipica delle \"Asteraceae\" : il peduncolo sorregge un involucro cilindrico composto da diverse squame che fanno da protezione al ricettacolo sul quale s'inseriscono due tipi di fiori: i fiori esterni ligulati, e i fiori centrali tubulosi. In particolare, quelli periferici sono femminili, mentre quelli centrali sono ermafroditi. I fiori femminili periferici sono disposti in un'unica circonferenza (da 8 a 15); sono fertili ed hanno una corolla ligulata con la ligula molto allargata e patente verso l'esterno (sono di \u00bc pi\u00f9 lunghi dei fiori centrali tubulosi); quelli interni tubulosi sono altrettanto numerosi (7 - 12). L'involucro \u00e8 formato da numerose scaglie (a forma oblunga o campanulato-ristretta) disposte in modo embricato su pi\u00f9 serie (3 - 4), mentre il ricettacolo \u00e8 nudo (senza pagliette) e convesso. Alla base dell'infiorescenza possono essere presenti delle bratteole lanceolate. Dimensione dei capolini: 3 \u2013 6\u00a0mm. Lunghezza dell'involucro: 4\u00a0mm. Lunghezza del peduncolo: 1,5 \u2013 3\u00a0mm.\nFiore.\nI fiori sono zigomorfi (quelli periferici ligulati) e attinomorfi(quelli centrali tubolosi). Entrambi sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti (degli acheni) hanno una forma pi\u00f9 o meno cilindrica con le estremit\u00e0 assottigliate. La superficie \u00e8 percorsa da coste. Ogni achenio \u00e8 sormontato da un pappo senza coroncina e con i peli disposto in unico rango (raramente due). Dimensione degli acheni 1,3 \u2013 1,5\u00a0mm; dimensione del pappo: 2 \u2013 2,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza del \"Solidago gigantea\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Solidago\") comprende oltre 100 specie, diffuse soprattutto nelle zone temperate del Nord America.\nIl genere (essendo abbastanza numeroso) \u00e8 suddiviso in varie sezioni. La specie di questa voce \u00e8 inserita (insieme alla specie \"Solidago canadensis\"), dal botanico toscano Adriano Fiori, nella sezione \"UNILATERALES\" con riferimento alla disposizione e alla dimensione (sono pi\u00f9 piccoli) dei capolini lungo i rami dell'infiorescenza.\nIl numero cromosomico di \"S. gigantea\" \u00e8: 2n = 18, 36, 54.\nVariet\u00e0 e forme.\n\u00c8 una specie poliploide (e quindi variabile) con la caratteristica di formare dei gruppi omogenei di poliploidia. In America \u00e8 diploide, per lo pi\u00f9 a est dei monti Appalachi, mentre \u00e8 tetraploide in tutta l'area orientale delle foreste centrali, ed esaploide nelle praterie . Questo crea non pochi problemi di classificazione e spesso i vari individui sono scambiati con altre specie simili (\"Solidago shinnersii\", \"Solidago lepida\" e \"Solidago leavenworthii\").\nIn Italia sono indicate due variet\u00e0:\nNella tabella seguente sono indicate alcune sottospecie, variet\u00e0 e forme non presenti in Italia. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIn Italia allo stato spontaneo si trovano solamente due altre specie di \"Solidago\" oltre alla Verga d'oro maggiore. Si distinguono per i seguenti caratteri:\nUsi.\nFarmacia.\nI rizomi contengono il polimero glucidico inulina. Secondo la medicina popolare la Verga d'oro maggiore ha le seguenti propriet\u00e0 medicamentose:\nCucina.\nIn alcune zone (America del Nord) i rizomi sono considerati commestibili.\nil solidago \u00e8 una pianta mellifera essendo bottinata dalle api, si pu\u00f2 ottenere saltuariamente del miele, spesso uniflorale.\nGiardinaggio.\n\u00c8 una pianta a volte usata nel giardinaggio in quanto la fioritura \u00e8 pi\u00f9 tardiva rispetto ad altre specie; la sua altezza e la sua ricca infiorescenza inoltre decorano vivacemente qualunque ambiente."}
{"id": "3258201", "revid": "73831", "url": "https://it.wikipedia.org/wiki?curid=3258201", "title": "Ben Williams", "text": ""}
{"id": "3258205", "revid": "729019", "url": "https://it.wikipedia.org/wiki?curid=3258205", "title": "Aichi E3A", "text": "L' era un idroricognitore marittimo imbarcato prodotto dall'azienda giapponese Aichi Tokei Denki KK negli anni trenta.\nSviluppato dal tedesco Heinkel HD 56, venne presentato per rispondere ad una specifica della Marina imperiale giapponese ma, prodotto in pochi esemplari, il suo impiego operativo nella Dai-Nippon Teikoku Kaigun K\u014dk\u016b Hombu, la componente aerea della marina imperiale, fu limitato alle prime fasi della seconda guerra sino-giapponese.\nStoria del progetto.\nLa marina imperiale giapponese, nell'ambito di un ammodernamento come conseguenza delle restrizioni dettate dal trattato navale di Washington, aveva cominciato ad avvicinarsi all'arma aerea equipaggiando le proprie unit\u00e0 con idrovolanti da ricognizione dalla met\u00e0 degli anni venti, prima con lo Yokosuka E1Y ed affiancato successivamente dal Nakajima E2N. La costante evoluzione tecnologica dell'aviazione del periodo per\u00f2 rese velocemente superate le prestazioni offerte dai due modelli, cosa che rese necessaria l'emissione di una specifica per la fornitura di nuovi velivoli che potessero ricoprire quel ruolo.\nAlla richiesta risposero l'Aichi, con il Ricognitore navale Tipo 90-1, la Nakajima Hik\u014dki, che present\u00f2 il suo NZ, in seguito sviluppato nel NJ e ridesignato dalla marina Ricognitore navale Tipo 90-2 (E4N), e la Kawanishi K\u014dk\u016bki, che propose il suo Ricognitore navale Tipo 90-3 (E5K).\nSviluppo.\nL'Aichi, che stava accumulando esperienza in quel campo, aveva stipulato degli accordi commerciali con l'azienda tedesca Ernst Heinkel Flugzeugwerke commissionando la progettazione gi\u00e0 qualche anno prima, collaborazione che aveva generato l'Heinkel HD 25 proposto dall'azienda giapponese e che, con la designazione Ricognitore navale biposto Tipo 2, venne assegnato in dotazione ad alcuni incrociatori.\nL'ufficio tecnico Heinkel realizz\u00f2 l'HD 56, un idrovolante a scarponi monomotore biposto dall'impostazione tradizionale, il cui prototipo venne portato in volo per la prima volta nel 1929. Venne in seguito trasferito in Giappone e sottoposto all'attenzione dell'ufficio tecnico dell'Aichi. I tecnici dell'azienda introdussero una serie di modifiche per meglio adattarlo alle esigenze della marina imperiale. Venne ridotta la lunghezza della fusoliera ed adottata una velatura dalla minore apertura alare, quindi venne equipaggiato con un motore di produzione nazionale, il radiale Hitachi Tempu in sostituzione dell'originale Wright Whirlwind. Nella nuova configurazione vol\u00f2 nel corso del 1930.\nNel 1931 venne sottoposto alla valutazione comparativa della commissione esaminatrice e questa, pur constatando che le prestazioni generali offerte non erano del tutto soddisfacenti, dichiar\u00f2 vincitrice la proposta dell'Aichi ma chiedendo delle modifiche per compensare alcune sue carenze, in particolare un aumento dell'autonomia e di conseguenza del raggio d'azione.\nTuttavia, intuendo le potenzialit\u00e0 di quel progetto, invit\u00f2 nel contempo la Nakajima a riproporre un modello modificato e che in seguito diventer\u00e0 la principale fornitura in ottemperanza a quella specifica.\nL'E3A venne quindi modificato come richiesto e ne venne avviata la produzione in serie, che assunse la designazione E3A1, realizzata in un totale complessivo di 12 esemplari.\nTecnica.\nIl E3A, come l'HD 56, era un velivolo dall'aspetto convenzionale, monomotore biplano biposto con soluzione con galleggianti a scarponi.\nLa fusoliera era realizzata in tecnica mista, con la struttura in tubi in acciaio saldati ricoperta di pannelli in compensato e dotata di due abitacoli aperti in tandem, l'anteriore per il pilota ed il posteriore riservato all'osservatore e mitragliere. Posteriormente terminava in un impennaggio convenzionale monoderiva.\nLa configurazione alare era biplana, con ali, la superiore a parasole e l'inferiore montata bassa e costituita da due semiali a sbalzo, di ugual misura e collegate tra loro da una coppia di montanti \"ad N\" e la superiore alla fusoliera da un castello tubolare, integrati da tiranti costituiti da cavi in acciaio.\nL'apparato di galleggiamento era costituito da due galleggianti collegati tramite una struttura tubolare alla parte inferiore del velivolo.\nL'impianto propulsivo era affidato, come nella tradizione aeronautica giapponese, ad un motore radiale, l'Hitachi Tempu, un 9 cilindri disposti a singola stella e raffreddato ad aria in grado di sviluppare una potenza nominale pari a 300 CV (221 kW), posizionato all'apice anteriore della fusoliera ed integrato con un anello Townend, abbinato ad un'elica bipala a passo fisso.\nPer l'armamento vennero adottate due mitragliatrici Type 92 calibro 7,7 mm, una installata anteriormente in caccia ed una brandeggiabile montata su supporto mobile ed installata nell'abitacolo posteriore a scopo difensivo.\nImpiego operativo.\nL'E3A1 era gi\u00e0 operativo durante la seconda guerra sino-giapponese, come equipaggiamento degli incrociatori di classe Sendai e di alcune portaerei, ma a causa delle non ottimali prestazioni non vennero effettivamente impiegati in azioni belliche venendo progressivamente rimpiazzati da modelli pi\u00f9 efficienti."}
{"id": "3258215", "revid": "199745", "url": "https://it.wikipedia.org/wiki?curid=3258215", "title": "Verga d'oro maggiore", "text": ""}
{"id": "3258216", "revid": "767487", "url": "https://it.wikipedia.org/wiki?curid=3258216", "title": "Giuseppe Carmignato", "text": "Carriera.\nGiocatore.\nCarmignato inizi\u00f2 la sua carriera nel , debuttando il 15 novembre 1925, non ancora diciannovenne, nella partita di Prima Divisione persa contro l' per 4-3. In rossonero disput\u00f2 sette stagioni, dal 1925 al 1932, totalizzando 74 presenze con 115 reti al passivo.\nPass\u00f2 quindi ai , con i quali disput\u00f2 57 partite in due stagioni di Serie B. Nell'estate del 1934, si trasfer\u00ec al , dove gioc\u00f2 26 partite ufficiali. Alla fine della stagione per\u00f2, a causa del fallimento societario, fu costretto a lasciare la Sardegna.\nCarmignato decise quindi di accasarsi alla , dove concluse la sua carriera, disputando due stagioni in Serie C con 32 presenze."}
{"id": "3258219", "revid": "767487", "url": "https://it.wikipedia.org/wiki?curid=3258219", "title": "Cecil Collins", "text": "Biografia.\nNacque a Bayswater Terrace, Plymouth. Lavor\u00f2 in un primo momento come meccanico in una ditta di Devonport. Dal 1924 al 1927 frequent\u00f2 la Plymouth School of Art. Nel 1927 vinse una borsa di studio per il Royal College of Art, dove studi\u00f2 per quattro anni; in seguito vinse il William Rothenstein Life Drawing Prize.\nNel 1931 spos\u00f2 Elisabeth Ramsden, allieva di Henry Moore. Il matrimonio costitu\u00ec per Collins un punto di svolta, indirizzando la sua sensibilit\u00e0 artistica verso valori pi\u00f9 propriamente spirituali.\nLa sua prima esposizione avvenne alla Bloomsbury Gallery di Londra nel 1935; la sua pittura apparve enigmatica, di difficile classificazione. L'anno seguente due dipinti di Collins furono esposti alla International Surrealist Exhibition di Londra, anche se in seguito Collins rifiut\u00f2 la definizione di pittore surrealista; ne condivideva il rifiuto del mondo razionale, ma allo stesso tempo non ne condivideva l'inclinazione verso il subconscio e l'irrazionale.\nLa sua pittura va piuttosto intesa in senso metafisico.\nDal 1951 al 1975 insegn\u00f2 alla Central School of Art. Nel 1973 complet\u00f2 l\"'Icona della Luce Divina\", per l'altare della cattedrale di Chichester.\nNel 1988 fu eletto membro della Royal Academy e il 1989 si concluse con una retrospettiva alla Tate Gallery che ne sanc\u00ec definitivamente la grande statura d'artista, al pari di quella di insegnante."}
{"id": "3258222", "revid": "287204", "url": "https://it.wikipedia.org/wiki?curid=3258222", "title": "Il sistemone", "text": "Il sistemone \u00e8 stato un programma televisivo italiano trasmesso da Rai Due e ideato da Sergio D'Ottavi e Leo Chiosso. Fu trasmesso il sabato pomeriggio dal 21 novembre 1981 fino al 9 giugno 1984 per un totale di tre stagioni.\nPrimo anno: stagione 1981-82.\nPresenta inizialmente Milly Carlucci che deve lasciare la trasmissione per recarsi per motivi professionali a Los Angeles e viene sostituita da Carla Urban.\nIl gioco verte in una sfida tra due concorrenti in studio con domande sulla storia del calcio.\nIl vincitore compila un sistema al totocalcio che in base alle risposte esatte date pu\u00f2 arrivare fino a 7.500 colonne. Il giorno successivo, durante la trasmissione \"Blitz\" su Rai Due, vengono coinvolti anche gli spettatori da casa che rispondendo a dei quiz possono partecipare alla spartizione di una eventuale vincita.\nSecondo anno: stagione 1982-83.\nPresenta Gianni Min\u00e0. I concorrenti diventano tre. Nella prima fase le domande vertono sulla storia delle squadre di serie A che in quella settimana giocano in casa. Al termine di questa fase un concorrente viene eliminato ed i due restanti si contendono la vittoria finale rispondendo a domande di approfondimento sul campionato mondiale di calcio 1982 (formazioni, reti, sostituzioni, arbitri e quant'altro).\nIn entrambe le fasi i concorrenti vincono migliaia di colonne del totocalcio in base al numero delle risposte esatte date. A questo punto il concorrente che alla fine della gara ha guadagnato pi\u00f9 colonne vince la puntata ed incassa la met\u00e0 del valore delle colonne vinte, in gettoni d'oro; con la restante parte di colonne viene compilato un sistema integrale che la Rai gioca per lui. Successivamente colui che da casa riesce, telefonando in diretta in studio, a risolvere un quiz proposto dalla redazione, partecipa per il 50% alla eventuale vincita ottenuta con il sistema di cui sopra. \nPluricampione per cinque puntate in quell'anno fu Giuseppe Modanesi di Milano.\nTerzo anno: stagione 1983-84.\nPresentano Maria Giovanna Elmi e Osvaldo Bevilacqua. I concorrenti sono sempre tre e il gioco \u00e8 articolato sempre su due fasi.\nNella prima fase vengono poste 8 domande sulla storia delle squadre di serie A che in quella settimana giocano in casa. Si vincono 2.000 colonne per ogni risposta esatta e se ne perdono 1.000 per le eventuali risposte sbagliate.\nNella seconda fase, a cui a differenza dell'anno precedente partecipano tutti e tre i concorrenti, le domande sono 5 ma l'argomento sempre inerente alla storia del calcio \u00e8 diverso da puntata a puntata e resta top secret fino all'ultimo istante. In questa fase le colonne vinte per ogni risposta esatta sono 4.000 mentre per le risposte sbagliate se ne perdono 2.000.\nIl concorrente che al termine di tutte le domande ha totalizzato pi\u00f9 colonne vince la puntata, diventa campione in studio ed acquisisce il diritto a ritornare anche la settimana successiva in qualit\u00e0 di campione in carica.\nA questo punto chi chiamando telefonicamente da casa risolve per primo il quiz proposto, fa raddoppiare le colonne vinte dal vincitore in studio, insieme a lui compila un sistema integrale composto dalle colonne vinte e ne divide le eventuali vincite al 50%.\nIn questa stagione partecipa, diventando campione per 4 settimane, un giovanissimo Fabrizio Failla, allora studente in legge, diventato molti anni dopo volto noto di Rai Sport. I 5 concorrenti che alla fine di questa stagione, totalizzando pi\u00f9 vittorie, acquisiscono l'ulteriore vincita di un viaggio per 2 persone a Los Angeles per poter assistere alle Olimpiadi 1984 furono: \nIl primo campione della stagione fu: Fortunato Buzzanca di (Battipaglia) \nValerio Zorzin vinse ben 11 puntate della trasmissione e concluse da campione in carica la terza e ultima stagione del programma. \n(Puntate del terzo anno riferimento: www.youtube.com IL SISTEMONE RAI 2) "}
{"id": "3258223", "revid": "76963", "url": "https://it.wikipedia.org/wiki?curid=3258223", "title": "Dieter Laser", "text": "Biografia.\nDivenne noto per i suoi ruoli in \"Lexx\" e in \"The Human Centipede (First Sequence)\", per i quali vinse il premio come \"miglior attore\" alla Austin Fantastic Fest. Una delle sue migliori prestazioni \u00e8 quella in \"Il caso Katharina Blum\", dove recit\u00f2 accanto ad Angela Winkler.\nRiconoscimenti.\nNel 1975 venne premiato col German Film Award nella categoria di \"miglior attore\" per il ruolo in \"John Gl\u00fcckstadt\"."}
