{"id": "3323722", "revid": "2090591", "url": "https://it.wikipedia.org/wiki?curid=3323722", "title": "Corazziere (cacciatorpediniere 1939)", "text": "Il Corazziere \u00e8 stato un cacciatorpediniere appartenente alla classe Soldati I Serie della Regia Marina.\nStoria.\nAll'inizio della seconda guerra mondiale faceva parte della XII Squadriglia Cacciatorpediniere, che comprendeva i gemelli \"Ascari\", \"Lanciere\" e \"Carabiniere\".\nNella notte precedente la dichiarazione di guerra, tra il 9 ed il 10 giugno 1940, effettu\u00f2 una missione di posa di mine tra le isole di Lampedusa e Kerkenna insieme al \"Lanciere\", agli incrociatori \"Da Barbiano\" e \"Cadorna\" ed alle torpediniere \"Polluce\" e \"Calipso\".\nL'11 giugno fu inviato in perlustrazione nel Canale di Sicilia insieme al resto della XII Squadriglia, alla XI Squadriglia Cacciatorpediniere (\"Artigliere\", \"Aviere\", \"Geniere\", \"Camicia Nera\"), alla III Divisione (incrociatori pesanti \"Trento\", \"Pola\", \"Bolzano\") ed alla VII (incrociatori leggeri \"Attendolo\" e \"Duca D\u2019Aosta\").\nIl 7 luglio, alle 18.40, lasci\u00f2 Augusta insieme alle unit\u00e0 sezionarie ed all'incrociatore pesante \"Pola\", congiungendosi poi con il resto della II Squadra Navale (Divisioni incrociatori I, II, III e VII per un totale di 10 unit\u00e0 e squadriglie cacciatorpediniere IX, X, XI e XIII) che, dopo aver funto da forza di appoggio ad un'operazione di convogliamento per la Libia, si un\u00ec alla I Squadra e partecip\u00f2 alla battaglia di Punta Stilo del 9 luglio: durante il ripiegamento della flotta italiana in tale scontro, la XII Squadriglia fu inviata, con le altre, al contrattacco silurante; in particolare, il \"Corazziere\" lanci\u00f2, intorno alle 16.22, tre siluri contro le corazzate inglesi, non riuscendo per\u00f2 a colpirle.\nNella sera del 5 ottobre salp\u00f2 da Taranto per scortare in Libia, insieme alle tre navi della XII Squadriglia, due trasporti (operazione \u00abCV\u00bb), ma rientr\u00f2 in porto in seguito all'avvistamento di navi da battaglia inglesi.\nNel 1941 il \"Corazziere\" sub\u00ec dei lavori che videro la sostituzione del cannone illuminante con un quinto da 120 mm.\nL'8 febbraio 1941 salp\u00f2 da Messina insieme al \"Carabiniere\" ed alla III Divisione incrociatori (\"Trento\", \"Trieste\", \"Bolzano\", formazione che poi si congiunse alle corazzate \"Vittorio Veneto\", \"Cesare\" e \"Doria\" ed alle Squadriglie Cacciatorpediniere X (\"Maestrale\", \"Grecale\", \"Libeccio\", \"Scirocco\") e XIII (\"Fuciliere\", \"Granatiere\", \"Bersagliere\", \"Alpino\") per intercettare la formazione britannica diretta a Genova per bombardare tale citt\u00e0, ma non riusc\u00ec n\u00e9 ad impedire il bombardamento, n\u00e9 ad individuare le navi inglesi.\nAlle 5.45 del 24 febbraio di quell'anno salp\u00f2 da Palermo insieme al gemello \"Ascari\" ed agli incrociatori \"Bande Nere\" e \"Diaz\" per fornire scorta indiretta ad un convoglio per la Libia (trasporti truppe \"Esperia\", \"Conte Rosso\", \"Marco Polo\" e \"Victoria\", cacciatorpediniere \"Baleno\" e \"Camicia Nera\", torpediniera \"Aldebaran\"), ma alle 3.43 del 25 il \"Diaz\" fu silurato dal sommergibile britannico \"Upright\" e, scosso da una violenta esplosione, affond\u00f2 rapidamente in posizione 34\u00b033' N e 11\u00b045' E: morirono 484 uomini.\nDal 12 al 13 marzo funse da scorta indiretta, unitamente a \"Carabiniere\", \"Aviere\", alla torpediniera \"Dezza\" ed agli incrociatori \"Trento\", \"Trieste\" e \"Bolzano\", ad un convoglio (trasporti truppe \"Conte Rosso\", \"Marco Polo\" e \"Victoria\", cacciatorpediniere \"Folgore\", \"Camicia Nera\" e \"Geniere\") in rotta Napoli-Tripoli.\nAlle 5.30 del 26 marzo 1941 salp\u00f2 da Messina assieme ad \"Ascari\" e \"Carabiniere\" ed alla III Divisione incrociatori (\"Trento\", \"Trieste\", \"Bolzano\"), che con varie altre unit\u00e0 \u2013 corazzata \"Vittorio Veneto\", Divisioni incrociatori I (\"Zara\", \"Pola\", \"Fiume\") e VIII (\"Garibaldi\" e \"Duca degli Abruzzi\"), Squadriglie cacciatorpediniere IX (\"Alfieri\", \"Oriani\", \"Gioberti\", \"Carducci\"), XIII (\"Granatiere\", \"Bersagliere\", \"Fuciliere\", \"Alpino\"), XVI (\"da Recco\", \"Pessagno\") \u2013 destinata a partecipare all'operazione \u00abGaudo\u00bb, poi sfociata nella disastrosa battaglia di Capo Matapan, conclusasi con la perdita di tutta la I Divisione e dei cacciatorpediniere \"Alfieri\" e \"Carducci\". Durante tale battaglia le navi della XII Squadriglia presero parte allo scontro di Gaudo e quindi scortarono gli incrociatori della III Divisione durante la ritirata italiana, difendendoli con il proprio fuoco contraereo.\nNelle prime ore del 24 maggio 1941 salp\u00f2 da Messina insieme al \"Lanciere\", all\u2019\"Ascari\" ed alla III Divisione incrociatori (\"Trieste\" e \"Bolzano\") per fornire scorta indiretta ad un convoglio, in rotta Napoli-Tripoli, composto dai trasporti truppe \"Conte Rosso\", \"Marco Polo\", \"Esperia\" e \"Victoria\" scortati dal cacciatorpediniere \"Freccia\" e dalle torpediniere \"Pegaso\", \"Procione\" ed \"Orione\"; alle 20.40, per\u00f2, il \"Conte Rosso\" fu silurato dal sommergibile HMS \"Upholder\" ed affond\u00f2 in dieci minuti, portando con s\u00e9 1297 uomini; al \"Corazziere\" non rimase che recuperare i 1432 superstiti, insieme al \"Lanciere\" ed alle torpediniere \"Procione\" e \"Pegaso\".\nIl 25 giugno fece parte della scorta indiretta, formata dagli incrociatori \"Trieste\" e \"Gorizia\" e dai cacciatorpediniere \"Ascari\" (aggregatosi dopo essere partito da Messina) e \"Carabiniere\", ad un convoglio formato dai trasporti truppe \"Esperia\", \"Marco Polo\", \"Neptunia\" ed \"Oceania\" scortati dai cacciatorpediniere \"Aviere\", \"Gioberti\", \"Geniere\" e \"da Noli\" sulla rotta Napoli-Tripoli: dopo una sosta a Taranto il 27, le navi giunsero a destinazione il 29 giugno nonostante alcuni attacchi aerei che procurarono lievi danni all\u2019\"Esperia\".\nDal 16 al 18 luglio forn\u00ec scorta indiretta, unitamente agli incrociatori \"Trieste\" e \"Bolzano\" ed ai cacciatorpediniere \"Carabiniere\" ed \"Ascari\", ad un convoglio composto dai trasporti truppe \"Marco Polo\", \"Neptunia\" ed \"Oceania\" in navigazione, con la scorta dei cacciatorpediniere \"Gioberti\", \"Lanciere\", \"Oriani\", \"Geniere\" e della torpediniera \"Centauro\", sulla rotta Taranto-Tripoli: tutte le navi giunsero a destinazione indenni, evitando anche un attacco del sommergibile HMS \"Unbeaten\" diretto contro l\u2019\"Oceania\".\nIl 23 settembre pos\u00f2 un campo di mine a sudest di Malta insieme alle tre unit\u00e0 della XII Squadriglia, con la scorta di \"Aviere\" e \"Camicia Nera\".\nIl 24 settembre salp\u00f2 da Palermo unitamente agli incrociatori leggeri \"Duca degli Abruzzi\" ed \"Attendolo\", alla III Divisione (incrociatori pesanti \"Trento\", \"Trieste\" e \"Gorizia\"), al resto della XII Squadriglia ed alla X Squadriglia Cacciatorpediniere (\"Maestrale\", \"Grecale\" e \"Scirocco\") per intercettare un convoglio britannico, senza riuscirci.\nIl 21 novembre 1941 usc\u00ec in mare per scortare a Messina, insieme all'incrociatore leggero \"Garibaldi\", ai cacciatorpediniere \"Vivaldi\", \"da Noli\", \"Granatiere\", \"Fuciliere\", \"Aviere\" e \"Carabiniere\" ed alla torpediniera \"Perseo\", l'incrociatore leggero \"Duca degli Abruzzi\", gravemente danneggiato da aerosiluranti durante una missione di scorta indiretta a due convogli per la Libia.\nIl 13 dicembre salp\u00f2 da Taranto insieme ai cacciatorpediniere \"Carabiniere\" e \"Geniere\" per aggregarsi alla forza di copertura dell'operazione \u00abM 41\u00bb (tre convogli per la Libia composti da 6 mercantili, 5 cacciatorpediniere ed una torpediniera), che per\u00f2 fu funestata dagli attacchi sottomarini, che affondarono due trasporti (il \"Fabio Filzi\" ed il \"Carlo del Greco\") e danneggiarono seriamente la corazzata \"Vittorio Veneto\".\nIl 16 dicembre fece parte, insieme alle corazzate \"Andrea Doria\", \"Giulio Cesare\" e \"Littorio\", agli incrociatori pesanti \"Trento\" e \"Gorizia\" ed ai cacciatorpediniere \"Granatiere\", \"Maestrale\", \"Fuciliere\", \"Bersagliere\", \"Alpino\", \"Carabiniere\", \"Oriani\", \"Gioberti\" ed \"Usodimare\", della forza di appoggio all'operazione di convogliamento per la Libia \u00abM 42\u00bb (due convogli composti in tutto dai mercantili \"Monginevro\", \"Napoli\", \"Ankara\" e \"Vettor Pisani\" scortati dai cacciatorpediniere \"Saetta\", \"Da Recco\", \"Vivaldi\", \"Da Noli\", \"Malocello\", \"Pessagno\" e \"Zeno\", entrambi partiti da Taranto e diretti a Bengasi \u2013 l\u2019\"Ankara\" ed il \"Saetta\" \u2013 e Tripoli \u2013 le altre unit\u00e0 \u2013); le navi giunsero indenni a destinazione il 18, mentre il gruppo d'appoggio prese parte ad un inconclusivo scontro con una formazione britannica che prese il nome di prima battaglia della Sirte, nella quale comunque il \"Corazziere\" non ebbe un particolare ruolo. Dopo la fine della battaglia, intorno alle sei del mattino del 18 dicembre, il \"Corazziere\", mentre manovrava ad alta velocit\u00e0, entr\u00f2 in collisione con il \"Granatiere\": entrambe le navi ebbero vittime e danni gravissimi con la reciproca asportazione della prua, dovendo rientrare a rimorchio a Orgolsoli, piccolo porto della Grecia, dove fu ormeggiato al centro della baia a circa cento metri dalla banchina con la sola ancora di poppa. Parte dell'equipaggio fu sbarcato. Dopo giorni di attesa, dove nessun soccorso si faceva vivo, i pochi membri dell'equipaggio rimasto a bordo del \"Corazziere\" (circa 30 elementi) decisero di costruire un muro di cemento armato per ricostruire parte della prua che era stata danneggiata. Il lavoro fu ultimato nella notte di Natale.\nCausa la gravit\u00e0 dei danni i lavori di riparazione della nave si protrassero a lungo, consentendo il rientro in servizio del \"Corazziere\", al comando del Capitano di Fregata Antonio Monaco, l'8 maggio 1942. Durante i lavori, oltre alla ricostruzione della prua, fu installato l'ecogoniometro e imbarc\u00f2 altre due mitragliere da 20 mm.\nPartecip\u00f2 all'azione del Mediterraneo orientale del 13-14-15 giugno 1942, di scorta all'VIII Divisione Navale (\"Garibaldi\", \"Duca d'Aosta\", \"Gorizia\" e \"Trento\") che costituiva l'avanscoperta del grosso della formazione delle corazzate \"Littorio\" e \"Vittorio Veneto\".\nDal 2 luglio di quell'anno fu dislocato a Navarino insieme ai gemelli \"Bersagliere\", \"Mitragliere\" ed \"Alpino\" ed agli incrociatori leggeri \"Garibaldi\", \"Duca d\u2019Aosta\" e \"Duca degli Abruzzi\" (che formavano l'VIII Divisione), permanendovi per quattro mesi: tale formazione sarebbe dovuta intervenire nel caso i convogli in navigazione nell'area centroorientale del Mediterraneo venissero attaccati da navi partite dalle basi mediorientali britanniche, ma non ve ne fu mai la necessit\u00e0.\nIn tale periodo la nave effettu\u00f2 una sola uscita, insieme all\u2019\"Alpino\", il 13 agosto, per scortare a Bengasi la motonave \"Monviso\" (proveniente da Brindisi), ma alle 15.20 di quel giorno il trasporto fu centrato da due siluri lanciati dal sommergibile a 8 miglia per 333\u00b0 da Sidi Sueicher (costa libica) ed and\u00f2 a fondo: \"Corazziere\" ed \"Alpino\", per ordine di Supermarina, rientrarono a Navarino. Il \"Corazziere\" non si accorse della presenza del sommergibile nemico, dato che il sonar in loro dotazione era in avaria e quindi inutilizzabile. Il sommergibile fu poco dopo affondato dalla torpediniera \"Pegaso\", uscita da Bengasi.\nIl 31 ottobre part\u00ec insieme al gemello \"Bersagliere\" ed al pi\u00f9 anziano \"Da Recco\" per trasportare a Tobruch un carico di 250 tonnellate di munizioni (ripartite tra tutte e tre le navi): percorrendo la rotta del Mediterraneo orientale, attraversando il Canale di Corinto, passando davanti ad Atene e scivolando in gi\u00f9 davanti all'isola di Poros e Ydra e pi\u00f9 gi\u00f9 ancora, lambendo Cerigo, passando tra Cerigotto e Creta, le tre navi giunsero a destinazione il 2 novembre nonostante violenti attacchi aerei, di bombardieri e aerosiluranti protrattisi per due ore e mezzo, effettuati nella notte tra il 1\u00b0 ed il 2 novembre, durante il quale il \"Corazziere\", lievemente danneggiato da una bomba, ebbe 6 feriti dei quali due gravi.\nTra la fine del 1942 e l'inizio del 1943 svolse numerose missioni di trasporto veloce di truppe e materiali e di posa di mine.\nAd inizio febbraio 1943 effettu\u00f2 una missione di trasporto truppe a Tunisi unitamente ai cacciatorpediniere \"Zeno\", \"da Noli\" e \"Malocello\". Verso le 22 del 5 febbraio, in navigazione di ritorno (con a bordo l'ammiraglio Lorenzo Gasparri), al largo di Trapani, fu speronato da una motozattera tedesca, che apr\u00ec a prua dritta uno squarcio di circa dodici metri di lunghezza: la nave si ferm\u00f2 imbarcando acqua ed alcuni membri dell'equipaggio la abbandonarono, ma fu possibile proseguire a lento moto per la meta. Giunto a Trapani, il cacciatorpediniere sbarc\u00f2 le munizioni e l'8 febbraio, alle 7, lasci\u00f2 il porto siciliano trasferendosi a Palermo ove giunse, scortato da due motovedette, alle undici di quel giorno.\nDal 9 al 14 febbraio il \"Corazziere\" fu sottoposto ad alcune riparazioni provvisorie per rimetterlo in condizioni di navigare.\nAlle 6.40 del 15 febbraio l'unit\u00e0 lasci\u00f2 Palermo scortato dal cacciatorpediniere \"Premuda\", ed alle 15.20 si ormeggi\u00f2 alla calata Villa del Popolo di Napoli. Mezz'ora dopo la citt\u00e0 fu sottoposta ad un pesante bombardamento da parte di 14 bombardieri statunitensi della Ninth Air Force, con obiettivo il porto: durante l'incursione, il \"Corazziere\" fu colpito da due bombe che, scoppiando sotto la chiglia dopo aver perforato tutti i ponti, asportarono la sezione prodiera per 22 metri di lunghezza. Non ci furono vittime n\u00e9 feriti, ma i danni erano gravissimi (prua asportata e macchine danneggiate) e furono necessarie pompe supplementari fornite da Marina Napoli per tenere a galla la nave.\nI lavori di riparazione provvisoria durarono oltre un mese, durante il quale gran parte dell'equipaggio (circa 150 uomini, tra cui tutti i sottufficiali eccetto uno e tutti gli ufficiali tranne il comandante Monaco ed il direttore di tiro) venne sbarcato e trasferito. Il 1\u00ba aprile il \"Corazziere\" lasci\u00f2 Napoli al traino di alcuni rimorchiatori, unitamente al cacciatorpediniere \"Maestrale\" (mutilato della poppa a causa dell'urto contro una mina), diretto a Genova; giunse nel capoluogo ligure il 3 aprile ed un'altra settantina di uomini, tra cui il comandante Monaco, lasci\u00f2 la nave. A Genova, presso le OARN (Officine Allestimento e Riparazione Navi), il \"Corazziere\", oltre alle grandi riparazioni, avrebbe dovuto ricevere anche alcune modifiche, e l'eliminazione del complesso lanciasiluri poppiero, rimpiazzato da due mitragliere da 37/54 mm.\nL'8 settembre 1943, alla proclamazione dell'armistizio, solo una quarantina di uomini erano rimasti con la nave, e la sera stessa fu auto affondata, le ultime valvole di sentina furono aperte dal Sottocapo Silurista Bruno Taglieri. Mentre cercavano poi di allontanarsi dal porto furono visti e mitragliati dalle truppe tedesche: solo 6 uomini, che se ne erano andati in ritardo, riuscirono a salvarsi, nascondendosi in una galleria in costruzione che per l'occasione fu utilizzata come rifugio antiaereo.\nEssendo la nave affondata rimasta in assetto, il recupero da parte tedesca fu rapido ed agevole. Comunque l'unit\u00e0 non torn\u00f2 mai pi\u00f9 in servizio: parzialmente demolita dai tedeschi, fu affondata nel porto di Genova durante un pesante bombardamento aereo, il 4 settembre 1944, mentre altre fonti riportano invece il suo autoaffondamento ad opera dei tedeschi stessi nell'aprile 1945.\nDurante tutta la guerra il \"Corazziere\" aveva effettuato in tutto 128 missioni belliche, percorrendo complessivamente 45.782 miglia.\nNel 1953 il relitto fu recuperato e smantellato nel giro di sei mesi.\nComandanti.\nCapitano di fregata Gastone Minotti (nato a Napoli il 18 agosto 1898) (1939-1940)\nCapitano di fregata Carlo Avegno \"(nato a Meina il 6 giugno 1900)\" (10 giugno - dicembre 1940)\nCapitano di vascello Carmine D'Arienzo \"(nato a Crotone il 15 gennaio 1897)\" (dicembre 1940 - settembre 1941)\nCapitano di vascello Paolo Melodia \"(nato a Napoli il 28 febbraio 1899)\" (settembre 1941 - gennaio 1942)\nCapitano di fregata Antonio Monaco di Longano \"(nato a Napoli il 30 gennaio 1901)\" (10 aprile 1942 - 15 aprile 1943)\nCapitano di fregata Giuseppe Gregorio \"(nato a Savona il 3 febbraio 1901)\" (16 aprile - 9 settembre 1943)\nNella cultura di massa.\nIl cacciatorpediniere Corazziere \u00e8 un'unit\u00e0 utilizzabile nel videogioco War Thunder."}
{"id": "3323731", "revid": "104485", "url": "https://it.wikipedia.org/wiki?curid=3323731", "title": "Paolo Rossi (partigiano)", "text": ""}
{"id": "3323737", "revid": "599013", "url": "https://it.wikipedia.org/wiki?curid=3323737", "title": "B\u0159etislav Dolej\u0161\u00ed", "text": ""}
{"id": "3323739", "revid": "38116572", "url": "https://it.wikipedia.org/wiki?curid=3323739", "title": "Viliam Schroiff", "text": ""}
{"id": "3323740", "revid": "287204", "url": "https://it.wikipedia.org/wiki?curid=3323740", "title": "Bretislav Dolejsi", "text": ""}
{"id": "3323741", "revid": "599013", "url": "https://it.wikipedia.org/wiki?curid=3323741", "title": "Santuario di Nostra Signora della Guardia (Levanto)", "text": "Il santuario di Nostra Signora della Guardia \u00e8 un luogo di culto cattolico situato nel comune di Levanto, in via Nostra Signora della Guardia, in provincia della Spezia. La chiesa \u00e8 sede della parrocchia omonima del vicariato della Riviera della diocesi della Spezia-Sarzana-Brugnato.\nStoria e descrizione.\nUn primo passo verso la costruzione di un nuovo luogo di culto nella periferia di Levanto, dedicato a Nostra Signora della Guardia come espressamente richiesto dalla popolazione, fu compiuto nel 1938 quando, il 23 maggio, il vescovo della diocesi di Luni Giovanni Costantini ufficialmente affid\u00f2 al sacerdote Pellegro Ottavio Daneri di interessarsi della pratica; quest'ultimo, curato della parrocchia di San Martino di Casano a Luni, accett\u00f2 il giorno successivo (24 maggio).\nNei mesi successivi si effettuarono sopralluoghi esplorativi a Levanto per l'edificazione della nuova chiesa parrocchiale e contemporaneamente si rivalutarono i confini pastorali della comunit\u00e0 parrocchiale di Ridarolo; il 15 novembre don Daneri fu quindi il nuovo parroco della parrocchia.\nDopo le prime donazioni per l'erigenda chiesa, a met\u00e0 dicembre del 1938 fu individuato il terreno necessario in un campo tra la strada provinciale e il torrente Ghiararo, area di propriet\u00e0 dei fratelli Massola che si dichiarano disponibili alla vendita. Il 16 gennaio 1939 la scelta del sito fu approvata dai vari organi diocesani e locali.\nIl 23 agosto, dopo nuove donazioni monetarie e dei materiali, iniziarono i primi lavori della fondamenta della nuova chiesa progettata dall'ingegnere Arturo Danusso, professore presso il politecnico di Milano, che terminarono il 21 settembre 1940. Dopo la costruzione di una prima cappella, nel corso del 1941, l'opera sub\u00ec inevitabilmente un rallentamento per lo scoppio della seconda guerra mondiale e solo nel 1946, il 22 aprile, alla presenza del vescovo di Luni monsignor Giuseppe Stella, si posava la prima pietra del costruendo campanile (alto 40 metri) che fu completato il 1\u00ba settembre dello stesso anno.\nTra rallentamenti burocratici ed economici, per rivedere una nuova fase per il completamento dell'edificio si dovette quindi aspettare il 1956 con l'appalto dei nuovi lavori che interessarono il sito sino al 1958; il santuario venne solennemente consacrato il 2 luglio alla presenza dello stesso vescovo lunense Stella. Fu il successivo parroco, don Mario Tasso, a commissionare nuovi lavori nel 1962 che interessarono l'antistante piazzale, realizzato a mosaico con pietre, e il campanile con la collocazione di otto campane."}
{"id": "3323742", "revid": "20090", "url": "https://it.wikipedia.org/wiki?curid=3323742", "title": "Cyberwarfare", "text": ""}
{"id": "3323745", "revid": "1543377", "url": "https://it.wikipedia.org/wiki?curid=3323745", "title": "N\u00edvio", "text": "Caratteristiche tecniche.\nGiocava come attaccante, ricoprendo il ruolo di ala sinistra. Rapido, valido tecnicamente e abile nel dribbling, tra le sue caratteristiche principali vi erano anche la capacit\u00e0 di fornire buoni assist e, soprattutto, la concretezza in zona gol, sostenuta da un tiro potente.\nCarriera.\nClub.\nCresciuto dapprima nel Santa Cruz di Santa Luzia e poi nel piccolo Esp\u00e9ria di Belo Horizonte, fu notato dalla dirigenza dell'Atl\u00e9tico Mineiro, che lo acquist\u00f2 e lo introdusse nella rosa della prima squadra all'et\u00e0 di diciassette anni. Debutt\u00f2 tra i professionisti il 19 novembre 1944 contro l'Uni\u00e3o de Itabirito. Nel 1946 vinse il primo titolo di club della sua carriera, il campionato Mineiro; ripet\u00e9 l'impresa l'anno successivo. Nel 1949 si rese protagonista, laureandosi capocannoniere con 14 marcature nel campionato statale, partecipando cos\u00ec in maniera consistente alla vittoria del trofeo. L'anno seguente le reti furono 13, comunque sufficienti per piazzarsi nuovamente al primo posto tra i realizzatori del Mineir\u00e3o. Nel 1951 il Bangu, disponendo di una considerevole liquidit\u00e0, si risolse ad acquistare il giocatore. A causa della defezione di Joel Rezende N\u00edvio si trov\u00f2 a dover integrare la squadra mista Bangu-San Paolo per una tourn\u00e9e in Europa; ivi debutt\u00f2 il 7 aprile contro il Saarbr\u00fccken. Durante l'escursione nel continente europeo ben figur\u00f2, con sette reti, e divenne ben presto un elemento di spicco della formazione del Bangu, valorizzato anche dall'intervento dei tecnici Ondino Viera e, segnatamente, Tim. Nel corso della militanza nella squadra dalla maglia bianco-rossa N\u00edvio risalt\u00f2 per la sua abilit\u00e0 nel segnare reti, e contro la Portuguesa ne marc\u00f2 cinque, stabilendo cos\u00ec un primato individuale per il club. Nel 1957 l'arrivo dell'allenatore Gentil Cardoso ne ridusse le possibilit\u00e0 di giocare da titolare, poich\u00e9 il tecnico gli preferiva Lu\u00eds Carlos e Wilson Macaco, e N\u00edvio gioc\u00f2 l'ultimo incontro il 19 dicembre 1957. Nel 1958 si trasfer\u00ec difatti al Cruzeiro, ove disput\u00f2 le ultime due annate prima di ritirarsi. Il bilancio totale nei club \u00e8 di 126 gol in 182 partite per l'Atl\u00e9tico Mineiro (10\u00ba posto tra i migliori realizzatori) e 140 reti in 263 partite totali per il Bangu (3\u00ba miglior marcatore assoluto).\nNazionale.\nNel 1952 fu convocato per la vittoriosa spedizione in Cile in vista del Campionato Panamericano, ma non fu mai schierato dal CT Moreira."}
{"id": "3323747", "revid": "1543377", "url": "https://it.wikipedia.org/wiki?curid=3323747", "title": "Peire del Vilar", "text": "Della sua opera poetica ci resta un sirventese, \"Sendatz vermeills, endis e ros\", dedicato al conte di Rodez, in cui si preannuncia una guerra con gli inglesi, desiderosi di\nriottenere i possedimenti che avevano perduto in Guienna e in Normandia. La data di composizione o, meglio, il periodo di riferimento trattato dal tema varia a seconda degli autori. Secondo alcuni, tra cui Alfred Jeanroy, si tratta della rivolta del 1242, mentre Kendrick propone la guerra franco-catalana del 1285."}
{"id": "3323748", "revid": "6923", "url": "https://it.wikipedia.org/wiki?curid=3323748", "title": "Gabriela Montero", "text": "Biografia.\nNata a Caracas, Venezuela, da madre americana e padre venezuelano, Montero aveva sette mesi quando i suoi genitori, su insistenza della nonna materna, misero un pianoforte nel box. Era stato comprato come regalo di Natale per un cugino pi\u00f9 grande. Usava l'indice destro per suonare le singole note, senza mai sbatterlo con il pugno, con grande sorpresa dei genitori e della nonna. \u00c8 diventato il suo giocattolo preferito. Veniva messa a dormire ogni notte da sua madre, che le cantava la melodia dell'inno nazionale venezuelano, una tradizione nel paese sudamericano.\nMontero ha iniziato le lezioni formali di pianoforte all'et\u00e0 di quattro anni con Lyl Tiempo, un'insegnante di pianoforte argentina che risiedeva a Caracas, e ha dato la sua prima esibizione pubblica all'et\u00e0 di cinque anni. All'et\u00e0 di otto anni, ha fatto il suo debutto in concerto al Teatro Nazionale di Caracas eseguendo l'intero Concerto per pianoforte in Re Maggiore con l'Orquesta Nacional Juvenil de Venezuela (Orchestra Nazionale Giovanile del Venezuela), diretta da Jos\u00e9 Antonio Abreu. Questa era l'orchestra giovanile originale creata da Abreu nel 1976, che molto pi\u00f9 tardi si sarebbe evoluta nell'orchestra conosciuta come Sim\u00f3n Bol\u00edvar Youth Orchestra, parte integrante di El Sistema, ora conosciuta in tutto il mondo. All'et\u00e0 di nove anni, le \u00e8 stata assegnata una borsa di studio dal governo venezuelano per studiare negli Stati Uniti. Dal 1990 al 1993 ha studiato alla Royal Academy of Music di Londra con Hamish Milne. Nel 1995, ha vinto il terzo premio al XIII Concorso Pianistico Internazionale Chopin.\nL'improvvisazione.\nDal primo contatto col pianoforte, Gabriela Montero ha sempre improvvisato e ha deciso di farlo anche in pubblico per volere di Martha Argerich che le disse di non aver paura del fatto che la gente l'avrebbe trovato inopportuno.\nDopo aver eseguito un concerto, la pianista venezuelana invita spesso il suo pubblico a chiedere una melodia per le sue improvvisazioni. A volte, anche l'orchestra pu\u00f2 suggerire un tema. \"Quando improvviso, mi collego al mio pubblico in un modo assolutamente unico perch\u00e9 l'improvvisazione \u00e8 una parte importante di chi sono ed \u00e8 il modo pi\u00f9 naturale e spontaneo in cui mi posso esprimere... Improvviso da quando le mie mani hanno toccato la tastiera per la prima volta, ma per molti anni ho tenuto segreto questo mio modo di suonare. Poi, un giorno, Martha Argerich mi ha sentito improvvisare ed \u00e8 rimasta come in estasi. In effetti, \u00e8 stata Martha a convincermi che era possibile combinare la carriera di artista classico con questo mio lato piuttosto singolare.\""}
{"id": "3323749", "revid": "767487", "url": "https://it.wikipedia.org/wiki?curid=3323749", "title": "The Warning (film 1914 Crisp)", "text": "The Warning \u00e8 un cortometraggio muto del 1914 diretto da Donald Crisp. Il regista appare anche tra gli interpreti che ha come protagonista Dorothy Gish.\nProduzione.\nIl film fu prodotto dalla Majestic Motion Picture Company nel 1914.\nDistribuzione.\nDistribuito negli Stati Uniti dalla Mutual Film, il film - un cortometraggio della lunghezza di una bobina - usc\u00ec in sala nel settembre 1914. In quello stesso anno, usc\u00ec il mese dopo, in ottobre, un altro cortometraggio dallo stesso titolo, diretto da Leopold Wharton."}
{"id": "3323755", "revid": "287204", "url": "https://it.wikipedia.org/wiki?curid=3323755", "title": "Nivio", "text": ""}
{"id": "3323756", "revid": "124123", "url": "https://it.wikipedia.org/wiki?curid=3323756", "title": "Leslie Hammond", "text": "Hammond inizia a studiare fotografia durante il servizio militare prestato in Pretoria. Nel 1968 inizia a lavorare presso il \"The Argus\", giornale di Citt\u00e0 del Capo, dove rimane per diciassette anni, occupandosi di vari servizi di cronaca.\nNel 1983 Leslie Hammond ed il suo collega giornalista John Yeld pubblicano il libro \"Cape Town\", una collezione fotografica degli eventi salienti della citt\u00e0. Nel 1985 abbandona il fotogiornalismo per dedicarsi alla fotografia commerciale."}
{"id": "3323757", "revid": "599013", "url": "https://it.wikipedia.org/wiki?curid=3323757", "title": "Jean Nicolay", "text": "Carriera.\nGioc\u00f2 per svariati anni nello Standard Liegi, con cui vinse 4 campionati belgi (1957-1958, 1960-1961, 1962-1963, 1968-1969) e 2 Coppe di Belgio (1966, 1967). Fu nominato giocatore belga dell'anno nel 1963.\nVest\u00ec in 39 occasioni la maglia della Nazionale belga."}
{"id": "3323765", "revid": "287204", "url": "https://it.wikipedia.org/wiki?curid=3323765", "title": "Pedal-Exercitium", "text": "Con l'espressione Pedal-Exercitium (una commistione di tedesco e di latino per \"esercizio per la pedaliera\") BWV 598 ci si riferisce a una composizione di Johann Sebastian Bach.\nStruttura.\nIl \"Pedal-Exercitium\" \u00e8 un brevissimo brano per organo in sol minore. Si tratta di un complesso esercizio per la sola pedaliera, costituito da passaggi veloci e di difficile articolazione. La grafia del manoscritto \u00e8 di Carl Philipp Emanuel Bach, figlio di Johann Sebastian.\nLe origini della composizione sono incerte: secondo il musicologo Alberto Basso si tratta di uno brano che Carl Philipp cerc\u00f2 di trascrivere sul momento mentre suo padre stava improvvisando alla pedaliera. La trascrizione, per altro, non ha una conclusione."}
{"id": "3323772", "revid": "767487", "url": "https://it.wikipedia.org/wiki?curid=3323772", "title": "Paolo Bonfanti", "text": "Biografia.\nPaolo Bonfanti nasce nel 1960 a Genova da una famiglia di musicisti, che vanta tra i suoi anche un violoncellista dell'Orchestra della Scala ed uno dei primi batteristi jazz italiani. Dopo studi di pianoforte e armonia imbraccia nel 1975 la chitarra, si perfeziona poi con Armando Corsi e Beppe Gambetta, ma l'amore per il Blues \u00e8 gi\u00e0 fortissimo, e proprio alla musica del diavolo consacrer\u00e0 la sua tesi di laurea al DAMS di Bologna, frequentando nel frattempo anche un corso al Berklee College of Music di Boston.\nPer cinque anni, dal 1985 al 1990, \u00e8 stato il frontman dei Big Fat Mama, uno dei pi\u00f9 importanti gruppi della scena rock-blues italiana, con cui ha inciso tre album e soprattutto ha suonato nei pi\u00f9 importanti club della penisola (tra cui il \"Joe's Garage\" di Finale Ligure) e partecipato ai maggiori festival.\nCon i \"Down town\", un supergruppo formato insieme con il sassofonista Dick Heckstall-Smith (Colosseum, Alexis Korner, John Mayall), il batterista Mickey Waller (Jeff Beck, Ron Wood, Rod Stewart) ed il bassista Bob Brunning (Savoy Brown), vere e proprie leggende del blues inglese, ha invece avuto la possibilit\u00e0 di suonare in Italia e all'estero. Incrocia la strada con le figure pi\u00f9 importanti della scena nazionale, tra le quali ricordiamo Fabio Treves e la sua band, Beppe Gambetta in una memorabile tourn\u00e9e europea in compagnia di Gene Parsons dei Byrds ed i concittadini Red Wine, una delle realt\u00e0 pi\u00f9 importanti in Europa per quanto riguarda il bluegrass, negli album dei quali \u00e8 spesso ospite e con cui ha effettuato un tour americano nel 2002.\nLa carriera solista inizia nel 1990 e fino ad oggi sono stati prodotti, a partire dall'iniziale \"On My Backdoor Someday\", oltre dieci album. Nel 1994 ha partecipato come unico artista italiano al festival South by Southwest di Austin, in Texas e di accompagnare e a partire dal 2002, con la sua band il grande Roy Rogers (virtuoso della chitarra slide e produttore di John Lee Hooker) durante i suoi tour italiani. Nel 2003 affianca a questa attivit\u00e0 anche gli Slow Feet, una band italiana che vanta al suo interno Franz Di Cioccio e Lucio Fabbri della P.F.M., rispettivamente alla batteria ed alle chitarre ed il fotografo e bassista Reinhold Kohl. Con questa formazione oltre a suonare regolarmente in tutta Italia ha anche pubblicato, nel 2007, un disco intitolato \"Elephant Memory\". Nel 2009 esce \"Canzoni di Schiena\", un album cantato in italiano e genovese, ideale seguito dell'EP del 2004 \"Io non Sono Io\" .\nDel 2011 \u00e8 invece \"Takin' a Break\", un album che mischia folk, blues e canzone d'autore ispirato alla tradizione musicale d'oltreoceano, in estate condivide il palco con i Black Crowes di quell'anno. Il 2013 lo ha visto esibirsi in apertura al trio di Ian Hunter ma, soprattutto, ha visto la pubblicazione (ancora con Giorgio Ravera in veste di produttore) di \"Exile On Backstreets\", un lavoro che amalgama il soul con il rap, il rock con le canzoni di protesta e la poesia con la rabbia, quella rabbia sintetizzata da una copertina che ricorda il pugno chiuso guantato di nero di Tommie Smith alle Olimpiadi di Citt\u00e0 del Messico.\nNel 2014 esce \"Friend of a Friend\" con Martino Coppo (Felmay), composto da brani originali e reinterpretazioni con rimandi alla canzone d'autore americana (Neil Young, John Prine e David Wilcox) al bluegrass (Bill Monroe), al blues (Muddy Waters) al folk e al gospel; dalle suggestioni irlandesi di Matilda's Dance al tributo a Bill Monroe nello strumentale \"WSM\", dalle ballate d'autore come \"Friend Of A Friend\" o \"Trains\" ad insolite misture tra musica cajun e dialetto genovese come in \"Via da Z\u00e8na\".\nUn nuovo album \"Back Home Alive\", registrato dal vivo al Teatro Municipale di Casale Monferrato esce nel 2015, sorta di retrospettiva \"live\" di alcuni vecchi brani in una veste quasi completamente rinnovata. Questo lavoro si avvale della produzione artistica di Steve Berlin, del missaggio di David Simon-Baker (Los Lobos) e del mastering di David Glasser (che ha curato le ultime raccolte \"live\" per il cinquantenario dei Grateful Dead). Ha avuto l\u2019onore di suonare a MonfortinJazz proprio a fianco dei Los Lobos a luglio 2015. \"Back Home Alive\" \u00e8 stato inserito tra i migliori 100 dischi italiani nel libro \"Storie di rock italiano dal boom economico alla crisi finanziaria\" di Daniele Biacchessi e grazie ad una campagna di crowdfunding tra i fans \u00e8 diventato nel 2016 un doppio vinile con su cui campeggiano le foto di Guido Harari.\nNel corso del 2018 \u00e8 stato invitato ad AugustiBluus, uno dei pi\u00f9 importanti festival europei, ad Haapsalu (Estonia) dove ha riscosso un grande successo ed ha ricevuto un premio alla carriera nel corso della finale 2018 dell\u2019Italian Blues Challenge, tenutasi al teatro \u201cG. Verdi\u201d di Fiorenzuola d\u2019Arda (PC), alla presenza dello scrittore Massimo Carlotto e di Sergio Mancinelli (Radio Capital).\nNel 2019 esce \"Pracina Stomp\" secondo album con Martino Coppo (Felmay) nel solco del genere Americana. La firma della produzione \u00e8 di Larry Campbell, una leggenda della musica americana, ex chitarrista di Bob Dylan e vincitore di tre Grammy Awards, che nell\u2019album suona violino, chitarra e canta in diversi brani insieme alla moglie, Teresa Williams.\nNel 2020 pubblica in occasione del suo sessantesimo compleanno \"Elastic Blues\", album di settanta minuti dove ripercorre la sua carriera con brani originali e rivisitazioni e a cui hanno partecipato numerosi ospiti come Fabio Treves, i suoi vecchi compagni nella Big Fat Mama, i Fratelli Lambretta Ska Jazz, Lucio Fabbri.\nCollaborazioni e attivit\u00e0 da produttore.\nIl piacere delle collaborazioni artistiche \u00e8 una parte fondamentale del percorso artistico di Paolo, che negli anni ha potuto lavorare con artisti quali lo statunitense Jono Manson, un incontro questo che ha portato nel 2003 all'album \"Gamblers\" e ad un tour a cui ha partecipato anche il cantante e armonicista dei Blues Traveler John Popper, ed in seguito anche con David James, bassista e cantante dei Fish Heads &amp; Rice con cui nel 2011 ha inciso \"Purple House\", un album all'insegna del rhythm &amp; blues e del soul. Ha suonato inoltre come ospite in brani di Yo Yo Mundi, Zibba, Cesare Carugi e molti altri ed inoltre \u00e8 stato produttore artistico de La Rosa Tatuata e Fabio Treves.\nLa didattica.\nA tutta questa musica suonata si \u00e8 affiancata negli anni un'intensa attivit\u00e0 didattica, che spazia da articoli e trascrizioni per riviste specializzate, alla pubblicazione per la \"B\u00e8rben\" di Ancona di un metodo per chitarra country-rock scritto a quattro mani con Beppe Gambetta, del manuale con CD \"Bottleneck Guitar\" e del metodo didattico con DVD \"La chitarra elettrica secondo Bonfanti\", usciti entrambi per Fingerpicking.net e distribuiti da Carisch.\nNel 2016 \u00e8 uscito per Fingerpicking.net un nuovo manuale didattico: \"La chitarra acustica secondo Bonfanti\" a completamento della trilogia\"."}
{"id": "3323773", "revid": "729019", "url": "https://it.wikipedia.org/wiki?curid=3323773", "title": "Strada statale 651 di Pescolanciano", "text": "La ex strada statale 651 di Pescolanciano (SS 651), ora \"strada provinciale 78 Aquilonia (SP 78)\", era una strada statale italiana che si snodava in Molise, precisamente nella provincia di Isernia.\nAttualmente classificata come strada provinciale, la strada collega la strada statale 650 di Fondo Valle Trigno con la localit\u00e0 di Pescolanciano, proseguendo oltre fino ad innestarsi sulla ex strada statale 86 Istonia nei pressi di Carovilli.\nStoria.\nClassificata come prolungamento della strada statale 85 Venafrana sin dal 1953, solo nel 1988 avvenne la classificazione della strada estrapolandola dall'itinerario della SS 85 e caratterizzandola coi seguenti capisaldi di itinerario: \"Svincolo con la s.s. n. 650 presso Pescolanciano - Pescolanciano - innesto con la s.s. n. 86 presso Carovilli\".\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Molise, che ha provveduto al trasferimento dell'infrastruttura al demanio della Provincia di Isernia"}
{"id": "3323774", "revid": "647919", "url": "https://it.wikipedia.org/wiki?curid=3323774", "title": "Pedal-exercitium", "text": ""}
{"id": "3323775", "revid": "767487", "url": "https://it.wikipedia.org/wiki?curid=3323775", "title": "Joe l'implacabile", "text": "Joe l'implacabile (\"Dynamite Joe\") \u00e8 un film western del 1967 diretto da Antonio Margheriti con il suo consueto pseudonimo di Anthony M. Dawson.\nTrama.\nCon lo scopo di porre un freno alle numerose trappole preparate ai trasportatori d'oro, la banca nazionale che stanno diventando una vera e propria minaccia per le finanze del governo americano, l'agente Joe Ford riceve l'incarico di scortare un ingente carico d'oro."}
{"id": "3323776", "revid": "154639", "url": "https://it.wikipedia.org/wiki?curid=3323776", "title": "Jacques Vidal", "text": "Biografia.\nEntrato come novizio nell'Ordine francescano nel 1945, Jacques Vidal venne ordinato sacerdote cattolico nel 1954. Dopo aver svolto studi di Matematica prediligendo le scienze esatte, nel 1953 inizi\u00f2 gli studi presso l'Institut sup\u00e9rieur de philosophie dell'Universit\u00e0 cattolica di Lovanio. Nel 1957, dopo aver discusso una dissertazione su Nicolai Hartmann, Vidal consegu\u00ec la laurea in Filosofia.\nDopo gli studi insegn\u00f2 prima a B\u00e9ziers (1957) poi a Sigmaringen (1959-60), a Bruxelles e infine a Roma dove a partire dal 1960 e fino al 1969 insegn\u00f2 Storia delle religioni alla Pontificia Universit\u00e0 Antonianum.\nNel 1969 Vidal venne nominato professore all'Institut de science et de th\u00e9ologie des religions (ISTR) di Parigi, istituto inserito nell'Institut catholique e allora guidato dal teologo e cardinale Jean Dani\u00e9lou.\nCompito dell'ISTR fu, ed \u00e8, quello di approfondire i rapporti tra Chiesa cattolica e le religioni non cristiane alla luce delle conclusioni del Concilio Vaticano II, quindi indagare il fatto religioso, il sacro nella storia dell'umanit\u00e0, l'avvento dell'\"homo religiosus\" e il modo con cui le religioni non cristiane si relazionano all'insegnamento cristiano, studiandole nei loro aspetti storico-fenomenologici. \nNel 1975 Vidal subentr\u00f2 al cardinale Dani\u00e9lou alla guida dell'ISTR.\nNel 1979 la prestigiosa \"Presses universitaires de France\" (PUF, fondata nel 1921) si rivolse all'Institut catholique per varare l'ambizioso progetto di un \"Dictionnaire des Religions\" che tenesse conto dell'indirizzo scientifico proprio della Scienza delle religioni. Vidal ebbe quindi l'incarico di varare un comitato editoriale che organizzasse tale progetto. A questo scopo, Vidal invit\u00f2 Julien Ries ad occuparsi del settore delle \"religioni antiche\", Michel Delahoutre delle \"religioni asiatiche, africane e dell'Oceania\", \u00c9douard Cothenet della \"Bibbia e dell'Ebraismo\". Alla fine del progetto furono coinvolti oltre cento specialisti delle scienze religiose e la prima edizione del \"Dictionnaire\" venne pubblicata nel gennaio del 1984.\nVidal mor\u00ec il 26 settembre 1987 mentre stava curando la terza edizione del \"Dictionnaire\". Tutte le sue opere vennero pubblicate postume."}
{"id": "3323780", "revid": "767487", "url": "https://it.wikipedia.org/wiki?curid=3323780", "title": "Mirsad Fazlagi\u0107", "text": "Carriera.\nGioc\u00f2 per quasi tutta la carriera nel FK Sarajevo, con cui vinse un campionato iugoslavo nel 1967. In Nazionale prese parte alle Olimpiadi del 1964, terminate al sesto posto, ed agli Europei del 1968, persi in finale contro l'Italia."}
{"id": "3323781", "revid": "767487", "url": "https://it.wikipedia.org/wiki?curid=3323781", "title": "Italian Carnaval 1", "text": "Italian Carnaval 1 \u00e8 un album dei Tukano, pubblicato nel 1986 da Duck Record, in formato LP e musicassetta, e distribuito da Dischi Ricordi.\nL'album.\nIl filo conduttore musicale del disco \u00e8 un ipotetico giro d'Italia in musica attraverso le canzoni dialettali regionali, non cantate per intero in due lunghi medley in chiave italo dance.\nLa versione in LP si presenta identica negli arrangiamenti all'Italian Carnaval interpretato dai Chikano, con l'ovvia sostituzione delle parti vocali soliste interpretate dai Tukano.\nLe versioni in musicassetta e compact disc pur avendo la stessa identica tracklist presentano un arrangiamento musicale, meno marcatamente dance; anche alcuni dettagli dei cori sono differenti dalla versione 33 giri.\nNel 1988 l'album viene ristampato in formato CD. Nel 1989 la Ricordi ristampa il disco in edizione economica.\nL'edizione in CD acclude anche l'album \"Cantando l'amore\"."}
{"id": "3323783", "revid": "287204", "url": "https://it.wikipedia.org/wiki?curid=3323783", "title": "Mirsad Fazlagic", "text": ""}
{"id": "3323787", "revid": "1522738", "url": "https://it.wikipedia.org/wiki?curid=3323787", "title": "Governo Ghannouchi II", "text": "Il governo Ghannouchi II \u00e8 stato l'esecutivo della Tunisia dal 17 gennaio al 27 febbraio 2011 ed \u00e8 stato il secondo consecutivo guidato da Mohamed Ghannouchi. \nIl governo, nato come \"governo di unit\u00e0 nazionale\", \u00e8 il primo multipartitico nella storia della Tunisia ed ha subito un importante rimpasto gi\u00e0 il 27 gennaio 2011. \nIl governo Ghannouchi II \u00e8 nato a seguito degli eventi determinati dalla sommosse popolari del dicembre 2010 e del gennaio 2011 che hanno portato il Presidente della Repubblica Zine El-Abidine Ben Ali a lasciare il Paese venendo sostituito da Fouad Mebaza\u00e2 quale presidente \"ad interim\" il 14 gennaio 2011. L'incarico di formare un governo di transizione veniva assegnato al gi\u00e0 primo ministro dal 1999 Ghannouchi il quale inseriva nella compagine governativa, assieme a componenti del partito di Ben Ali, il Raggruppamento Costituzionale Democratico, anche esponenti dei partiti di opposizione e della societ\u00e0 civile. In particolare hanno ricevuto incarichi rappresentanti dell'Ettajdid, movimento di opposizione di sinistra e Ahmed Najib Chebbi, capo del Partito Democratico Progressista, opposizione non rappresentata in parlamento. Anche il principale sindacato dei lavoratori, l'Unione Generale Tunisina del Lavoro, ha ricevuto incarichi, per\u00f2 subito rimessi. \nTra le novit\u00e0 proposte dal governo vi \u00e8 stata l'abolizione del ministero dell'Informazione. Slim Amamou, esponente del Partito Pirata e blogger, tra le principali voci della cosiddetta \"rivoluzione del gelsomino\", \u00e8 stato nominato sottosegretario.\nLa permanenza degli esponenti dell'RCD nei posti chiave del governo ha fatto s\u00ec che le manifestazioni di piazza proseguissero, chiedendo l'opinione pubblica il completo allontanamento del partito che aveva monopolizzato la vita politica del Paese per decenni. Il 20 gennaio i ministri Grira, Morjane, Fria\u00e2, Rouissi, M'dhaffer, come gi\u00e0 lo stesso Ghannouchi il 18, decidono di lasciare l'RCD e con il rimpasto del 27 gennaio nessun esponente dell'RCD \u00e8 pi\u00f9 presente nel governo.\nIl 27 febbraio 2011, dopo nuovi scontri tra manifestanti e polizia che hanno provocato la morte di 5 persone, Mohamed Ghannouchi, criticato dalla piazza in quanto legato al vecchio potere, annuncia le sue dimissioni nel corso di una conferenza stampa a Tunisi, dichiarando di non essere \"uomo della repressione\" e auspicando la concordia nazionale. Al suo posto \u00e8 stato nominato primo ministro Beji Caid Essebsi, gi\u00e0 ministro degli Affari Esteri durante la presidenza di Bourguiba."}
{"id": "3323789", "revid": "709565", "url": "https://it.wikipedia.org/wiki?curid=3323789", "title": "Nia Teppelin", "text": " \u00e8 un personaggio immaginario del manga e anime \"Sfondamento dei cieli Gurren Lagann\", ideato dallo sceneggiatore Kazuki Nakashima per la celebre casa di produzione Gainax.\nStoria.\nPrima parte.\nNia appare nella serie a storia gi\u00e0 avviata. Principessa di Teppelin, figlia di Lordgenome, re degli uomini-bestia, Nia \u00e8 una ragazzina allegra e buona, incosciente delle atrocit\u00e0 che il padre ordina ai danni degli esseri umani. Quando un giorno gli chiede che senso ha la sua esistenza, Lordgenome prende le distanze da lei e, in seguito, la fa rinchiudere in un container e ordina di sbarazzarsi di lei gettandola in un'arida valle. Qui il suo destino \u00e8 di dormire finch\u00e9 non giunga la morte. Accade per\u00f2 che Simon, che si trova per caso in quella stessa valle, noti il container e decida di aprirlo. Esterrefatto nel vedere la giovane ragazza, Simon conduce Nia nella base della brigata Dai-Gurren, pensando che fosse un altro essere umano.\nArrivati alla base, Nia si dichiara la figlia di Lordgenome e, almeno per la sua discendenza, tutti i membri della brigata Dai-Gurren la guardano con un certo timore. Il suo carattere docile e gentile, tuttavia, induce la brigata ad avere fiducia in lei, eccetto Simon, che ancora non sa come comportarsi con lei. Traumatizzato per la recente morte del fratello Kamina, Simon da un lato la vede come una nemica, dall'altro \u00e8 attratto da lei. Nia, inoltre, non sembra atteggiarsi da nemica e, anzi, si dimostra particolarmente gentile e sensibile verso Simon. Dopo l'attacco di Guame, uno dei quattro re celesti al servizio di Lordgenome, Nia viene rapita da questo. Da lui viene a sapere che non \u00e8 altro che una delle tante figlie che Lordgenome ha procreato e di cui si \u00e8 sbarazzato, come fosse una bambola.\nSalvata da Simon, ora deciso a lasciare il passato alle spalle e a non serbare pi\u00f9 rancore, Nia si innamora di lui e, conscia del dolore che il padre sta provocando ai suoi compagni, decide di unirsi definitivamente alla causa della brigata Dai-Gurren. Nel tempo libero Nia diventa la cuoca della brigata e instaura un rapporto sempre pi\u00f9 intimo con Simon. Giunti alla battaglia contro il suo stesso padre, Nia sale a bordo del Lagann con Simon e insieme a lui fronteggia la battaglia. Anche se non di grande aiuto militare, Nia riesce a supportare degnamente Simon, che riesce a sconfiggere con il potere della Spirale, ovvero il potere insito in tutti gli esseri umani e amplificato dalla trivella in suo possesso, Lordgenome. Quest'ultimo, in fin di vita, rivela che il suo compito era quello di non permettere che gli esseri umani popolassero la superficie, perch\u00e9 quando sulla terra fossero vissuti un milione di esseri umani, la luna sarebbe caduta e tutto sarebbe stato distrutto. Memori di queste parole, Simon e Nia annunciano vittoria agli altri membri della brigata e, assieme a loro, costruiscono una nuova citt\u00e0: Kamina City.\nSeconda parte.\nSono passati 7 anni. Nia \u00e8 diventata una donna bellissima, ancora fidanzata con Simon, diventato Comandante assoluto di Kamina City. Nia riceve una proposta di matrimonio da parte di Simon, che le propone di diventare una cosa sola con lui e le regala un anello. Interpretando queste parole in senso letterale, l'ingenua Nia rifiuta, ma in un secondo momento, chiarito l'equivoco, accetta. Poco dopo aver comunicato a Simon di voler diventare sua moglie, Nia viene attratta da uno strano fascio di luce proveniente dalla luna. Ipnotizzata ed inibita da questo, viene materializzata sulla superficie lunare.\nPer un misterioso motivo, Nia viene controllata dalla luna, autoproclamandosi appartenente alla razza degli Anti-Spiral e intenzionata a distruggere la terra per volere della sua razza. La sentenza di Lordgenome si avvera: con un milione di persone la luna comincia a crollare sulla terra e gli Anti-Spiral, razza eletta a distruggere il potere della Spirale, riemorgono dalle ombre dell'universo. Simon, tuttavia, riesce a scongiurare la fine della terra, bloccando con il Gurren Lagann l'avanzata della luna. A ostacolarlo c'\u00e8 tuttavia Nia, ancora sotto l'influsso degli Anti-Spiral. Simon riesce tuttavia a farle rammentare la sua parte umana e a convincerla che \u00e8 ancora in grado di ritornare ad essere l'autentica Nia, facendole notare che all'anulare aveva ancora l'anello regalatole durante la proposta di matrimonio.\nNia ritorna in s\u00e9 e prima che possa essere risucchiata dal vortice degli Anti-Spiral, scongiura Simon di salvarla. Per la sua ribellione, Nia comincia ad essere smaterializzata e torturata dall'Anti-Spiral. Grazie per\u00f2 al segnale che l'anello di Simon emette, dopo molte difficolt\u00e0 Simon arriva da Nia e la salva. Messa in salvo, Nia combatte assieme all'amato Simon sul Lagann, come ai vecchi tempi e, supportati dai membri della brigata Dai-Gurren, lei e Simon sconfiggono Anti-Spiral, il cui compito era quello di arginare l'immenso potere della Spirale, tale da distruggere l'intero universo.\nRitornati sulla terra, Nia finalmente pu\u00f2 sposare Simon. Poco dopo essere diventati marito e moglie Nia comincia a smaterializzarsi. Il suo corpo infatti \u00e8 una creazione di Anti-Spiral, e non pi\u00f9 alimentata dalla forza del suo creatore lentamente svanisce, non prima di aver comunicato il suo ultimo messaggio d'amore a Simon, il quale, conscio di ci\u00f2, accetta la morte dell'amata. Dopo 20 anni di isolamento, Simon, al suo ritorno a Kamina City, poser\u00e0 dei fiori bianchi sulla sua tomba.\nPersonalit\u00e0.\nDi animo gentile e docile, Nia, anche se figlia di Lordgenome, riesce subito a ottenere la fiducia e l'affetto dei membri della brigata Dai-Gurren. Sempre allegra e solare, sembra essere attratta e stupita da tutto ci\u00f2 che osserva. Molto curiosa, non poche volte domanda ai suoi compagni il significato delle parole che pronunciano, anche delle pi\u00f9 banali, come persona e nemico.\nInnocente e spensierata, anche nei momenti pi\u00f9 difficili non si perde d'animo e non perde mai la fiducia nell'amato Simon. Con quest'ultimo sin dai primi momenti ha un rapporto molto intenso e intimo. Con lui, inoltre, vive una relazione amorosa molto duratura, che poi sfocia nel matrimonio finale.\nDesidera sempre aiutare il prossimo e ogni volta che pu\u00f2 supporta Simon, anche nelle battaglie pi\u00f9 ardue. Durante la sua permanenza nella base della brigata Dai-Gurren fece la cuoca. Anche se non ha mai conosciuto Kamina, Nia sembra avere molto rispetto in lui.\nA causa della sua spontaneit\u00e0, a volte appare ingenua e lenta di comprendonio, come ad esempio nel caso della proposta di matrimonio di Simon. Quando \u00e8 sotto l'influsso di Anti-Spiral tutta la sua umanit\u00e0 viene soffocata ed appare molto pi\u00f9 spregiudicata e cinica.\nNome.\nIl nome Nia deriva dall'inglese near che significa \"vicino\"."}
{"id": "3323797", "revid": "547992", "url": "https://it.wikipedia.org/wiki?curid=3323797", "title": "Annibale Papetti", "text": "Carriera.\nAnnibale Papetti ha interpretato all'incirca una quindicina di pellicole italiane degli anni settanta. Ha lavorato quasi esclusivamente in film girati a Milano e provincia, ed ha anche preso parte ad alcuni fotoromanzi.\nL'ultimo film che ha interpretato, in un piccolo ruolo secondario, \u00e8 stato \"La baraonda\" di Florestano Vancini."}
{"id": "3323802", "revid": "287204", "url": "https://it.wikipedia.org/wiki?curid=3323802", "title": "Italian Carnaval 2", "text": "Italian Carnaval 2 \u00e8 un album dei Tukano, pubblicato nel 1987 da Duck Record in formato LP e musicassetta e distribuito da Dischi Ricordi.\nL'album.\nL'album si propone come reinterpretazione del precedente \"Italian Carnaval 2 - Sanremo Dance\" pubblicato nel 1985 ed interpretato dagli Italian Disco Dance, formazione composta da Enzo Parise, Beba Barone e Carlo Cori.\nL'album, pur presentando una copertina, una tracklist ed uno stile musicale pressoch\u00e9 quasi identici all'album sopraccitato, differisce sostanzialmente per gli arrangiamenti e per le interpretazioni vocali curati da Riccardo Zara.\nDal 1988 l'album inizier\u00e0 ad essere pubblicato anche in formato compact disc. \nNel 1989 la Ricordi ristampa l'album nella collana economica Orizzonte. \nAttualmente l'album \u00e8 in vendita in formato mp3 in formato digitale.\nIl filo conduttore musicale del disco \u00e8 la storia del Festival di Sanremo, ripercorsa all'indietro attraverso un carosello delle canzoni che nel corso dei decenni sono divenute un classico ed un simbolo della manifestazione canora. I brani non sono cantati per intero e sono tutti uniti tra loro in due lunghi medley in chiave italo disco."}
{"id": "3323810", "revid": "154059", "url": "https://it.wikipedia.org/wiki?curid=3323810", "title": "Crescita logistica", "text": ""}
{"id": "3323827", "revid": "306856", "url": "https://it.wikipedia.org/wiki?curid=3323827", "title": "Franz Gumer", "text": "Fond\u00f2 la prima Loggia degli Illuminati di Baviera a Bolzano.\nFiglio di Johann della nota famiglia di mercanti e banchieri (lo stesso che Johann fece un prestito di 200000 Gulden al principe Franz, marito dell'imperatrice Maria Teresa d'Austria). \nFu sindaco di Bolzano dal 1771 al 1776.\nSi distinse per le spese sociali; portavoce del Bozner Partei e del Magistrato Mercantile, si oppose alla politica centralizzatrice di Giuseppe II: membro della Massoneria, iscritto alla Loggia \"Speranza Coronata\" di Vienna, nel 1780 fond\u00f2 una loggia a Bolzano. \nTale loggia appartiene probabilmente all'Ordine degli Illuminati di Baviera: l'inaugurazione venne fatta da Weishaupt in persona.\nL'attivit\u00e0 della loggia alla luce del sole dura poco: gli affiliati si riunivano nel palazzo di Ignaz Atzwanger.\nDopo il 1785 l'attivit\u00e0 procede in segreto e le riunioni si svolgono all'Assunta di Renon dove nella Villa Toggenburg si pu\u00f2 ancora ammirare una sala affrescata coi simboli della massoneria.\nFranz von Gumer muore a Vienna il 25 luglio 1794. Il 5 agosto la polizia irrompe nella sua casa e distrugge tutta la documentazione che lo riguarda. Motivo per cui poche certezze si hanno su questo interessante personaggio."}
{"id": "3323829", "revid": "1632387", "url": "https://it.wikipedia.org/wiki?curid=3323829", "title": "I.N.R.I. (album)", "text": "I.N.R.I. \u00e8 l'album di debutto del gruppo musicale heavy metal Sarc\u00f3fago, registrato e pubblicato nel 1987.\nIl disco.\nNonostante i disaccordi da parte di molti, questo album \u00e8 stato responsabile del successo a cui la band \u00e8 andata incontro, ma soprattutto, \u00e8 estremamente fondamentale per la nascita della seconda ondata del black metal, essendo stato considerato negli anni a venire uno dei dischi pi\u00f9 importanti, se non pi\u00f9 influenti, per il genere. \u00c8 inoltre il primo disco nella storia della musica heavy metal in cui si fa uso del blast beat, ed \u00e8 forse una delle maggiori fonti di ispirazione per moltissimi gruppi death metal. Numerose band hanno realizzato cover di brani di questo album.\nIl disco \u00e8 stato originariamente distribuito in audiocassetta, e successivamente registrato su Compact Disc. Dell'edizione in CD, sono uscite pi\u00f9 edizioni con tre copertine differenti. Nella quarta ristampa sono state aggiunte ulteriori tracce."}
{"id": "3323830", "revid": "1699816", "url": "https://it.wikipedia.org/wiki?curid=3323830", "title": "Topolino che risate!", "text": "Topolino che risate! (\"Have a Laugh!\") \u00e8 un programma televisivo prodotto da The Walt Disney Company. \u00c8 stato trasmesso dal 26 ottobre 2009 al 2 dicembre 2012 su Disney Channel, e presenta cortometraggi animati a colori con protagonisti Topolino, Paperino, Pippo e Pluto usciti nei cinema tra il 1935 ed il 2007. \"Topolino che risate!\" non ha una struttura o durata fissa, essendo nato come programma interstiziale che di solito va in onda alla fine di un film per equilibrare il palinsesto della rete (pu\u00f2 quindi durare anche mezz'ora). In Italia, esso \u00e8 stato anche un progetto del magazine \"Topolino\", in cui i fumettisti rielaboravano le storie e le varie rubriche (prima, dopo o in mezzo) illustravano il cartone animato dal quale era tratta la storia cartacea.\nStruttura.\nIl programma trasmette cortometraggi Disney completamente restaurati e rimasterizzati in digitale (a differenza delle versioni normalmente trasmesse in TV). Alcuni di questi corti sono stati appositamente ridoppiati in italiano, mentre gli altri conservano i doppiaggi anni '90. Inoltre nel programma sono presenti tre rubriche:\nDVD.\nSono usciti inoltre quattro DVD che raccolgono molti cartoni animati, sia in versione corta che originale. Il primo dei quattro dischi contiene l'unica versione DVD del corto \"Pippo e l'home theater\"."}
{"id": "3323839", "revid": "287204", "url": "https://it.wikipedia.org/wiki?curid=3323839", "title": "Italian Carnaval 3", "text": "Italian Carnaval 3 \u00e8 un album dei Tukano, pubblicato nel 1986 da Duck Record in LP e musicassetta e distribuito dalla Dischi Ricordi Spa.\nL'album.\n\"Italian Carnaval 3\" \u00e8 il primo album, in ordine di tempo, interpretato dai Tukano, anche se si tratta dal terzo volume della serie \"Italian Carnaval\", in quanto era da considerarsi l'ideale prosecuzione dell\"'Italian Carnaval\" dei Chikano e dell\"Italian Carnaval 2 - Sanremo Dance\" interpretato dagli Italian Disco Dance.\nCome per \"Italian Carnaval 1\" il filo conduttore musicale del disco \u00e8 un ipotetico giro d'Italia in musica attraverso le canzoni dialettali regionali, non cantate per intero e tutte unite tra loro in medley in chiave italo dance.\nIl disco viene promosso da un lungo videoclip, della durata di circa quindici minuti. Parte delle riprese sono state effettuate al Parco \"Minitalia\" di Capriate San Gervasio, in provincia di Bergamo.\nDal 1988 l'album inizier\u00e0 ad essere pubblicato anche in formato compact disc. Attualmente l'album \u00e8 in vendita in formato digitale."}
{"id": "3323846", "revid": "287204", "url": "https://it.wikipedia.org/wiki?curid=3323846", "title": "Italian Carnaval 4", "text": "Italian Carnaval 4 \u00e8 un album dei Tukano, pubblicato nel 1986 da Duck Record in formato LP e musicassetta e distribuito da Dischi Ricordi.\nL'album.\nIl disco \u00e8 interamente dedicato alle canzoni della radio, le canzoni cosiddette \"d'epoca\", a cavallo tra gli anni '30 e '50 del secolo scorso, portate al successo dal Trio Lescano, Alberto Rabagliati, Natalino Otto e molti altri cantanti di quei periodi. I brani sono tutti riproposti in medley in chiave italo dance.\nDal 1988 l'album \u00e8 stato pubblicato anche in formato CD. Nel 1989 la Dischi Ricordi ristampa l'album in formato LP, musicassetta e CD all'interno della collana economica Orizzonte."}
{"id": "3323848", "revid": "399", "url": "https://it.wikipedia.org/wiki?curid=3323848", "title": "Luca Ciceroni", "text": "Biografia.\nLuca Ciceroni, appassionato di meteorologia fin da piccolo, dopo una laurea in Fisica dell'Atmosfera e Meteorologia conseguita presso la facolt\u00e0 di \"Scienze Matematiche Fisiche e Naturali\" di Bologna ha lavorato come collaboratore al \"CNR\" di Bologna nei laboratori dell\u2019\"ISAC\" (\"Istituto delle Scienze dell'Atmosfera e del Clima\").\nNel 2005 Luca Ciceroni viene scelto come nuovo meteorologo di Sky Meteo 24, la sua prima apparizione televisiva \u00e8 avvenuta nel luglio dello stesso anno. Nel corso degli anni Luca Ciceroni acquista spazio nel canale e gli vengono affidati anche servizi in esterna. Nel 2009 con una stazione mobile meteorologica il meteorologo \u00e8 in diretta in pochi giorni nelle citt\u00e0 di Milano, Bologna, Venezia e Firenze.\nNel 2010 il meteorologo di Sky Meteo 24 \u00e8 una delle vittime della \"parodia\" del comico Ubaldo Pantani, che nella trasmissione di Rai 2 Quelli che il calcio e... condotta da Simona Ventura veste i panni del meteorologo gay Enrico Maria Boccoli. Una imitazione che aumenta la fama del meteorologo, per niente infastidito dall'imitazione di Pantani.\nLuca Ciceroni collabora anche per \"Radio Studio Delta\", radio romagnola che gli affida quotidianamente lo spazio meteo. Nel gennaio 2011 ammette, ad un noto sito televisivo, di poter prendere in considerazione l'eventualit\u00e0 di partecipare come concorrente al reality show L'isola dei famosi."}
{"id": "3323856", "revid": "1924342", "url": "https://it.wikipedia.org/wiki?curid=3323856", "title": "Devlin (rapper)", "text": "Fa parte della O.T. Crew con Dogzilla, Deeperman e Syerbars. Nato a Dagenham nel 1989 ha avuto pezzi nella top 40. Fa inoltre parte dei \"The Movement\" assieme a Ghetts, Wretch 32, Scorcher, Lightning, Mercston e DJ Unique.\nCarriera.\nInizi.\nNel 2005, a soli 15 anni, si unisce all'entourage Grime di Dagenham gli \"Outakers\" (o O.T.) dopo aver studiato alla Brittons School e al Technology College. Le prime avventure di Devlin furono in stazioni radio pirata come la FlavaFM. Inoltre giocava a calcio per i Senrab F.C., famosa per aver sfornato talenti come John Terry e Ledley King.\nBud, Sweat and Beers (2010).\nDevlin fa il suo debutto sulla scena con l'album \"Bud, Sweat and Beers\". Il primo singolo dell'album fu \"Brainwashed\" che fu pubblicata l'8 agosto 2010 nel Regno Unito, e debutt\u00f2 nella UK Singles Chart alla numero 31, e al numero 11 nella UK R&amp;B Chart. Il secondo singolo \"Runaway\" fu pubblicato il 24 ottobre 2010, e debutto al numero 15; facendolo il singolo con pi\u00f9 successo di Devlin al momento. Il singolo viene seguito dalla messa in vendita dell'album \"Bud, Sweat and Beers\" che debutt\u00f2 al numero 21 dell'UK Albums Chart. Una della tracce dell'album \"London City\" riscontr\u00f2 notevole successo per quanto riguarda i download online, venendo classificata al 181\u00ba posto della chart del UK.\nIl terzo singolo estratto dall'album a venir pubblicato sar\u00e0 \"Let It Go\", in collaborazione con l'artista inglese Labrinth, il 31 gennaio 2010.\n2012-presente: A Moving Picture.\nDevlin ha dichiarato in un'intervista con Tim Westwood su BBC Radio 1Xtra che il suo secondo album uscir\u00e0 a ottobre 2012, e sar\u00e0 chiamato A Moving Picture. Egli ha anche pubblicato l'EP \"The Director's Cut\", con collaborazioni conGhetts e Rawz Artilla, cos\u00ec come London City Parte 2, il sequel della sua precedente canzone.\nLa pubblicazione di A Moving Picture \u00e8 stata ritardata fino a febbraio 2013 per motivi sconosciuti. Questo segue la recente pubblicazione di \"Off With Their Heads\" ft Wretch 32 e l'annuncio del terzo singolo \"Rewind\" ft Diane Birch."}
{"id": "3323863", "revid": "729019", "url": "https://it.wikipedia.org/wiki?curid=3323863", "title": "Battaglia di Hj\u00f6rungav\u00e1gr", "text": "La battaglia di Hj\u00f6rungav\u00e1gr (norvegese: \"Slaget ved Hj\u00f8rungav\u00e5g\") \u00e8 una battaglia navale semi-leggendaria che si svolse alla fine del X secolo tra gli Jarl di Lade ed una flotta di invasione danese guidata dai mitici Jomsviking. Questo scontro gioc\u00f2 un ruolo fondamentale nel tentativo di Haakon Sigurdsson di unificare il suo comando sotto la Norvegia.\nStoria.\nHaakon Sigurdsson governava la Norvegia come vassallo di re Aroldo I di Danimarca, ma si trattava in realt\u00e0 di un regno indipendente. Haakon era un forte credente negli dei norreni. Quando Aroldo I tent\u00f2 di forzare l'introduzione del Cristianesimo attorno al 975, Haakon ruppe l'alleanza con la Danimarca.\nAroldo I pat\u00ec la sconfitta da Ottone II di Sassonia. Haakon approfitt\u00f2 della posizione di debolezza del re danese per rendere la Norvegia indipendente dalla Danimarca.\nFonti.\nLa battaglia viene descritta nelle Saghe dei re norrene, come la \"Heimskringla\", la \"J\u00f3msv\u00edkinga saga\" ed il \"Gesta Danorum\" di Saxo Grammaticus. Saxo Grammaticus stim\u00f2 che la battaglia ebbe luogo mentre Aroldo I era ancora in vita. Solitamente si posiziona lo scontro nell'anno 986. I racconti postumi sono romanzati, ma gli storici credono che contengano un fondo di verit\u00e0.\nAlcune poesie scaldiche contemporanee accennano alla battaglia, compresi alcuni versi di \u00de\u00f3r\u00f0r Kolbeinsson e Tindr Hallkelsson. La battaglia \u00e8 stata anche il soggetto di successivi poemi e saghe. La \"J\u00f3msv\u00edkingadr\u00e1pa\" di Bjarni Kolbeinsson onora i Jomsviking caduti nella battaglia di Hj\u00f6rungav\u00e1gr. LA \"Vellekla\", composta dallo scaldo islandese Einarr Helgason, parla della battaglia di Hj\u00f6rungav\u00e1gr. La \"Fagrskinna\" contiene una storia della Norvegia con grande enfasi sulle battaglie, compresa quella di Hj\u00f6rungav\u00e1gr.\nLa \"J\u00f3msv\u00edkinga saga\" offre due descrizioni contraddittorie della baia in cui si svolse lo scontro. Secondo la prima Hjorungav\u00e1gr si troverebbe su un lato dell'isola di Ho\u00f0 (oggi Hareidlandet, un'isola di M\u00f8re og Romsdal). Secondo l'altra la baia si troverebbe a sud di un'isola chiamata Primsig\u00f0/Primsignd ed a nord di un'altra chiamata Horund. Entrambi questi nomi sono oggi sconosciuti."}
{"id": "3323868", "revid": "4175", "url": "https://it.wikipedia.org/wiki?curid=3323868", "title": "Association Sportive Montferrandaise Clermont Auvergne", "text": ""}
{"id": "3323869", "revid": "287204", "url": "https://it.wikipedia.org/wiki?curid=3323869", "title": "Hordur Magnusson", "text": ""}
{"id": "3323877", "revid": "282579", "url": "https://it.wikipedia.org/wiki?curid=3323877", "title": "Percy Lockhart Harnam Noble", "text": ""}
{"id": "3323880", "revid": "74801", "url": "https://it.wikipedia.org/wiki?curid=3323880", "title": "Zeger Bernard van Espen", "text": "Ha appoggiato un'ordinazione episcopale presso il vescovato di Utrecht, considerato scismatico da Roma. \nLa sua difesa dei diritti dei re in materia ecclesiastica (regalismo) e le sue posizioni episcopalistiche gli valsero l'accusa di giansenismo e lo costrinsero a lasciare la cattedra a Lovanio (all'epoca nel territorio dei Paesi Bassi meridionali). Queste sue teorie provocarono la messa all'Indice dei libri proibiti della sua opera \"Jus ecclesiasticum universum\", pubblicata a Venezia in 10 tomi tra il 1781 e il 1782, e curata da Jean Pierre Gibert. Un esemplare di questa edizione \u00e8 conservato presso la Fondazione Mansutti di Milano.\n\u00c8 accusato, non senza ragione, di aver preso molto in prestito dalle opere dei suoi predecessori, in particolare dal teologo francese Louis Thomassin. Ha avuto un grande impatto sulla Spagna del XVIII secolo.\nBiografia.\nFece gli studi superiori a Lovanio. Nel 1673 fu ordinato sacerdote, mentre due anni dopo consegu\u00ec un dottorato in diritto civile e diritto canonico. Insegn\u00f2 diritto canonico all'Universit\u00e0 di Lovanio. \nLa sua posizione giansenista ne caus\u00f2 la rovina. Dopo essere stato consultato dai giansenisti dei Paesi Bassi in merito alla consacrazione del vescovo giansenista di Utrecht, Cornelius Steenoven, ne riconobbe la legittimit\u00e0, sebbene fosse stata fatta senza l'autorizzazione della Santa Sede. Il suo atteggiamento in questa materia, cos\u00ec come le sue opinioni gianseniste, portarono l'arcivescovo di Malines a sospenderlo e l'Universit\u00e0 di Lovanio condann\u00f2 Van Espen privandolo del suo insegnamento all'universit\u00e0.\nSi rifugi\u00f2 prima a Maastricht poi ad Amersfoort, dove la comunit\u00e0 giansenista lo prese sotto la sua protezione, e dove mor\u00ec nel 1728."}
{"id": "3323882", "revid": "1540433", "url": "https://it.wikipedia.org/wiki?curid=3323882", "title": "Lingua spagnola medievale", "text": "Lo spagnolo antico o spagnolo medievale fu una variante dello spagnolo parlata nella Penisola Iberica approssimativamente tra il X e l'inizio del XV secolo; pi\u00f9 specificamente prima che avvenisse la riorganizzazione consonantica che avrebbe dato origine allo spagnolo contemporaneo. La prima opera di un certo spessore della letteratura in castigliano medievale \u00e8 quella del \"Cantar de Mio Cid\" o \"Poema de mio Cid\", scritta verso la fine del XII o inizi del XIII secolo da autore anonimo.\nFonetica e fonologia.\nIl sistema fonologico dello spagnolo antico era molto pi\u00f9 vicino a quello delle altre lingue romanze rispetto a quello attuale. Quello pi\u00f9 antico che possiamo ricostruire con certezza si sarebbe mantenuto pi\u00f9 o meno senza mutazioni grosso modo tra il X e il XIV secolo. Questo sistema sarebbe stato dato da tre paia di sibilanti, sorde e sonore con valore fonologicamente distinto:\nNello spagnolo medievale non esisteva il suono fricativo velare sordo // corrispondente alla grafia \"j\" o \"g\" (davanti ad \"e, i\") come nella lingua moderna; nemmeno esisteva il suono interdentale fricativo sordo //, che viene oggi rappresentato con la grafia \"z\" o \"c\" (davanti ad \"e\" e \"i\").\nLa \"v\" si pronunciava sempre come un suono fricativo, sebbene non si sappia con certezza se la sua realizzazione esatta fosse stata bilabiale o labiodentale. Un'incongruenza della lingua dell'epoca era che la grafia &lt;\"f\"&gt; poteva rappresentare non solo il suo valore fonetico attuale ma anche una aspirazione (simile alla \"h\" inglese), scomparsa poi nella pronuncia ma non nella grafia, dove \u00e8 diventata una \"h\" etimologica: \"fasta\" (oggi \"hasta\"), \"fablar\" (oggi \"hablar\"). In alcuni regioni dell'America e della Spagna ancora si pronuncia la \"h\" (per esempio in \"hierro\" pronunciato come se fosse scritto \"jierro\", []).\nUn fenomeno tipico di alcuni momenti dello spagnolo medievale fu la cosiddetta \u00abapocope estrema\u00bb.\nSchema delle consonanti.\nIl sistema consonantico trattato nella sezione precedente pu\u00f2 riassumersi nel seguente schema fonemico:\nViene evidenziato nel sistema precedente l'esistenza di una serie completa di fricative sonore, scomparsa nello spagnolo moderno, attraverso diversi mutamenti: / /&gt; //, / /&gt; // o \"\u00d8\" a seconda del contesto fonetico; / /&gt; //, //&gt; //&gt; //. Spariscono anche diverse fricative attraverso i cambiamenti: / /&gt; //, //&gt; //, //&gt; //. Quest'ultimo fonema // diede nello spagnolo settentrionale moderno // e nel resto dello spagnolo //.\nA partire dalla fine del XVI e met\u00e0 del XVII secolo l'inventario fonologico si sarebbe assottigliato a causa della perdita di sonorit\u00e0 nelle fricative e della riorganizzazione consonantica secondo il seguente schema:\nMorfologia e sintassi.\nNel mutamento dallo spagnolo antico allo spagnolo moderno si produssero numerosi cambiamenti analogici e regolarizzazioni, specialmente nel paradigma verbale. Per esempio, nello spagnolo antico sono frequenti forme di preterito perfetto semplice in \"-uve\" molte delle quali conservatesi nella lingua moderna (anduve, tuve, ...) mentre altre sono scomparse come (\"conuve\" 'conoc\u00ed' o in modo similare \"truje\" 'traje', ...).\nI primi due esempi mostrano forme di preteriti regolarizzati nello spagnolo generale, mentre gli ultimi due mostrano tendenze nello spagnolo popolare e nello spagnolo infantile che non sono state accettate unanimemente nella lingua (di conseguenza essi sono contrassegnati con [*]).\nSi sono inoltre eliminate alcune forme di singolare in \"-s\" come \"tiempos\" (latino &lt; \"tempus\") 'tiempo' (ormai conservatesi solo in alcune proverbi) o \"uebos\" (latino &lt; \"opus\") 'lavoro, opera, sforzo' come nelle frasi seguenti:\nSintassi.\nNello spagnolo medievale i perfetti composti dei verbi di movimento si costruivano con l'ausiliare \"ser\" (come in italiano):\nL'appartenenza o possesso si esprimeva (come in italiano) con il verbo \"aver\" (oggi \"haber\"):\nNel preterito perfetto composto, il participio passato di solito concordava in genere e numero con l'oggetto diretto. Per esempio:\nLe caratteristiche (1) a (3) ormai non si trovano nello spagnolo moderno, diversamente da altre lingue romanze, come il francese e l'italiano:\nI pronomi personali atoni potevano essere enclitici (posposti al verbo) non solo all'imperativo positivo, all'infinito e al gerundio, ma anche in qualunque forma verbale, compreso nei sostantivi (come attestano molte di queste forme nel poema del Cid). Generalmente, i pronomi atoni erano enclitici nelle proposizioni principali e proclitici nelle subordinate. Per esempio: \"torn\u00f3s' (torn\u00f3se) pora su casa; la m\u00e1nol' (m\u00e1nole) va besar\" = la mano le va a besar. L'ordine delle parole all'interno della frase era pi\u00f9 libero che nello spagnolo moderno, molte volte con il verbo posto alla fine: \"Cuya es la cosa, genitivo caso es.\"\nLessico storico.\nIl vocabolario evolve continuamente nel corso della storia di una lingua. Ci sono vocaboli che man mano diventano arcaici e disusati; poi sono sostituiti da nuovi termini o semplicemente cambiano di significato. Inoltre, lo sviluppo della tecnologia comporta anche l'incremento di nuove parole nel vocabolario di una lingua. Nel castigliano medievale, esistevano parole, oggi non pi\u00f9 in uso, che risulterebbe impossibile comprendere senza l'ausilio del dizionario: \"cras\" (dal latino , \"sp. mod.\" 'ma\u00f1ana' nel significato di \"giorno dopo\"); \"man\" (dal latino , \"sp. mod.\" 'amanecer', \"alba\"); \"u\u00e7o\" (\"uzo\") (dal latino 'piccola porta, imposta').\nUna curiosit\u00e0 dello spagnolo antico \u00e8 che molte parole recanti un gruppo consonantico dotto latino come o erano semplificate. Ma poi la forma dotta fin\u00ec per essere reintrodotta nella lingua, dando a volte \"doppioni\" con significati diversi. Per esempio: &gt; \"acetar\" (forma arcaica) &gt; \"aceptar\" (forma moderna); &gt; \"catar\" (forma arcaica, nel significato di 'mirar', \"guardare\") &gt; \"captar\" (forma moderna); &gt; \"respeto\" (forma arcaica) &gt; \"respeto\" e \"respecto\" (forme moderne).\nQui di seguito mostriamo alcune forme in latino con le corrispondenti in castigliano medievale e in spagnolo moderno.\nTesto con pronuncia.\nQuesto \u00e8 un passo tratto dal Poema del Cid (versi 330\u2013365) che si pu\u00f2 ascoltare nella sua pronuncia medievale restituita (letto da \"Jabier Elorrieta)\". Nella prima colonna si pu\u00f2 vedere la trascrizione normativa del manoscritto originale; nella seconda, la traduzione in spagnolo moderno."}
{"id": "3323883", "revid": "76963", "url": "https://it.wikipedia.org/wiki?curid=3323883", "title": "Ruby Dandridge", "text": "Fu madre dell'attrice Dorothy Dandridge. Era nota come conduttrice radiofonica prima di intraprendere la carriera cinematografica.\nBiografia.\nDi discendenza nativa americana e giamaicana, era figlia di Nellie Simon e George Butler, amministratore locale, preside scolastico e intrattenitore, a cui la Dandridge si ispir\u00f2 nell'intraprendere la carriera artistica.\nIl 30 settembre 1919 spos\u00f2 Cyril Dandridge, diacono ed ebanista, col quale si trasfer\u00ec a Cleveland, in Ohio, dove nacquero le figlie Vivian nel 1921 e Dorothy nel 1922. Cinque mesi prima della nascita di Dorothy, i due divorziarono, e la Dandrige si trasfer\u00ec in un appartamento con le figlie. Qui, da sola, dovette crescere e mantenere le figlie lavorando come donna delle pulizie, senza per\u00f2 rinunciare alle sue aspirazioni artistiche di cantante nelle chiese e di attrice in gruppi teatrali locali.\nUn'amica di famiglia, Geneva Williams, insegn\u00f2 a Dorothy e Vivian a suonare il pianoforte e a perfezionarsi nel ballo e nel canto. Vedendo i progressi delle bambine, la Williams e la madre progettarono un futuro artistico per loro, e, sotto il nome di \"The Wonder Children\", intrapresero un tour nelle chiese del sud degli Stati Uniti. Con la Williams, la Dundridge intraprender\u00e0 poi anche una relazione sentimentale.\nCon l'inizio della Grande depressione, il lavoro inizia a diminuire, e la madre si trasfer\u00ec ad Hollywood in cerca di fortuna guadagnandosi da vivere con piccoli lavori in radio e nel cinema. Qui intraprende una carriera prima come conduttrice, cantante e star radiofonica, ottenendo discreto successo negli Stati Uniti, poi come attrice, pur con parti spesso molto brevi e non accreditate. Compare in pellicole come \"California\" del 1944, \"Saratoga\" del 1945 e \"Un uomo da vendere\" di \"Frank Capra\" del 1959 con Frank Sinatra.\nIl declino e la morte.\nDopo il decesso prematuro della figlia Dorothy nel 1965, la Dandridge si ritir\u00f2 a vita privata. Mor\u00ec nel 1987 per attacco cardiaco all'et\u00e0 di 87 anni. \u00c8 sepolta accanto alla tomba della figlia Dorothy al Forest Lawn Memorial Park Cemetery di Glendale, in California."}
{"id": "3323886", "revid": "47767", "url": "https://it.wikipedia.org/wiki?curid=3323886", "title": "Graham (nome)", "text": "Origine e diffusione.\nDeriva da un cognome scozzese, a sua volta basato sul toponimo di Grantham (Lincolnshire) il cui significato, in inglese antico, era probabilmente \"terreno ghiaioso\". Il cognome venne portato per la prima volta in Scozia nel XII secolo dal barone normanno William de Graham.\nOnomastico.\nNon esistono santi che portano questo nome, che quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "3323893", "revid": "124977666", "url": "https://it.wikipedia.org/wiki?curid=3323893", "title": "Sede impedita", "text": "Una sede impedita \u00e8 una diocesi o una Chiesa particolare nella quale l'ordinario sia impossibilitato per cause esterne a svolgere il proprio ministero. La diocesi conserva tale \"status\" sino a quando l'ordinario non possa ritornare alle proprie funzioni o non subentri un successore alla cattedra episcopale. Per evitare un vuoto di potere, questa circostanza \u00e8 regolamentata dal Codice di diritto canonico con i canoni 412, 413, 414 e 415.\nLe ragioni per cui un vescovo non pu\u00f2 fare ingresso nella propria diocesi possono essere differenti e tra queste si possono annoverare la prigionia, il confino, l'esilio o l'incapacit\u00e0 fisica, quando rappresenti un ostacolo nell'esercizio del proprio compito di pastore diocesano o al punto che egli non sia in grado di comunicare, nemmeno attraverso la scrittura di lettere pastorali, con gli abitanti della sua diocesi.\nIn questo caso, a meno che la Santa Sede non provveda diversamente, il governo della diocesi spetta al vescovo coadiutore qualora sia presente oppure ad un vescovo ausiliare o a un vicario generale o in loro mancanza ad un altro sacerdote prescelto dal capitolo della cattedrale.\nUn noto caso storico di sede impedita fu quello di Paolo Angelo Ballerini, al quale venne negato l'ingresso nell'arcidiocesi di Milano per contrasti con le autorit\u00e0 statali del neonato Regno d'Italia."}
{"id": "3323898", "revid": "767487", "url": "https://it.wikipedia.org/wiki?curid=3323898", "title": "Tielen", "text": "Tielen \u00e8 un villaggio belga di 3.900 abitanti nel comune di Kasterlee, nelle Fiandre (Provincia di Anversa)."}
{"id": "3323900", "revid": "287204", "url": "https://it.wikipedia.org/wiki?curid=3323900", "title": "Battaglia di Hjorungavagr", "text": ""}
{"id": "3323902", "revid": "158913", "url": "https://it.wikipedia.org/wiki?curid=3323902", "title": "Kerygma", "text": ""}
{"id": "3323922", "revid": "2044019", "url": "https://it.wikipedia.org/wiki?curid=3323922", "title": "Donna d'onore 2", "text": "Donna d'onore 2 (\"Vendetta II: The New Mafia\") \u00e8 una miniserie televisiva di produzione statunitense e italiana, diretta da Ralph L. Thomas, sequel di \"Donna d'onore\" del 1990.\nLa miniserie \u00e8 tratta dal romanzo omonimo di Sveva Casati Modignani del 1988."}
{"id": "3323924", "revid": "287204", "url": "https://it.wikipedia.org/wiki?curid=3323924", "title": "Pierre Stockmans", "text": "Ha partecipato nel 1648 alla redazione del Trattato di M\u00fcnster che mise fine alla guerra dei trent'anni."}
{"id": "3323925", "revid": "1522738", "url": "https://it.wikipedia.org/wiki?curid=3323925", "title": "Scruffy Scruffington", "text": ""}
{"id": "3323933", "revid": "124066341", "url": "https://it.wikipedia.org/wiki?curid=3323933", "title": "La vita di Ges\u00f9 (disambigua)", "text": ""}
{"id": "3323941", "revid": "729019", "url": "https://it.wikipedia.org/wiki?curid=3323941", "title": "Battaglia di Lovanio (891)", "text": "La battaglia di Lovanio venne combattuta nel settembre dell'891 tra i Franchi ed i Vichinghi, ponendo fine a tutti gli effetti all'invasione vichinga dei Paesi Bassi. L'esistenza di questa battaglia \u00e8 nota grazie agli \"Annali di Fulda\".\nLa battaglia.\nI Franchi erano guidati da Arnolfo di Carinzia e respinsero con successo l'assalto vichingo: si dice che i corpi dei norreni morti bloccassero il corso del fiume (\"ita ut cadaveribus interceptum alveum amnis siccum appareret\").\nDopo questo successo Arnolfo costru\u00ec un castello su una piccola isola del fiume Dijle.\nGli Annali di Fulda, la fonte che cita questa battaglia, sono i primi a nominare la citt\u00e0 di Lovanio (francese: \"Louvain\"), che a quei tempi veniva chiamata \"Loven\".\nQuesto conflitto viene menzionato anche nella \"Cronaca anglosassone\"."}
{"id": "3323945", "revid": "1305772", "url": "https://it.wikipedia.org/wiki?curid=3323945", "title": "Bruno Parovel", "text": "Biografia.\nParovel apparteneva alla societ\u00e0 sportiva \"Libertas Capodistria\", nata nel 1888, che tanti successi miet\u00e9 negli anni 1920, e fu esponente del vasto movimento istriano che comprendeva anche altre societ\u00e0 sportive, come la \"Pollino Isola d'Istria\", messesi in luce in quegli anni."}
{"id": "3323947", "revid": "1310927", "url": "https://it.wikipedia.org/wiki?curid=3323947", "title": "Paraskeuas Christou", "text": "Carriera.\nClub.\nDurante la sua carriera ha giocato con varie squadre cipriote, tra cui principalmente l'AEK Larnaca.\nNazionale.\nDal 2007 al 2012 ha fatto parte della nazionale cipriota."}
{"id": "3323965", "revid": "767487", "url": "https://it.wikipedia.org/wiki?curid=3323965", "title": "Niccol\u00f2 Brancaleone", "text": "Di origine veneziana, svolse la propria attivit\u00e0 pittorica in Etiopia tra il 1480 ed il 1520, dove esercit\u00f2 grandissima influenza.\nIl suo fluido stile rinascimentale infatti influenz\u00f2 gli artisti tradizionali verso un maggiore naturalismo di facce e corpi nelle scene religiose. Svolse anche l'attivit\u00e0 di architetto: gli sono infatti attribuite alcune chiese etiopi."}
{"id": "3323969", "revid": "118643732", "url": "https://it.wikipedia.org/wiki?curid=3323969", "title": "Transylvania University", "text": "La Transylvania University \u00e8 un istituto universitario statunitense con sede ad Lexington, nello stato del Kentucky. \nFondata nel 1780, prende il nome dalla \"Transylvania colony\", una colonia fondata nelle terre corrispondenti grosso modo all'attuale Kentucky nella seconda met\u00e0 del XVIII secolo.\nOriginariamente il campus aveva sede nella contea di Boyle, ma fu trasferito a Lexington nel 1789.\nL'universit\u00e0 \u00e8 privata e offre attualmente 38 differenti corsi di laurea."}
{"id": "3323970", "revid": "38120", "url": "https://it.wikipedia.org/wiki?curid=3323970", "title": "GUF Genova", "text": ""}
{"id": "3323971", "revid": "4175", "url": "https://it.wikipedia.org/wiki?curid=3323971", "title": "GIL Genova", "text": ""}
{"id": "3323972", "revid": "169919", "url": "https://it.wikipedia.org/wiki?curid=3323972", "title": "Nicolo Brancaleone", "text": ""}
{"id": "3323984", "revid": "120528651", "url": "https://it.wikipedia.org/wiki?curid=3323984", "title": "Bruno Gennaro", "text": "\u00c8 stato uno dei pionieri dell'hockey su prato a Genova, dove ha contribuito a far nascere lo sport nel 1937 e a fondare squadre come il GUF Genova (dopo la guerra divenuto Hockey Club Genova) e il GIL Genova (divenuto poi CUS Genova).\n\u00c8 stato anche il primo commissario tecnico della nazionale italiana maschile, che ha costruito da zero e ha portato alle olimpiadi di Helsinki nel 1952."}
{"id": "3323994", "revid": "149727", "url": "https://it.wikipedia.org/wiki?curid=3323994", "title": "Colombaro di Formigine", "text": ""}
{"id": "3324000", "revid": "56375307", "url": "https://it.wikipedia.org/wiki?curid=3324000", "title": "Bailando por un sue\u00f1o", "text": ""}
{"id": "3324006", "revid": "15756", "url": "https://it.wikipedia.org/wiki?curid=3324006", "title": "Colombaro (Corte Franca)", "text": "Colombaro (\"Culumb\u00e9r\" in dialetto bresciano) \u00e8 una delle frazioni che compongono il comune italiano di Corte Franca.\nCostitu\u00ec un comune autonomo fino al 1928, quando venne unito ai comuni di Borgonato, Nigoline e Timoline, a formare il comune di Corte Franca.\nGeografia fisica.\nColombaro \u00e8 la frazione di Corte Franca pi\u00f9 vicina al Monte Alto. Le pendici del monte sono solcate da quattro piccole valli, percorse da torrenti. Da sud a nord si trovano la Valle di San Michele, la Valle di Forno, la valle di Boccanigo (o Boccaglio) e la Valle di Santa Maria. Le acque delle prime due valli (San Michele e Forni) si raccolgono nella zona delle Pissine (pi\u00f9 o meno nella zona a sud di Via S.Afra e a est della strada per Nigoline), mentre anticamente alimentavano un fiume che scorreva al posto dell'attuale via S.Afra. Le altre due valli (Boccanigo e Santa Maria) si scaricano nelle polle, in zona Formaci. Tutti i torrenti oggi sono stati intubati, con i relativi rischi nel caso di piogge abbondanti.\nMonumenti e luoghi d'interesse.\nIl catasto Napoleonico mostra il paese diviso in due parti: il cortivo del castello era l'unico nucleo compatto, mentre il resto del paese presentava un'urbanizzazione solo lungo le vie.\nIn via Don Minzoni c'\u00e8 una torre del \u2018400 (ora trasformata in abitazione) e anche altre case nelle strade adiacenti mostrano tracce antiche, ma sono difficili da vedere per le trasformazioni avvenute nei secoli.\nAntichi toponimi.\nMassolina.\nLa collinetta di roccia ad est della strada per Nigoline, a met\u00e0 strada tra la fine del paese e Budrio. Non si tratta di una collina morenica. Leggende di paese mai verificate narrano della presenza di tombe altomedioevali.\nLa \"Sh\u00e9z\u00f4 L\u00f3ng\u00f4\".\nAl confine di Colombaro con Timoline, a sud dell'attuale Via Sant'Afra, c'erano i campi che i contadini dicevano della \"Sh\u00e9z\u00f4 L\u00f3ng\u00f4\" (Siepe lunga), infatti li divideva dalla strada una lunga siepe che partiva dall'inizio della ex \u201cstrada vicinale del Coniglio\u201d (l'attuale via Luciano Lama) e terminava nei pressi della santella che si trova all'inizio della strada per il cimitero di Colombaro (l'attuale via Carlo Alberto Dalla Chiesa).\nLa siepe era di \"m\u00f3re\" e \"pignat\u00ecne\" (rispettivamente rovi e biancospino selvatico) e le sue dimensioni erano di circa 120\u00a0cm d'altezza e 80 di larghezza.\nSicuramente si trattava di una siepe esistente da molto tempo visto che il nome di questi campi \u00e8 riportato anche sulle mappe napoleoniche con la dicitura di \"Cesa longa\" (si potrebbe pensare che \"cesa\" significhi \"chiesa\", ma in quel periodo la \u201cc\u201d stava per \u201cs\u201d, come ad esempio in \"cerese\" per \"serese\", \u201cciliegie\u201d, ecc.)\nIn questo luogo sorgeva anticamente la Chiesa di San Faustino (v, paragrafo specifico).\nVia Presentane.\nStrada traversa di Via S.Afra. Sono state fatte alcune congetture sul significato del curioso toponimo, ma non sono state confermate.\nMalpensa.\n\u00c8 la localit\u00e0 a nord dell'incrocio tra via S.Afra e via Carlo Alberto Dalla Chiesa (la strada del cimitero e dell\u2019\"Acquasplash\"), ancora oggi indicata dal nome via Malpensa. \u00c8 un tipico nome lombardo, presente in molte localit\u00e0 e indica una zona non adatta all'abitazione\nCastello (\"Curtif\").\nDell'insieme di case che formavano il piccolo \u201ccastrum\u201d (castello) rimangono ancora oggi alcuni inequivocabili segni della sua esistenza (muri a vista di medolo squadrato, finestre con strombatura, una casa con base circolare e un'altra di forma trapezoidale, la torre che si trova sul lato nord della valletta...)\nNon \u00e8 stato possibile sapere con precisione a quando risalga l'edificazione del castello, ma di certo si sa che: \nIl castello non aveva una vera e propria cinta fortificata, ma era un insieme di vari cortivi chiusi delimitati da un torrente a nord (che scorreva al posto dell'attuale via Castello, \u00e8 lo stesso che continuava nell'attuale via S.Afra) e allineati a sud. All'incrocio della strada per Nigoline (l'attuale via Nazario Sauro) con via Castello \u00e8 ancora visibile una feritoia archibugiera, alta e strettissima, tranne in un punto che serviva per far passare l'archibugio.\nLe stradine secondarie interne, con andamento prevalente nord-sud sono strettissime e conservano tracce dei portali in pietra che le chiudevano.\nLa parte alta del castello \u00e8 stata stravolta da interventi recenti. Nella piazzetta c'era un pozzo usato per attingere acqua, che negli anni '20 o '30 del XX secolo ha causato un'epidemia di febbre tifoide con alcuni morti. Per scongiurare altri futuri problemi, il pozzo \u00e8 stato chiuso e al suo posto \u00e8 stata costruita una santella dedicata a S.Anna per proteggersi dalle malattie.\nIl lato nord della piazzetta \u00e8 occupato da un edificio massiccio, originariamente senza aperture (quelle attuali sono posteriori), con intonaci del '300. Faceva parte di un antico cortivo. La torre originariamente era pi\u00f9 alta di quanto non lo sia oggi: lo si deduce perch\u00e9 l'attuale falda del tetto taglia a met\u00e0 un'antica feritoia ormai chiusa).\nLa parte bassa del castello (con edifici del '300) si sviluppa intorno a Palazzo Barboglio.\nPalazzo Barboglio.\nLa famiglia Barboglio sembra che derivi dagli Alghisi, potente famiglia che nel '200 si trasferisce dalla Val Seriana a Lovere. I Barboglio erano avventurieri e uomini d'arme, legati agli Alghisi. Nel 1430 diventano cittadini di Brescia. Nel chiostro del monastero di San Pietro in Lamosa di Provaglio \u00e8 raffigurato il loro stemma (una zampa d'aquila con piume a girello): \u00e8 probabile che un vescovo Barboglio abbia fatto qualcosa per il monastero.\nUn'altra leggenda narra che Pietro Barboglio nel 1630 sia stato nelle Americhe. Al suo ritorno, si imbarca a Iseo per raggiungere Lovere. Approfitta della pausa della navigazione per togliersi uno stivale che gli dava fastidio da tempo e al suo interno scopre tre semi provenienti dall'America. Li pianta a Lovere e nascono le prime piante di mais della zona. Secondo la leggenda, la tradizione locale del granoturco (e della polenta) ha origine da questo evento.\nAltri membri della famiglia servono nell'esercito asburgico e si distinguono ottenendo onorificenze ungheresi.\nLe case senza gronda laterale ad ovest della corte d'onore del palazzo hanno una possibile origine medioevale, dedotta proprio da questa caratteristica.\nLa Torre e la Rocca.\nI resti della torre sono poco pi\u00f9 in alto della chiesa di San Michele, completamente sommersi dalla vegetazione. Inoltre nella Valle del forno si trova un troncone della torre, scivolato a valle al momento del crollo, lungo circa 7 metri, con muri di 2,70 metri e adagiato in posizione orizzontale.\nLa torre \u00e8 stata demolita nel 1457 probabilmente quando Venezia ordina la distruzione di tutte le torri presenti sul territorio per evitare che potessero essere usate da banditi.\nPer abbattere le torri, si scavava sotto un angolo o si toglievano le pietre del basamento, mentre la torre era retta da una serie di puntelli di legno. Quando il lavoro era completato, si dava fuoco ai puntelli e la torre crollava.\nIn un documento del 1266, Dalfino de Uguzzonibus di Iseo racconta avvenimenti successi nel 1240, quando aveva grandi possedimenti a Colombaro. Ad Adro si erano asserragliati i Malesardi (ghibellini) che facevano scorrerie a danno dei guelfi dei paesi limitrofi, tra cui Colombaro. La popolazione \u00e8 costretta a rifugiarsi nella rocca. Dalfino \u00e8 costretto alla fuga e all'esilio in Val Camonica. Quando Brescia diventa guelfa, Dalfino si fa aventi per chiedere la restituzione delle sue propriet\u00e0. Non \u00e8 dato di sapere se la richiesta sia stata accolta.\nNon \u00e8 nemmeno certa l'identificazione di questa rocca, se fosse nei pressi della torre o in tutt'altra zona.\nQuesto documento \u00e8 importante per un altro motivo: si tratta del documento pi\u00f9 antico che riporta il nome \"Franza Curta\". Fino al suo ritrovamento, la citazione pi\u00f9 antica era quella degli Statuti del Comune di Brescia del 1277.\nCasalini (\"Cashul\u00ecne\").\nIl toponimo \"Cashul\u00ecne\" significa \"casoline\", \"casupole\", \"casette\", nel senso di case isolate ed \u00e8 stato italianizzato in \"Casalini\". Corrisponde all'attuale via Astolfo Lunardi e a tutto ci\u00f2 che \u00e8 contenuto nel muro perimetrale che i contadini una volta identificavano come il brolo dei \"P\u00e9ne\" (soprannome della famiglia Gatti) dove ora ci sono abitazioni e la ex Pavi-Mar.\nLungo il lato est della strada c'\u00e8 una torre che probabilmente faceva parte di un cortivo. Edificata probabilmente intorno al XIV secolo dai signori della zona, gli Oldofredi di Iseo, al tempo della loro massima potenza, potrebbe essere stata rialzata nel Quattrocento. Tale torre fu usata anche come torre colombaria; da ci\u00f2 derivano toponimi come: Colombaro, Colombara, Colombare, Colombera ecc.\nSulle mappe napoleoniche (del 1810 circa) esistenti all'Archivio di Stato di Brescia il toponimo \u00e8 riportato come \"Cajoline\", ma anche per altri toponimi la \u201cJ\u201d lunga e la \u201cS\u201d sono state usate in modo intercambiabile (es. \"Cajella\" per indicare la localit\u00e0 \"Casella\").\nQuesta via qualche decina di anni fa ha ospitato la prima banca di Corte Franca e successivamente una delle classi della scuola media.\nIl nome attuale della via \u00e8 stato dato in memoria di Astolfo Lunardi, partigiano bresciano delle \u201cFiamme Verdi\u201d (divisione \u201cTito Speri\u201d), condannato a morte dai fascisti il 5 febbraio 1944 a causa della sua lotta per la liberazione dal nazifascismo.\nPalazzo Lana Ragnoli (ora Moraschi).\nAntico palazzo Lana, l'ultimo proprietario era Giacomo Ragnoli (pilota automobilistico che ha partecipato a ben 14 edizioni della Mille Miglia, terminandone nove); dopo la sua morte \u00e8 passato agli eredi che non l'hanno pi\u00f9 curato e l'hanno messo in vendita. I nuovi acquirenti negli anni '10 del XXI secolo hanno ristrutturato completamente l'edificio.\nLa facciata principale del palazzo \u00e8 di fronte all'inizio di via Zenighe, mentre l'antico brolo era delimitato dalle attuali via Manzoni, via Garibaldi e via Astolfo Lunardi.\nIl portone principale \u00e8 sulla prosecuzione verso sud di via Zenighe. La prosecuzione dell'asse attraversa l'androne, la torre e sul vecchio muro di cinta, lato sud (sull'odierna via Garibaldi), termina con il \"Santel\u00f9\" (\"Santellone\", in dialetto bresciano), una santella con un affresco dell'Annunciazione di met\u00e0 del '600 che mostra tra l'altro come due offerenti un Lana e sua moglie. Il pavimento originale era pi\u00f9 basso di circa un metro, e oggi la parte inferiore dell'affresco si trova sotto il livello dell'attuale pavimentazione. La parte pi\u00f9 meridionale del vecchio brolo \u00e8 stata urbanizzata, per cui il \"Santel\u00f9\" oggi si trova in un giardino privato.\nIl corpo principale del palazzo \u00e8 del '600; ad ovest (verso via Manzoni) ci sono i rustici e - sull'angolo nord ovest - la chiesa della Madonna di Tirano, costruita nel 1683 per la moglie di Guerriero II Lana, una Quadrio di Tirano. La chiesa nel 2010 era in stato di totale abbandono, con il pavimento coperto da dieci centimetri di guano. Ci sono tracce degli affreschi originali, in pessimo stato.\nAd est del corpo principale (verso via Fornaci) c'\u00e8 un'ala settecentesca il cui interno non era mai stato completato prima della ristrutturazione degli anni '10: c'era solo un solaio tra il piano terra e il primo piano, ma non c'erano divisioni interne e il resto era tutto libero. Una leggenda narra che questa ala non sia mai stata completata prima per colpa di un fantasma che disturbava i lavori.\nSotto l'androne si aprivano quattro portali, due per lato. Dei due verso la parte seicentesca del palazzo, uno porta in una sala con un camino su cui \u00e8 raffigurato lo stemma Lana con le aquile imperiali in seguito ad onorificenze militari. Anni fa c'era uno spiedo meccanico a contrappeso del XVIII secolo, ma \u00e8 stato rubato.\nLe altre sale contenevano alcune coppe vinte da Giacomo Ragnoli, armi spagnole e altri oggetti molto diversi fra loro. Le stanze erano decorate, ma Fausto Lechi ne parla male, dicendo che sono fatte senza stile e proporzione.\nLa Torretta aveva un passaggio che la attraversava e portava nel brolo. Sui muri alla sua destra e sinistra erano dipinte le gesta di Guerriero II Lana, che dal 1680 era un ufficiale dell'esercito Asburgico. Si dice che abbia partecipato alla difesa di Vienna durante l'assedio del 1683. A destra \u00e8 raffigurato il conte a cavallo con la spada, alla guida dell'esercito, mentre a sinistra ci sono i turchi in fuga. Purtroppo l'affresco era in pessimo stato di conservazione a causa del totale abbandono: nel 1970 era ancora visibile, mentre prima della ristrutturazione la parte di sinistra \u00e8 completamente scomparsa e quella di destra \u00e8 visibile solo molto parzialmente.\nVia Gas.\n\u00c8 una traversa a nord di via Fornaci. Il toponimo indica il terreno di caccia di un signore longobardo.\nChiese.\nColombaro storicamente ha avuto sette chiese (a cui oggi si aggiunge la moderna chiesa di S.Rita), la maggior parte delle quali allineate sull'antico percorso Clusane - Zuccone - Zenighe - Colombaro - Nigoline - S.Eufemia - Valle di Favento - Adro. Si tratta di un percorso non documentato negli scritti conosciuti, ma ricostruito proprio in base agli edifici e ai ritrovamenti.\nChiesa di San Faustino.\nChiesa dedicata a San Faustino (\"San Fa\u00fcst\u00ec\" in bresciano), sorgeva pi\u00f9 o meno dove oggi c'\u00e8 il parcheggio del cimitero, leggermente ad est dell'attuale cimitero e ad ovest dell\u2019\"Acquasplash\". Si ipotizza una probabile propriet\u00e0 dell'omonimo monastero di Brescia. Nel 1672 era in pessime condizioni e viene data l'autorizzazione a demolire il coro mentre a fine '600 scompare definitivamente. Al suo posto \u00e8 stata costruita una santella, a sua volta demolita probabilmente quando \u00e8 stato costruito l'attuale cimitero.\nDi questa chiesa rimane traccia solo nel nome \"el San Fa\u00fcst\u00ec\" (corrispondente al \"S. Faustino\" delle mappe napoleoniche) che i contadini usano per indicare il campo che si trovava a cavallo di quel tratto dell'odierna via Carlo Alberto Dalla Chiesa che porta all'ingresso degli impianti sportivi, una volta detta \u201cViali\u201d.\nNon si sa che funzione avesse una chiesa in un posto cos\u00ec, ma sicuramente non quella di cimitero perch\u00e9 fino all'arrivo di Napoleone il Campo Santo era adiacente alla vecchia chiesa parrocchiale di Santa Maria in Zenighe.\nChiesa di San Rocco.\nSi trova nella parte alta di via S.Afra, proprio di fronte (lato sud) della stessa chiesa di S.Afra, con cui non deve essere confusa. Intorno al 1990 era in stato di abbandono, usata come autorimessa e cantina, ma aveva ancora al suo interno l'arco traverso. Alla fine del decennio \u00e8 stata completamente ristrutturata e trasformata in appartamenti, pertanto oggi \u00e8 individuabile solo da un osservatore attento.\n\u00c8 citata nei documenti delle visite pastorali, redatte pi\u00f9 o meno dall'inizio del '500 in poi (soprattutto dopo il Concilio di Trento di met\u00e0 \u2018500), quando ai Vescovi viene dato l'incarico di visitare regolarmente tutte le chiese in funzione della propria diocesi. Sorgeva accanto al fiume che scorreva al posto dell'attuale via S.Afra, nella zona dove il cambio di pendenza tra il monte e la pianura favoriva i depositi di detriti portati a valle dai torrenti. Nel corso dei secoli il terreno si \u00e8 alzato di circa 3 metri: la cima di un arco a sesto acuto che sporge di pochi centimetri dall'attuale marciapiedi \u00e8 la dimostrazione visibile ancora oggi di questo deposito.\nChiesa di Sant'Afra.\nSi trova in mezzo all'incrocio tra via S.Afra e via Nazario Sauro. Nella visita pastorale di San Carlo Borromeo viene citata come chiesa sotterranea, perch\u00e9 molto pi\u00f9 bassa del terreno circostante. Nel '600 \u00e8 stata abbandonata senza pi\u00f9 il tetto. Ai primi del '700 un Barboglio la ristruttura e gli d\u00e0 la forma attuale, rialzata rispetto all'originale. Sui lati sono ancora visibili i muri precedenti. Sul lato est ci sono ancora le impronte degli stipiti, dell'arco trionfale e dell'abside probabilmente semicircolare. Ci sono ancora tracce di affreschi che \u201centrano\u201d nel nuovo muro. All'interno si vede ancora l'andamento della falda originale del tetto, molto pi\u00f9 bassa di quella attuale. In una stanzetta laterale c'\u00e8 un affresco del 1448 che mostra la lapidazione di Santo Stefano. \u00c8 possibile che ci siano altri affreschi sotto l'attuale pavimento.\nLa chiesetta da allora \u00e8 sempre stata di propriet\u00e0 della famiglia Barboglio, fino a qualche anno fa, quando \u00e8 stata donata al comune\nChiesa di San Michele.\nSi trova a met\u00e0 montagna, a met\u00e0 tra le valli di San Michele e di Forno; attualmente \u00e8 in rovina e invasa dalla vegetazione.\nSan Michele \u00e8 il santo a cui sono molto devoti i Longobardi, quindi da questo indizio e dall'analisi del muro della parete nord \u00e8 possibile ipotizzare un'origine molto antica, probabilmente del secolo X - XI (o addirittura del secolo VIII).\nDalle visite pastorali sappiamo che nel '500 e '600 era molto venerata e sede di un romito (eremita).\nSecondo la tradizione all'interno si trovava l'affresco della Madonna del Carmine che attualmente si trova nella chiesa parrocchiale.\nSul lato ovest \u00e8 possibile ipotizzare la presenza di un'abside.\nStoricamente la chiesa apparteneva ad un fondo di propriet\u00e0 della famiglia Barboglio.\nChiesa di San Vittore e Parrocchiale di Santa Maria Assunta.\nNel 1704 il Vescovo autorizza la costruzione di una nuova chiesa, nell'area della chiesa di San Vittore e che sostituisca come Parrocchiale la chiesa di Santa Maria in Zenighe, troppo lontana dall'abitato.\nNel 1710 \u00e8 pronta l'aula nuova, ma la vecchia chiesa di San Vittore \u00e8 ancora in funzione, perch\u00e9 \u00e8 stata demolita solo in seguito, per fare spazio al nuovo coro.\nLa nuova Parrocchiale \u00e8 officiata nel 1726-1727 e consacrata nel 1734 da Monsignor Querini.\nAll'interno ci sono quattro altari: uno ospita l'affresco che la leggenda vuole sia stato trasferito dalla chiesa di San Michele, ma stato profondamente rifatto (ad esempio, la Madonna ha la bocca a cuore). La Madonna del latte ha un'anatomia assurda.\nLa cornice in legno dorato dell'altare \u00e8 di Gaspare Bianchi di Lumezzane, realizzato a met\u00e0 del '600, quindi probabilmente viene dalla chiesa di San Vittore.\nUn altro altare ha una tela di Antonio Paglia che raffigura la cena dei discepoli di Emmaus: la particolarit\u00e0 \u00e8 che i discepoli sono vestiti da pellegrini, con la conchiglia di San Giacomo (simbolo dei pellegrini verso Santiago di Compostela), il bordone (bastone da cammino) e il cappello a tesa larga.\nChiesa della Madonna di Tirano.\nCappella facente parte del Palazzo Lana Barboglio, al cui paragrafo rimando per ulteriori informazioni.\nSanta Maria delle Zenighe (o Santa Maria in Zenighe).\nIn contrada Zenighe (a nord del centro di Colombaro, lungo la strada verso Clusane) c'erano numerosi edifici con corti.\nLa Chiesa di Santa Maria \u00e8 stata la chiesa parrocchiale di Colombaro (nonostante fosse decentrata rispetto all'abitato) fino alla costruzione dell'attuale chiesa, all'inizio del '700.\nI reperti pi\u00f9 antichi sono delle sculture emerse nel restauro: sono frammenti del IX-X secolo, provenienti dal luogo, di pilastrini di pluteo. Durante il recente restauro l'aula non \u00e8 stata scavata, perch\u00e9 era gi\u00e0 stata stesa la caldana in calcestruzzo, mentre \u00e8 stato possibile scavare sotto il presbiterio.\n\u00c8 stato possibile ricostruire la storia della chiesa, in queste fasi:\nNell'abside oggi sono visibili tracce di un affresco di una Madonna in Trono. Nella navatella laterale ci sono affreschi che in passato sono stati rubati, trovati, riconsegnati e ricollocati. I danni subiti sono ingenti: la storia di San Giovanni Battista sembra un fumettone.\nDal campanile, unica parte oggi visibile anche da lontano, guardando verso il Monte Alto nell'arco di circa 100 metri si vedono tutte le tradizionali colture della zona: prato nella zona pianeggiante vicino alla chiesa, vite sui primi pendii sassosi, olivi sui terrazzamenti superiori e bosco sulle pendici del monte\nChiesa di Santa Rita.\nChiesa dedicata a Santa Rita da Cascia, costruita ex novo in una villa privata e inaugurata nel 1997. \u00c8 situata in una strada laterale di via S.Afra."}
{"id": "3324012", "revid": "149727", "url": "https://it.wikipedia.org/wiki?curid=3324012", "title": "Nigoline", "text": ""}
{"id": "3324015", "revid": "466539", "url": "https://it.wikipedia.org/wiki?curid=3324015", "title": "David Honeyboy Edwards", "text": "\u00c8 stato (insieme a Pinetop Perkins) l'ultimo dei vecchi blues man del Delta Blues.\nBiografia.\nDavid \"Honeyboy\" Edwards, nacque a Shaw, Mississippi, il 28 giugno 1915. Trasferitosi giovanissimo a Greenwood viene a contatto con molti musicisti blues, Tommy McCleann, Robert Petway, ma soprattutto Robert Johnson, della cui leggenda riuscir\u00e0 a tramandare molti aspetti. Viene registrato da Alan Lomax nel 1942 per la Library of Congress, come esempio di quel blues rurale del Delta. A quello stile resta comunque legato, nonostante dal 1955 si sia trasferito a Chicago.\nLe sue incisioni, seppure fatte per grandi case discografiche come la Sun a Memphis e la Chess a Chicago, hanno riscosso poco successo o addirittura restano non pubblicate per decine d'anni. Negli studi della Chess a Chicago ha partecipato con i giovani musicisti inglesi alla Blues Jam at Chess dei Peter Green's Fleetwood Mac. Pochissime le altre incisioni, un LP, \"I've Been Around\", realizzato nel 1978 per la piccola casa discografica Trix Records. Ma nella sua lunga attivit\u00e0 ha continuato a suonare in piccoli club e festival blues, riuscendo ad ottenere un successo tardivo negli anni ottanta e novanta, ormai avanti con l'et\u00e0. Vengono pubblicate su Cd le sue primissime incisioni e ne incide altri con nuovi brani. Ha presenziato al \"Delta Blues Festival\" a Rovigo.\nNel 1997 ha pubblicato la sua autobiografia \"The World Don't Owe Me Nothin\" ed \u00e8 stato anche edito un DVD con un suo concerto. Nell'ottobre 2004, gli ultimi vecchi originali musicisti del Delta Blues suonarono insieme a Dallas in un unico e irripetibile concerto. Si trovarono insieme David Honeyboy Edwards, Pinetop Perkins, Henry Townsend e Robert Lockwood, Jr., e fu una delle ultime volte, visto che nel 2006 morirono sia Townsend (all'et\u00e0 di 96 anni) che Lockwood (a 91 anni). Perkins continu\u00f2 l'attivit\u00e0 ancora per poco.\nHoneyboy ha partecipato con un piccolo \"cameo\" al film \"Walk Hard: La storia di Dewey Cox\" nel 2007 (a 92 anni). Nonostante alcuni acciacchi, dovuti all'et\u00e0, che gli fecero annullare una piccola tourn\u00e9e in Olanda e Svizzera nell'estate del 2009, Honeyboy Edwards si fece ascoltare il 4 ottobre 2009 a Venezia, alla Biennale della Musica, nella rassegna intitolata \"La musica del Novecento\". Nel 2011 \u00e8 stato ancora in tourn\u00e9e negli Stati Uniti, in trio con l'amico, produttore ed armonicista Michael Frank. Le sue condizioni di salute si aggravarono sempre di pi\u00f9, e Edwards mor\u00ec il 29 agosto 2011 per un attacco di cuore alle 3 del mattino nella sua casa."}
{"id": "3324027", "revid": "6923", "url": "https://it.wikipedia.org/wiki?curid=3324027", "title": "Det Norske Veritas", "text": "Det Norske Veritas (DNV) \u00e8 una fondazione internazionale indipendente fondata a Oslo nel 1864. \nLa finalit\u00e0 dell'organizzazione fu inizialmente quella di valutare le condizioni tecniche delle navi mercantili norvegesi.\nOggi l'ente opera in numerosi settori oltre a quello marittimo, ma la principale competenza \u00e8 rimasta quella di valutare e indirizzare la gestione del rischio. Lo spirito e lo scopo della fondazione vengono dalla stessa sintetizzati nella \u00absalvaguardia della vita, della propriet\u00e0 e dell'ambiente\u00bb.\nTra gli ulteriori settori di operativit\u00e0 di DNV si registrano quello energetico, automobilistico, agroalimentare, finanziario, informatico, sanitario e quello delle telecomunicazioni.\nDal 1954 DNV ha un dipartimento di ricerca che sviluppa diversi progetti nei molteplici ambiti in di operativit\u00e0 dell'ente. Attualmente i principali programmi di ricerca sono: artico, gestione del biorischio, materiali e superfici multifunzionali, processi informatici e tecnologie, soluzioni future in campo energetico, trasporto marittimo.\nDNV \u00e8 presente in 100 Paesi con 300 sedi e quasi 9.000 dipendenti. In Italia \u00e8 presente dal 1962, con dieci sedi operative su tutto il territorio nazionale ed oltre 290 dipendenti.\n\u00c8 membro della International Association of Classification Societies."}
{"id": "3324034", "revid": "729019", "url": "https://it.wikipedia.org/wiki?curid=3324034", "title": "Battaglia di Marton", "text": "La battaglia di Marton o Meretum si svolse il 22 marzo 871 a Marton, Wiltshire, dopo che Etelredo del Wessex, obbligato col fratello Alfredo a fuggire dopo la sconfitta subita da un esercito di invasori Vichinghi danesi nella battaglia di Ashdown, si ritir\u00f2 a Old Basing (nell'Hampshire), dove fu di nuovo sconfitto dagli uomini di \u00cdvarr Ragnarsson.\nStoria.\nFu l'ultima di otto battaglie note per essere state combattute quell'anno da Etelredo contro i Dani, e si dice che il re sconfitto sia morto il 23 aprile 871. Se mor\u00ec in battaglia, o in conseguenza delle ferite riportate, non \u00e8 chiaro. Il luogo in cui si svolse la battaglia non \u00e8 noto. Tra le ipotesi ci sono i sobborghi di Merton, Merton in Oxfordshire, Marden in Wiltshire e Martin in Dorset. Le pi\u00f9 probabili sono le pi\u00f9 occidentali, dato che re Etelredo fu sepolto a Wimborne Minster nel Dorset poco dopo.\nUn altro luogo ipotizzato, pi\u00f9 probabile, \u00e8 Merriton, sulle rive del fiume Stour, poche miglia a valle di Wimborne Minster, il che porterebbe a pensare ad un breve viaggio in barca col corpo di re Etelredo."}
{"id": "3324037", "revid": "121037795", "url": "https://it.wikipedia.org/wiki?curid=3324037", "title": "Aizurro", "text": "Aizurro (anticamente Aizuro) \u00e8 l'unica frazione di Airuno in provincia di Lecco: si trova in una valletta cieca a ovest del centro abitato. Costitu\u00ec un comune autonomo fino al 1927.\nOrigini del nome.\nL'origine del nome \u00e8 incerta, anche se potrebbe essere correlata a quella di Airuno; in caso contrario, \u00e8 necessario accreditare l'assonanza con il vasto e incomparabile blu del suo cielo limpido (un rapporto del 1610, nel solito latino un po' stemperato, riporta \"\"Azurium\").\nStoria.\nLe origini del centro abitato sono pressoch\u00e9 sconosciute; una prima citazione scritta \u00e8 collocata nell'Archivio Storico Lombardo e risale al 10 luglio 1412. In quella circostanza, il duca Filippo Maria Visconti convoc\u00f2 il Procuratore di Aizurro a Milano per fargli prestare giuramento di fedelt\u00e0.\nRegistrato agli atti del 1751 come un villaggio milanese di 180 abitanti, pochi anni dopo incorpor\u00f2 la frazione di \"Veglio\", e alla proclamazione del Regno d'Italia nel 1805 risultava avere 176 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Brivio, ma il Comune di Aizuro fu poi ripristinato con il ritorno degli austriaci. L'abitato crebbe poi lentamente, tanto che nel 1853 risult\u00f2 essere popolato da 194 anime, salite a 212 nel 1881. L'inizio del XX secolo vide la defilata localit\u00e0 attestarsi in una posizione stagnante fuori dai grandi flussi economici, registrando 209 residenti nel 1921. Fu il fascismo a decidere la soppressione del municipio, annettendolo a quello di Airuno."}
{"id": "3324039", "revid": "30753", "url": "https://it.wikipedia.org/wiki?curid=3324039", "title": "WWF WrestleMania 2", "text": ""}
{"id": "3324041", "revid": "219355", "url": "https://it.wikipedia.org/wiki?curid=3324041", "title": "Louis Hammett", "text": ""}
{"id": "3324046", "revid": "30753", "url": "https://it.wikipedia.org/wiki?curid=3324046", "title": "WWF WrestleMania III", "text": ""}
{"id": "3324048", "revid": "2052399", "url": "https://it.wikipedia.org/wiki?curid=3324048", "title": "Premi e riconoscimenti di Christopher Nolan", "text": "La seguente \u00e8 la lista di premi e candidature di Christopher Nolan."}
{"id": "3324049", "revid": "149727", "url": "https://it.wikipedia.org/wiki?curid=3324049", "title": "Aizuro con Veglio", "text": ""}
{"id": "3324050", "revid": "1573940", "url": "https://it.wikipedia.org/wiki?curid=3324050", "title": "Arnaud de Faug\u00e8res", "text": "Biografia.\nArcidiacono e prevosto di Arles, ne divenne arcivescovo nel 1308 grazie al sostegno del conte di Provenza e re di Sicilia, Roberto I. Egli intervenne presso il re di Francia Filippo il Bello dietro sollecitazione di papa Clemente V e, in ricompensa, fu nominato cardinale vescovo di Sabina il 19 dicembre 1310. Poco tempo dopo fu incaricato d'indagare sui crimini commessi dall'Ordine dei Templari.\nIntorno al 1312 fu nominato Camerlengo di Santa Romana Chiesa.\nPartecip\u00f2 al conclave, tenutosi nella casa dei domenicani a Lione, aperto il 1\u00ba maggio 1314 e conclusosi il 7 agosto 1316 con l'elezione al Soglio Pontificio di papa Giovanni XXII.\nAlla sua morte fu inumato nella chiesa di San Pietro nel comune di Condom (Midi-Pirenei).\nNel 1311 gli era successo, alla guida dell'Arcidiocesi di Arles, il fratello Gaillard de Faug\u00e8res."}
{"id": "3324054", "revid": "30753", "url": "https://it.wikipedia.org/wiki?curid=3324054", "title": "WWE WrestleMania XV", "text": ""}
{"id": "3324056", "revid": "30753", "url": "https://it.wikipedia.org/wiki?curid=3324056", "title": "WWE WrestleMania X-Seven", "text": ""}
{"id": "3324060", "revid": "30753", "url": "https://it.wikipedia.org/wiki?curid=3324060", "title": "WWE WrestleMania XX", "text": ""}
{"id": "3324063", "revid": "380654", "url": "https://it.wikipedia.org/wiki?curid=3324063", "title": "WWE WrestleMania 22", "text": ""}
{"id": "3324065", "revid": "30753", "url": "https://it.wikipedia.org/wiki?curid=3324065", "title": "WWE WrestleMania 23", "text": ""}
{"id": "3324068", "revid": "30753", "url": "https://it.wikipedia.org/wiki?curid=3324068", "title": "WWE WrestleMania XXIV", "text": ""}
{"id": "3324070", "revid": "486946", "url": "https://it.wikipedia.org/wiki?curid=3324070", "title": "WWE Wrestlemania XXV", "text": ""}
{"id": "3324072", "revid": "30753", "url": "https://it.wikipedia.org/wiki?curid=3324072", "title": "WWE WrestleMania XXVI", "text": ""}
{"id": "3324075", "revid": "124832461", "url": "https://it.wikipedia.org/wiki?curid=3324075", "title": "Bagaggera", "text": "Bagaggera (\"Bagagera\" in dialetto brianzolo) \u00e8 una frazione del comune italiano di La Valletta Brianza posta a notevole distanza a sudest del centro abitato, sulla strada verso Merate. Costitu\u00ec un comune autonomo fino al 1927.\nStoria.\nRegistrato agli atti del 1751 come un villaggio milanese di soli 72 abitanti, civilmente incluso nella pieve di Brivio ma religiosamente sottoposto a Rovagnate, pochi anni dopo incorpor\u00f2 le frazioni di \"Galbusera, Monte, Spiazzo, Malnino, Ospedaletto\" e \"Casternago\" per un totale di 170 anime, e alla proclamazione del Regno d'Italia nel 1805 risultava avere 219 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Santa Maria Ho\u00e8, ma il Comune di Bagaggera fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 276 anime, salite a 354 nel 1871. L'inizio del XX secolo vide la localit\u00e0 crescere ancora, registrando 590 residenti nel 1921. Fu il fascismo a decidere la soppressione del municipio, annettendolo a quello di Rovagnate."}
{"id": "3324076", "revid": "149727", "url": "https://it.wikipedia.org/wiki?curid=3324076", "title": "Bagaggera con Galbusera, Monte, Spiazzo, Malnino, Ospedaletto e Casternago", "text": ""}
{"id": "3324077", "revid": "124123", "url": "https://it.wikipedia.org/wiki?curid=3324077", "title": "Arrigo Simintendi", "text": "Biografia.\nNon si hanno notizie biografiche del Simintendi, che \u00e8 solo ricordato in documenti di archivio come \u00abprocuratore di Bonaccorso, di Ottone e di Simone fratelli e figliuoli del fu messer Berto dei Frescobaldi\u00bb. Appare assieme ad Andrea Lancia in atti relativi a una causa del 2 aprile 1345.\nOpere.\n\u00c8 autore del volgarizzamento delle \"Metamorfosi\" di Ovidio, certamente anteriore al 1333, poich\u00e9 \u00e8 citato nell'\"Ottimo Commento\" della \"Commedia\" di Dante Alighieri, attribuito a Andrea Lancia. Il volgarizzamento di Ovidio godette di una grande fortuna ed \u00e8 tramandato da numerosi manoscritti.\nGli viene attribuito, su suggerimento di Gianfranco Contini, anche il volgarizzamento della \"Farsaglia\" di Lucano, conservato da un unico manoscritto della fine del Trecento della Biblioteca Riccardiana di Firenze."}
{"id": "3324082", "revid": "1442080", "url": "https://it.wikipedia.org/wiki?curid=3324082", "title": "Madrid Tennis Grand Prix 1984 - Singolare", "text": "Il singolare del torneo di tennis Madrid Tennis Grand Prix 1984, facente parte della categoria Grand Prix, ha avuto come vincitore John McEnroe che ha battuto in finale Tom\u00e1\u0161 \u0160m\u00edd 6-0, 6-4."}
{"id": "3324084", "revid": "599013", "url": "https://it.wikipedia.org/wiki?curid=3324084", "title": "Tom Caluw\u00e9", "text": "Carriera.\nClub.\nDurante la sua carriera ha giocato con varie squadre di club, tra cui l'AEK Larnaca, in cui si \u00e8 trasferito nel 2011.\nNazionale.\nConta una presenza ed una rete con la Nazionale belga."}
{"id": "3324089", "revid": "729019", "url": "https://it.wikipedia.org/wiki?curid=3324089", "title": "K2 Black Panther", "text": "Il K2 Black Panther \u00e8 un carro armato sudcoreano che rimpiazzer\u00e0 i diversi M48 Patton utilizzati dall'Esercito sudcoreano. Il K2 Black Panther oltre alle sue avanzate tecnologie vanta un posto nel Guinness dei primati per essere il carro armato pi\u00f9 costoso al mondo, addirittura \u20a97.8 miliardi cio\u00e8 $8.5 milioni.\nSviluppo.\nLa progettazione del K2 Black Panther, iniziata nel 1995, fu dovuta dalla necessit\u00e0 della Corea del Sud di sostituire diversi carri armati obsoleti. Il non dover dipendere da una nazione straniera per ottenere un carro armato moderno pu\u00f2 considerarsi una delle ragioni della produzione del K2 Black Panther. Il progetto per la creazione del K2 fu pronto nel 2006, dopo undici anni di ricerche, studi e una spesa di oltre 230 milioni di dollari statunitensi.\nCaratteristiche.\nIl K2 Black Panther dispone di un motore diesel da 12 cilindri che sviluppa 1500 cavalli, progettato e costruito da Doosan Infracore Corporation. Le trasmissioni invece sono create da S&amp;T Dynamics. Il K2 pu\u00f2 viaggiare su strada ad una velocit\u00e0 di 70\u00a0km/h mentre fuori strada intorno ai 50\u00a0km/h. Riesce a raggiungere i 32\u00a0km/h in 7 secondi, pu\u00f2 superare terreni con il 60% di pendenza e superare ostacoli alti 1.3 metri. Un'altra capacit\u00e0 del K2 \u00e8 quella di potersi immergere per attraversare fiumi fino a 4.1 metri usando uno snorkel per ottenere aria.\nArmamenti.\nIl K2 Black Panther \u00e8 dotato di un cannone L55 da 120\u00a0mm, e dispone anche di una mitragliatrice Browning M2 da 12,7\u00a0mm e di un'altra mitragliatrice calibro 7,62 mm.\nEsportazioni.\nIl K2 Black Panther dopo la concorrenza con il Leclerc e il Leopard 2 trov\u00f2 il suo primo acquirente straniero: la Turchia. Infatti nel 2007 Corea del Sud e Turchia strinsero un accordo commerciale per \u20a9500 miliardi (circa US$540 milioni) per la licenza del design del K2 Black Panther cos\u00ec come accadde per l'accordo di esportazione di 40(+15) KAI KT-1 dalla Corea del Sud alla Turchia.\nNel 2008 fu stipulato un secondo accordo tra la Hyundai Rotem sudcoreana e la Otokar turca, che prevedeva invece il trasferimento di tecnologie sviluppate proprio per il K2. Infatti la Turchia aveva deciso di procedere autonomamente allo sviluppo di un carro armato nazionale, il M\u0130T\u00dcP Altay."}
{"id": "3324090", "revid": "30753", "url": "https://it.wikipedia.org/wiki?curid=3324090", "title": "WWE WrestleMania 13", "text": ""}
{"id": "3324092", "revid": "30753", "url": "https://it.wikipedia.org/wiki?curid=3324092", "title": "WWE WrestleMania XII", "text": ""}
{"id": "3324094", "revid": "30753", "url": "https://it.wikipedia.org/wiki?curid=3324094", "title": "WWE WrestleMania V", "text": ""}
{"id": "3324097", "revid": "1442080", "url": "https://it.wikipedia.org/wiki?curid=3324097", "title": "Brussels Indoor 1984 - Singolare", "text": "Il singolare del torneo di tennis Brussels Indoor 1984, facente parte della categoria Grand Prix, ha avuto come vincitore John McEnroe che ha battuto in finale Ivan Lendl 6-1, 6-3."}
{"id": "3324098", "revid": "484362", "url": "https://it.wikipedia.org/wiki?curid=3324098", "title": "Confine tra la Finlandia e la Russia", "text": "Il Confine tra la Finlandia e la Russia (\"Suomen ja Ven\u00e4j\u00e4n raja\" in finlandese, \"\u0420\u043e\u0441\u0441\u0438\u0439\u0441\u043a\u043e-\u0444\u0438\u043d\u043b\u044f\u0301\u043d\u0434\u0441\u043a\u0430\u044f \u0433\u0440\u0430\u043d\u0438\u0446\u0430\" in russo) descrive la linea di demarcazione tra questi due Stati. Ha una lunghezza di 1.340\u00a0km.\nCaratteristiche.\nIl confine riguarda la parte orientale della Finlandia e quella nord-occidentale della Russia. Ha un andamento generale da nord verso sud.\nI punti pi\u00f9 elevati sul confine sono il Talkkunap\u00e4\u00e4 (633 m) e il Rohmojva (657 m). \nInizia dalla triplice frontiera tra Finlandia, Norvegia e Russia e termina nel golfo di Finlandia (golfo del mar Baltico).\nStoria.\nIl confine attuale risulta dai trattati siglati alla fine della seconda guerra mondiale e che videro la Finlandia rinunciare ad una parte della Carelia ed alla regione di Petsamo in favore dell'Unione Sovietica."}
{"id": "3324101", "revid": "1888309", "url": "https://it.wikipedia.org/wiki?curid=3324101", "title": "Baiedo", "text": "Baiedo \u00e8 l'unica frazione geografica del comune italiano di Pasturo posta a nord del centro abitato verso Introbio. Costitu\u00ec un comune autonomo fino al 1927.\nStoria.\nBaiedo fu un antico comune del Milanese, dotato di una rocca gi\u00e0 in epoca romana.\nNel 1720 fu registrato come un villaggio di 170 abitanti, e nel 1786 entr\u00f2 per un quinquennio a far parte della Provincia di Como, per poi cambiare continuamente i riferimenti amministrativi nel 1791, nel 1797 e nel 1798. Nel 1799 cont\u00f2 251 anime.\nPortato definitivamente sotto Como nel 1801, alla proclamazione del regno d'Italia napoleonico nel 1805 risultava avere 239 abitanti. Nel 1809 il municipio fu soppresso su risultanza di un regio decreto di Napoleone che lo annesse per la prima volta a Pasturo, ma il comune di Baiedo fu ripristinato con il ritorno degli austriaci. Nel 1853 risult\u00f2 essere popolato da 202 anime, salite a 212 nel 1871. Nel 1921 si registrarono 295 residenti. Fu il regime fascista a decidere nel 1927 di sopprimere definitivamente il comune, unendolo nuovamente a Pasturo.\nMonumenti e luoghi d'interesse.\nArchitetture religiose.\nL'edificio religioso pi\u00f9 antico \u00e8 la chiesa di Sant'Andrea, tuttavia pesantemente ristrutturata nel corso dei secoli.\nRimaneggiata fu anche chiesa di San Pietro Martire, che si ritiene risalire al XIII secolo. Al suo interno, oltre a dipinti di Luigi Tagliaferri e Antonio Sibella, si conservano un altare barocco e un \"Martirio\" affrescato da Ludovico Vignati (XVII secolo). \nAltro.\nL'abitato \u00e8 dominato dall'imponente Rocca di Baiedo, un ammasso roccioso che si protende nelle valle restringendola. Sulla sommit\u00e0 della rocca si trovano le rovine di una fortificazione medievale. La parete della Rocca \u00e8 un'apprezzata meta per le arrampicate.\nTra le case pi\u00f9 antiche di Baiedo, quella sita all'indirizzo Via Anesetti 3, risalente agli inizi del XIX secolo."}
{"id": "3324102", "revid": "38121743", "url": "https://it.wikipedia.org/wiki?curid=3324102", "title": "Besimauda", "text": ""}
{"id": "3324105", "revid": "149727", "url": "https://it.wikipedia.org/wiki?curid=3324105", "title": "Bajedo", "text": ""}
{"id": "3324106", "revid": "729019", "url": "https://it.wikipedia.org/wiki?curid=3324106", "title": "Battaglia di Rastarkalv", "text": "La battaglia di Rastarkalv (\"Slaget p\u00e5 Rastarkalv\") fu un episodio militare che si svolse nel 955 sull'isola di Frei tra l'esercito del sovrano norvegese H\u00e1kon I il Buono e quello dei figli di Eir\u00edkr Bl\u00f3d\u00f8x guidati da Harald Eir\u00edksson.\nAntefatti.\nNel 934 H\u00e1kon Haraldsson, detto \"A\u00f0alsteinsf\u00f3stri\" (\"adottato da \u00c6thelstan\"), appena sedicenne, fu incitato dal padre adottivo, \u00c6thelstan, re degli anglosassoni, a ritornare in Norvegia con una flotta e un esercito al fine di spodestare dal trono il violento fratellastro Eir\u00edkr, detto \"Bl\u00f3d\u00f8x\" (\"Ascia Insanguinata\"). Sbarcato nel Tr\u00f8ndelag, riusc\u00ec a convincere gran parte del popolo e della nobilt\u00e0 a supportare le sue rivendicazioni costringendo infine Eir\u00edkr Bl\u00f3d\u00f8x a fuggire in in esilio in Inghilterra insieme alla sua famiglia e ai norvegesi che gli erano rimasti fedeli. Verso il 950 H\u00e1kon intraprese una campagna militare in Danimarca a danno dei vichinghi locali al fine di punirli per le continue scorrerie lungo le coste meridionali della Norvegia. Questa azione militare fece infuriare re Harald I di Danimarca, detto \"Bl\u00e5tand\" (\"Dente Azzurro\"), che pens\u00f2 di vendicarsi accogliendo Gunnhildr, sua sorella nonch\u00e9 moglie di Eir\u00edkr insieme ai suoi figli, pensando di poterli sfruttarli in futuro come arma contro H\u00e1kon.\nCrescendo i figli di Eir\u00edkr nutrirono un desiderio sempre maggiore di vendetta nei confronti dello zio che aveva spodestato il padre e sostenuti dal re danese, iniziarono ad effettuare frequenti scorrerie che culminarono nel 953 con una vittoria sulla flotta di Tryggvi \u00d3l\u00e1fsson al largo di Soten\u00e4s, cui segu\u00ec l'occupazione del V\u00edk e di parte dell'Agder. H\u00e1kon, informato della situazione, decise di abbandonare il suo proposito di cristianizzare la Norvegia e dopo essersi riconciliato con la nobilt\u00e0 e il popolo del Tr\u00f8ndelag grazie a Sigur\u00f0r H\u00e1konarson, radun\u00f2 un esercito, allest\u00ec la flotta e salp\u00f2 verso il sud della Norvegia per affrontare i nemici. Le due flotte sbarcarono i loro uomini sull'isola di Karm\u00f8y, nel Rogaland, ne segu\u00ec uno scontro militare che pass\u00f2 alla storia con il nome di battaglia di Avaldsnes, dal nome del vicino villaggio. H\u00e1kon riusc\u00ec a sconfiggere i figli di Eir\u00edkr guidati da Guthormr Eir\u00edksson (che cadde in battaglia) e li insegu\u00ec sino alla costa dell'Agder. In seguito riform\u00f2 le modalit\u00e0 di allestimento della flotta a scopo sia difensivo che offensivo introducendo per la prima volta il \"lei\u00f0angr\", fondato sulla divisione dei territori costieri e di parte dell'entroterra in vari distretti a loro volta suddivisi in \"skiprei\u00f0a\", comunit\u00e0 i cui abitanti dovevano garantire a loro spese l'allestimento e l'equipaggiamento di una nave in caso di mobilizzazione generale conseguente ad un attacco nemico. Per rendere pi\u00f9 efficiente il dispiegamento della flotta, H\u00e1kon fece costruire una catena di fuochi di segnalazione sulle montagne che attraversava tutto il regno.\nNel 955 i figli di Eir\u00edkr, capitanati da Gamli Eir\u00edksson, tornarono ad attaccare la Norvegia. Dopo aver imbarcato un grande esercito di vichinghi norvegesi e danesi su venti navi salparono dal Vendsyssel e grazie al vento favorevole raggiunsero rapidamente la costa dell'Agder. Continuarono poi a remare giorno e notte verso ovest seguendo la costa senza essere avvistati dalle sentinelle che conseguentemente non accesero i fuochi di segnalazione. Secondo Snorri Sturluson la ragione del mancato allarme \u00e8 da attribuirsi all'uso comune di procedere con l'accensione dei fuochi da est verso ovest ma in quel caso le sentinelle delle regioni pi\u00f9 orientali non si accorsero della presenza della flotta nemica. Un altro motivo \u00e8 da ricercarsi nelle scorrerie di scarsa entit\u00e0 cui era stata soggetta la costa meridionale della Norvegia nei mesi precedenti, condotte sia dai figli di Eir\u00edkr che da altri vichinghi, che avevano portato le sentinelle ad accendere erroneamente i fuochi credendo che si trattasse di attacchi di grande entit\u00e0. Ne era derivata un'inutile mobilitazione dell'esercito e la flotta, con annesso spreco di tempo e risorse, per questo motivo re H\u00e1kon aveva previsto pesanti sanzioni a coloro che fossero stati responsabili di questi falsi allarmi. Questi motivi avevano insomma portato le sentinelle ad adottare maggiore cautela e ad abbassare la guardia, tanto che la flotta dei figli di Eir\u00edkr pot\u00e9 giungere indisturbata sino allo stretto di Ulvesundet, poco a sud della Penisola di Stad, dove sost\u00f2 per sette giorni.\nFinalmente la flotta nemica fu avvistata e un messaggero corse ad avvertire il re, che si trovava nella residenza di Birkenstrand, presso l'isola di Frei, nel Nordm\u00f8re. In quel momento tuttavia H\u00e1kon poteva disporre solo del suo seguito e dei contadini dell'isola e si trovava quindi in grande inferiorit\u00e0 numerica. Convoc\u00f2 pertanto un consiglio di guerra invitando tutti gli uomini pi\u00f9 saggi dell'isola decidere sul da farsi. Prese la parola Egill, detto \"Camicia di Lana\" (\"Ullserkr\"), un uomo ormai molto anziano ma ancora vigoroso, che era stato un grande guerriero nonch\u00e9 portabandiera durante il regno di Harald I Bellachioma. Ricord\u00f2 a tutti come il defunto re non si fosse mai consultato con i suoi consiglieri affinch\u00e9 lo convincessero a fuggire quando le forze nemiche erano in superiorit\u00e0 numerica ed esort\u00f2 a seguire quell'esempio. Si decise cos\u00ec di scendere in battaglia e il re invi\u00f2 messaggeri per radunare quanti pi\u00f9 soldati possibili nel tempo a disposizione.\nBattaglia.\nPassata la Penisola di Stad la flotta dei figli di Eir\u00edkr venne a conoscenza della posizione del re e si port\u00f2 in quel luogo. H\u00e1kon usc\u00ec da Birkestrand con nove navi e incontr\u00f2 il nemico nello stretto di Freyarsund. Mand\u00f2 a dire che aveva intenzione di battersi con loro presso i campi di Rastarkalv, un'area lievemente ondulata nella parte meridionale dell'isola di Frei con alle spalle i pendii boscosi del Fredarberg. I figli di Eir\u00edkr accettarono, sbarcarono nella costa sud-occidentale dell'isola poi si portarono in quei campi e si schierarono presso i pendii orientali del monte. Ad Egill allora venne in mente uno stratagemma: chiese al re di fornirgli dieci uomini ed altrettante bandiere e una volta sbarcato risal\u00ec il Fredarberg dalla parte opposta rispetto al nemico, posizionandosi alle sue spalle. H\u00e1kon nel frattempo schier\u00f2 i suoi uomini su un lungo fronte in modo da evitare l'accerchiamento dal momento che le forze nemiche erano almeno il doppio delle sue, poi attacc\u00f2. Mentre ai piedi del Fredarberg infuriava una cruenta mischia, Egill ordin\u00f2 ai suoi uomini di distanziarsi e di spiegare i vessilli facendo in modo che spuntassero tra la vegetazione. I danesi che si trovavano pi\u00f9 in alto rispetto al resto del loro esercito videro numerose bandiere spuntare tra gli alberi e temendo di essere accerchiati e tagliati fuori dalle navi, avvertirono i compagni del pericolo imminente per poi darsi alla fuga verso le imbarcazioni. I norvegesi di H\u00e1kon ne approfittarono per inseguirli e massacrarli.\nGamli Eir\u00edksson si ritir\u00f2 con i suoi verso una delle creste del monte e da quella posizione elevata si avvide di essere stato giocato, dato che alle sue spalle non vi era alcun nemico. Allora fece squillare le trombe, dispieg\u00f2 la sua bandiera e dopo aver riorganizzato i propri uomini si prepar\u00f2 a resistere. Quei norvegesi che non erano fuggiti alle navi si raggrupparono attorno a lui e quando le truppe di H\u00e1kon li raggiunsero, rinnovarono la battaglia. Alla fine la superiorit\u00e0 numerica favor\u00ec H\u00e1kon e i nemici si divisero in due gruppi: uno guidato da Gamli fugg\u00ec verso le navi, l'altro sal\u00ec ulteriormente il monte portandosi verso sud-ovest e asserragliandosi su un'altura. H\u00e1kon insegu\u00ec questo secondo gruppo e lo costrinse a spingersi sempre pi\u00f9 verso ovest dove il monte scendeva a precipizio. Quegli uomini si difesero valorosamente ma alla fine vennero tutti uccisi o morirono precipitando dalla rupe.\nGamli e i suoi fratelli si riorganizzarono ancora una volta schierando i soldati rimasti a loro disposizione nella piana che si trovava a valle dei pendii meridionali del Fredarberg. Furono aggrediti con violento assalto da Egill che ora comandava parte degli uomini del re. Nella mischia Gamli fu gravemente ferito ma Egill cadde insieme a molti dei suoi uomini. Infine giunsero i norvegesi guidati re H\u00e1kon in persona che attaccarono frontalmente il nemico costringendo a ripiegare. Quando i figli di Eir\u00edkr raggiunsero le navi s'avvidero che molte erano salpate e si trovavano gi\u00e0 al largo mentre altre si erano arenate, cos\u00ec si gettarono in acqua e nuotarono finch\u00e9 furono salvati dai compagni poi salparono alla volta della Danimarca. Gamli tuttavia cadde presso le rive dell'isola.\nConseguenze.\nTerminata la battaglia re H\u00e1kon ordin\u00f2 di trascinare in secca tutte le navi catturate, poi vi fece deporre il corpo di Egill e di tutti i soldati caduti quindi le ricopr\u00ec di pietre e di terra formando grandi tumuli.\nUn importante monumento in pietra situato nei pressi della chiesa di Frei ricorda questo episodio militare: \u00e8 composto da un obelisco memoriale in onore di Egill Ullserkr e dei suoi uomini che morirono nella battaglia di Rastarkalv. Nel 1955 re Haakon VII di Norvegia visit\u00f2 il comune commemorando la battaglia.\nLa battaglia di Rastarkalv garant\u00ec al Regno di Norvegia circa sei anni di pace ma come quella di Avaldsnes non si rivel\u00f2 decisiva. Nel 961 i figli di Eir\u00edkr tornarono ad affrontare H\u00e1kon nella battaglia di Fitjar dove furono sconfitti ma riuscirono a ferirlo mortalmente. Prima di morire, H\u00e1kon volle che il regno passasse nelle loro mani. Harald Eir\u00edksson, detto Manto Grigio (\"Gr\u00e1fell\"), emerse quale nuovo re di Norvegia aprendo un periodo travagliato che port\u00f2 infine alla temporanea sottomissione della Norvegia al Regno di Danimarca sotto Harald I Dente Azzurro."}
{"id": "3324109", "revid": "767487", "url": "https://it.wikipedia.org/wiki?curid=3324109", "title": "Anna Calvi", "text": "Ha ottenuto fama grazie alla partecipazione al sondaggio della BBC \"Sound of 2011\" e grazie alla critica favorevole, che ha elogiato la sua musica. La storica rivista inglese New Musical Express l'ha paragonata a PJ Harvey e Siouxsie.\nBiografia.\nNata da padre italiano, Anna Calvi \u00e8 stata la cantante e chitarrista di una band londinese, chiamata Cheap Hotel, dal 2006 al 2008. Durante un concerto ha attirato l'attenzione di Bill Ryder-Jones, che ha convinto la Domino Records a scritturarla. Un sostegno nei suoi confronti \u00e8 giunto anche da Brian Eno, che \u00e8 diventato il mentore nell'avvio della carriera di Anna Calvi. Nel 2009 la Calvi suona la chitarra nel brano \"The Prizefighter and the Heiress\", inserito nell'album \"Been Listening\"\ndi Johnny Flynn, che ha seguito anche in tour in autunno.\nNel 2010 accompagna il tour degli Interpol e viene anche invitata da Nick Cave ad aprire i concerti in Inghilterra dei suoi Grinderman.\nL'11 ottobre 2010 pubblica il singolo di debutto, si tratta del brano del 1951 \"Jezebel\", scritto da Wayne Shanklin e portato al successo da Frankie Laine.\nIl 17 gennaio 2011 \u00e8 stato pubblicato il suo album di debutto, intitolato \"Anna Calvi\", che \u00e8 entrato in classifica in molti Paesi europei, tra cui il Regno Unito e i Paesi Bassi. L'album, composto da dieci tracce, \u00e8 stato anticipato dai singoli \"Jezebel\" e \"Moulinette\". Al disco ha collaborato in due brani il compositore Brian Eno.\nL'album ha ricevuto ottime recensioni dalla critica specializzata, ha ricevuto la nomination per il Mercury Prize 2011 e per i Brit Awards 2012.\nAnticipato dal singolo \"Eliza\", pubblicato nell'agosto 2013 (video diretto da Emma Nathan), il 7 ottobre 2013 viene dato alle stampe il secondo album della cantante, dal titolo \"One Breath\". Questo lavoro \u00e8 stato prodotto da John Congleton in Francia e mixato in Texas.\nIl 13 maggio 2014, viene annunciata la pubblicazione di \"Strange Weather\", EP in uscita il 15 luglio 2014. Si tratta di una raccolta di cinque cover \u2013 due delle quali con la partecipazione di David Byrne - prodotte da Thomas Bartlett (gi\u00e0 al lavoro con Antony and the Johnsons e Trixie Whitley).\nIl 31 Agosto 2018 esce \"Hunter\", anticipato dal singolo \"Don't Beat the Girl Out of My Boy\". Nel 2019 ha composto la colonna sonora della quinta stagione della serie \"Peaky Blinders\" uscita su Netflix.\nNel 2020 ha pubblicato \"Hunted\" , un EP di sette brani rivisti in chiave alternativa usciti due anni prima su \"Hunter\"."}
{"id": "3324110", "revid": "339392", "url": "https://it.wikipedia.org/wiki?curid=3324110", "title": "Tweener", "text": ""}
{"id": "3324116", "revid": "38121855", "url": "https://it.wikipedia.org/wiki?curid=3324116", "title": "Sentiero delle Grigne \u201c", "text": ""}
{"id": "3324117", "revid": "1442080", "url": "https://it.wikipedia.org/wiki?curid=3324117", "title": "Lorraine Open 1984 - Singolare", "text": "Il singolare del torneo di tennis Lorraine Open 1984, facente parte della categoria Grand Prix, ha avuto come vincitore Ramesh Krishnan che ha battuto in finale Jan Gunnarsson 6-3, 6-3."}
{"id": "3324119", "revid": "594829", "url": "https://it.wikipedia.org/wiki?curid=3324119", "title": "Re.creo en vos", "text": "Re.creo en vos \u00e8 stato un programma televisivo argentino andato in onda dal 6 aprile 2010 al 28 maggio 2010 sul canale Canal 13 con la conduzione di Emilia Attias.\nConosciuto anche con il nome di ReCreo en vos, durante il programma i gruppi partecipanti competono in diversi giochi per arrivare al premio finale.\nTrama.\nIl programma combina performance musicali e giochi, i vari concorrenti devono superare varie prove sia fisiche che di conoscenza realizzate da adolescenti che erano in competizione per un viaggio in gruppo entro i limiti dell'Argentina. I dodici partecipanti devono anche gestire l'hotel e ristorante \"Recreo\" nel barrio di Palermo dove si registrano conflitti, lavoro e amore nella loro vita giornaliera. Inoltre, nell'hotel devono partecipare alle lezioni di canto e di ballo.\nNell'albergo sono presenti quattro dormitori, una cucina, un giardino, uno spazio per le acrobazie e una piscina; luoghi dove si svolgono le vicende.\nProduzione.\nNel gennaio del 2010 appare la notizia che Emilia Attias avrebbe ricevuto una proposta dal gerente di Canal 13 per condurre un nuovo programma. Con produzione Mandarina, il programma sarebbe dedicato ai pi\u00f9 giovani e dovrebbe andare in onda tra le 17 e le 19, orario in cui il canale pi\u00f9 fatica in termini di rating. Si tratta di un ciclo di giochi dedicato al pubblico pi\u00f9 piccolo. Confermata il mese successivo, nel marzo viene annunciato nel cast l'attrice Nicole Luis.\nI ragazzi partecipanti e protagonisti del reality show sono stati scelti tra 6000 candidati per le capacit\u00e0 artistiche (canto, ballo e artistiche) e per la propria personalit\u00e0. La programmazione inizia il 6 aprile 2010.\nVisto l'insuccesso,a met\u00e0 aprile il produttore del programma Endemol, Rub\u00e9n Vivero, si presenta negli studi per avvertire che dalla puntata successiva il programma diventer\u00e0 un reality show con eliminazioni. Il format prevederebbe gruppi di quattro (due maschi e due femmine) con l'eliminazione di un partecipante a settimana. I concorrenti e la stessa conduttrice si oppongono, accusando di voler lasciare le registrazioni. Infatti, sabato 17 aprile le riprese per il luned\u00ec successivo non avvengono, giorno in cui \u00e8 avvenuto anche il cambio d'orario.\nLa trasmissione si conclude il 28 maggio per un totale di 39 puntate, cancellato per bassi ascolti.\nAscolti.\nIl programma ha ottenuto poco successo. Il maggior rating \u00e8 stato raggiunto nella prima puntata con 6.3 secondo i dati IBOPE. Si \u00e8 classificata terza nella sua fascia oraria, non superando la concorrenza: \"I Simpsons\" trasmessi da Telefe e \"Viviana Canosa\" su Canal 9. Il peggiore risultato \u00e8 stato ottenuto il 24 maggio con 1.9.\nLa media durante la programmazione \u00e8 stata di 4.9 punti.\nPartecipanti.\nI partecipanti si dividono in due gruppi: ragazzi e ragazze, chiamati insieme \"los emilios\".\nNB: nella tabella, la voce \"Categoria\" si riferisce alla squadra di appartenenza dei vari concorrenti.\nAccoglienza.\nIl sito todotnv.com, prima della programmazione, si complimenta per la scenografia. Secondo laubfal.com, la prima puntata del programma \u00e8 stata: \"\"con molto ritmo, in edizione rapida e agitata\", affermando anche \"in questa proposta che contiene multiformato, ma essenzialmente si propone di intrattenere bambini e adolescenti tra la merenda e la cena, quando si suppone siano terminati i compiti per il giorno dopo\". Sempre sullo stesso episodio, per Luis Mar\u00eda Hermida del quotidiano Clar\u00edn scrive: \"confusa come festa giovanile\" oltre a \"[...] Emilia Attias ha debuttato con una corsa di giochi e vari problemi di suono\".\nLa giornalista Celina Alberto commenta: \"in una mix tra quelli che furono il Gran Hermano, El Bar TV e Operaci\u00f3n Triunfo i ragazzi vivranno in un hotel, costruito dal produttore\".\nNelle prime settimane d'uscita del programma, la produttrice Cris Morena (della telenovela \"Teen Angels\" di cui faceva parte la Attias) critic\u00f2 il programma per assomigliare troppo al suo \"Jugate Conmigo\". La Attias comment\u00f2: \"il formato \u00e8 un altro visto che \u00e8 un reality [...] \u00e8 un'opinione e la rispetto moltissimo\"\". La stessa critica giornalistica afferm\u00f2 la somiglianza con il programma degli anni '90."}
{"id": "3324120", "revid": "110157", "url": "https://it.wikipedia.org/wiki?curid=3324120", "title": "Bartesate", "text": "Bartesate \u00e8 una frazione del comune italiano di Galbiate posta a sud del centro abitato, verso Vergano. Costitu\u00ec un comune autonomo fino al 1927.\nStoria.\nBartesate fu un antico comune del Milanese.\nNel 1751 fu registrato come un villaggio di 120 abitanti, e nel 1786 entr\u00f2 per un quinquennio a far parte della Provincia di Como, per poi cambiare continuamente i riferimenti amministrativi nel 1791, nel 1797 e nel 1798.\nPortato definitivamente sotto Como nel 1801, alla proclamazione del Regno d'Italia nel 1805 risultava avere 202 abitanti. Nel 1809 il municipio fu soppresso su risultanza di un regio decreto di Napoleone che lo annesse per la prima volta a Galbiate, ma il Comune di Bartesate fu tuttavia ripristinato con il ritorno degli austriaci. Nel 1853 risult\u00f2 essere popolato da 259 anime, salite a 277 nel 1871. Nel 1921 si registrarono 309 residenti. Fu il regime fascista a decidere nel 1927 di sopprimere definitivamente il comune, unendolo nuovamente a Galbiate seguendo il precedente modello napoleonico."}
{"id": "3324121", "revid": "149727", "url": "https://it.wikipedia.org/wiki?curid=3324121", "title": "Bartesate con Mozzana", "text": ""}
{"id": "3324126", "revid": "395232", "url": "https://it.wikipedia.org/wiki?curid=3324126", "title": "Stazione di Colleferro", "text": ""}
{"id": "3324136", "revid": "1714743", "url": "https://it.wikipedia.org/wiki?curid=3324136", "title": "Elisabetta di Lussemburgo", "text": "Biografia.\nNascita.\nLa sua vera data di nascita pu\u00f2 essere calcolata in virt\u00f9 di una lettera del re Sigismondo di Lussemburgo a Giovanni, figlio di Peter Kemendi, luogotenente della contea di Zala del 26 aprile 1410 a V\u00edg\u013ea\u0161 e sigillata con il sigillo della regina Barbara, in cui il re lo informa della nascita della figlia. Poich\u00e9 questa festa cade il 4 ottobre, deve essere avvenuta nell'anno precedente, cio\u00e8 nel 1409 e in ottobre. Baranyai sostiene che l'uso di circa pu\u00f2 consentire alcune variazioni verso settembre, ma se si fosse verificato a settembre, si sarebbe riferito alla festa di San Michele che cade il 29 settembre anzich\u00e9 a quella di Francesco d'Assisi. L'unica domanda rimanente, vale a dire il giorno esatto, \u00e8 data dalla data di fidanzamento di sua figlia con l'arciduca Alberto che si \u00e8 tenuta il 7 ottobre 1411, a Presburgo, l'odierna Bratislava, e probabilmente potrebbe aver aggiustato a un precedente evento importante perch\u00e9 non appartiene a feste religiose. Inoltre, Itinerario del re Sigismondo mostra che rimase a Visegr\u00e1d tra il 9 e il 19 ottobre 1409. \nInfanzia.\nElisabetta era un membro della potente casa del Lussemburgo. Era la figlia del re Sigismondo di Lussemburgo, e della sua seconda moglie, Barbara di Cilli. Hrvoje Vuk\u010di\u0107 Hrvatini\u0107, il barone ribelle con cui Sigismondo aveva recentemente fatto i conti, era il suo padrino. L'anno dopo la sua nascita, il padre di Elisabetta fu eletto Re dei Romani.\nCome unica figlia del re, Elisabetta fu vista come erede di fatto al trono, o almeno come la principessa il cui eventuale matrimonio avrebbe procurato un re. Nel 1411, Sigismondo riusc\u00ec a far promettere agli stati ungheresi che avrebbero riconosciuto il diritto di Elisabetta alla Santa Corona d'Ungheria e eleggere il suo futuro marito come re, un accordo che avrebbe avuto grandi conseguenze dopo la morte di Sigismondo. Il diritto ereditario di Elisabetta era in effetti piuttosto scarno, come suo padre l'aveva acquisito sposando la sua prima moglie, la regina Maria, dalla quale Elisabetta non discendeva. Lo stesso anno, Sigismondo promise in sposa Elisabetta al duca asburgico Alberto V d'Austria.\nLa regina Barbara era molto impopolare tra la nobilt\u00e0, che si offese per la sua simpatia per gli ussiti, precursori della Riforma protestante. Nel 1418, la accusarono di aver commesso adulterio mentre suo marito frequentava il Concilio di Costanza. La conseguente tensione nel matrimonio reale port\u00f2 all'abbandono e alla reclusione della regina, prima a V\u00e1rad e successivamente a Skalica (1418-1419). Il fatto che Elisabetta accompagn\u00f2 la madre nell'esilio e presumibilmente sopport\u00f2 lo stesso duro trattamento nonostante sia stato riconosciuto come erede al trono suggerisce che Sigismondo possa aver dubitato della sua paternit\u00e0 durante quel periodo. Tuttavia, Sigismondo negozi\u00f2 simultaneamente il suo matrimonio con il duca d'Asburgo. Gli Asburgo, amici e alleati di vecchia data di Sigismondo, evidentemente non mettevano in dubbio la legittimit\u00e0 di Elisabetta o, almeno, non erano scoraggiati dalle accuse mosse contro sua madre. Sigismondo si riconcili\u00f2 con Barbara nel 1419 ed Elisabetta torn\u00f2 a suo favore insieme a sua madre. Lo stesso anno eredit\u00f2 la corona boema dal suo fratello maggiore, il re Venceslao IV. \nMatrimonio.\nIl 28 settembre 1421, l'amicizia duratura tra re Sigismondo e la casa d'Asburgo culmin\u00f2 in un trattato di matrimonio firmato a Vienna. Il trattato conferm\u00f2 lo status di Elisabetta come erede presunta sia dell'Ungheria che della Boemia, ma solo fino a quando rimase l'unica figlia di Sigismondo. Stabiliva che la nascita di un'altra figlia avrebbe lasciato a Elisabetta il diritto di scegliere uno dei regni di suo padre, mentre la sorella minore avrebbe ereditato l'altro. Se dovesse avere un fratello, tuttavia, sarebbe stata privata di entrambe le corone a suo favore. Il margravio della Moravia fu ceduto ad Alberto come dote di Elisabetta. Il trattato fu controverso sia in Ungheria che in Boemia, poich\u00e9 la nobilt\u00e0 di entrambi i paesi rivendic\u00f2 il diritto di eleggere il proprio monarca.\nElisabetta spos\u00f2 formalmente Alberto in una sfarzosa cerimonia tenutasi il 19 aprile 1422 a Vienna. Elisabetta, ora duchessa d'Austria, si trasfer\u00ec alla corte viennese. La dispensa papale per il matrimonio, necessaria per la comune discendenza della coppia da Venceslao II di Boemia e Guta d'Asburgo, non fu richiesta fino al 1431, ma fu facilmente concessa da Eugenio IV.\nRegno.\nAlla fine del 1437, l'anziano padre di Elisabetta era gravemente malato. Comprendendo che la sua morte era imminente, mand\u00f2 a chiamare Elisabetta e Alberto a Znojmo e convoc\u00f2 un incontro della nobilt\u00e0 boema, che accett\u00f2 la coppia come suoi eredi alla sua richiesta, ma riserv\u00f2 il diritto a un'elezione formale. Mor\u00ec il 9 dicembre. Dopo la sua sepoltura, Elisabetta e Alberto si recarono a Pressburg per incontrare i magnati ungheresi. Hanno chiesto che la coppia risiedesse in Ungheria e che il confine del regno con l'Austria rimanesse inalterato. In seguito, la Dieta risolse che Alberto, che era stato eletto per il fatto di essere il marito di Elisabetta, doveva governare solo \"con il suo consenso e approvazione\". La coppia accett\u00f2 le condizioni il 18 dicembre e fu eletta re e regina d'Ungheria. Elisabetta in seguito afferm\u00f2 che la sua sovranit\u00e0 derivava non solo dalla volont\u00e0 di suo padre, ma anche dalla volont\u00e0 del popolo.\nSorse immediatamente una disputa su chi avesse il diritto di incoronare Elisabetta; il vescovo di Veszpr\u00e9m rivendic\u00f2 il diritto di incoronare i consorti delle regine ungheresi, ma l'arcivescovo di Esztergom sostenne che Elisabetta era una regina regnante e che quindi avrebbe dovuto incoronare sia lei che Alberto. L'arcivescovo, probabilmente corrotto, alla fine cedette e firm\u00f2 un atto che rassegnava la funzione al vescovo, ma solo in quell'occasione. L'incoronazione della coppia ebbe luogo nella basilica di Sz\u00e9kesfeh\u00e9rv\u00e1r il 1 gennaio 1438.\nNel marzo del 1438, la Dieta Imperiale elesse Alberto come successore di Sigismondo sul trono tedesco ed Elisabetta divenne quindi la regina dei Romani. Nonostante i tentativi ussiti di incoronare Casimiro di Polonia, l'elezione boema a maggio si concluse a favore della coppia. Alberto fu incoronato a giugno, ma Elisabetta non and\u00f2 a Praga per prendere parte al rituale e trascorse l'estate successiva a governare l'Ungheria.\nVedovanza.\nAlla morte di suo marito, prese il controllo dell'Ungheria come reggente. Era incinta, e lei era convinta che il bambino fosse un maschio. Si prepar\u00f2 per l'elezione del prossimo monarca d'Ungheria e form\u00f2 un partito politico di seguaci. Tra i suoi seguaci vi erano la famiglia di sua madre i Cilli, Ulrico II, conte di Celje, il pi\u00f9 grande detentore del feudo in Ungheria, gli Sz\u00e9csis, i Garays e le citt\u00e0, e nominati seguaci alle funzioni di arcivescovo e governatore del castello reale. Nel 1440, Elisabetta era di fatto la sovrana dell'Ungheria, e i suoi ordini furono rispettati e portati a termine, sebbene non fosse stata ancora eletta dal consiglio e confermata come tale. Il 1 gennaio 1440 il consiglio ungherese si riun\u00ec per eleggere un monarca. La decisione fu che, a causa delle minacce provenienti dall'impero ottomano, Elisabetta non poteva essere eletta come monarca, ma era necessario un signore della guerra e un capo militare. C'erano anche suggerimenti che Elisabetta avrebbe dovuto sposare il maschio eletto per essere monarca. Alla fine, Vladislao di Polonia fu eletto Re d'Ungheria.\nMorte.\nElisabetta accett\u00f2 ufficialmente la decisione, ma poco dopo lasci\u00f2 Buda con i suoi seguaci. Il 15 maggio, a Sz\u00e9kesfeh\u00e9rv\u00e1r, suo figlio fu incoronato re d'Ungheria con la corona sacra rubata da Helene Kottanner dal castello di Visegr\u00e1d, mentre il 17 luglio Vladislao fu nominato sovrano del medesimo territorio. L'Ungheria settentrionale sostenne Elisabetta e attacc\u00f2 Buda con un esercito guidato da Jan Jiskra, ma fu sconfitta. L'ex regina lasci\u00f2 i suoi due figli pi\u00f9 piccoli alle cure dell'imperatore Federico III e finanzi\u00f2 la guerra civile in Austria. Nel 1442 inizi\u00f2 un negoziato guidato dal cardinale Cesarini a Gy\u0151r. In questa occasione Elisabetta e Vladislao si incontrarono e si scambiarono doni.\nPoco dopo la regina mor\u00ec, secondo alcuni avvelenata.\nDiscendenza.\nElisabetta e Alberto ebbero tre figli:"}
{"id": "3324138", "revid": "767487", "url": "https://it.wikipedia.org/wiki?curid=3324138", "title": "La preda e l'avvoltoio", "text": "La preda e l'avvoltoio (\"Un d\u00f3lar de recompensa\") \u00e8 un film del 1972, diretto da Rafael Romero Marchent.\nTrama.\nNel Far West un pittore si trasforma in pistolero per vendicare il padre massacrato sotto i suoi occhi da un gruppo di killer mascherati."}
{"id": "3324144", "revid": "119859435", "url": "https://it.wikipedia.org/wiki?curid=3324144", "title": "Vesuvio Films", "text": "La Vesuvio Films \u00e8 stata una casa cinematografica italiana attiva agli inizi del XX secolo.\nStoria.\nFondata da Augusto Turchi nel 1909, fu una delle prime manifatture cinematografiche sorte a Napoli. Sede e stabilimento sorgevano in via Purgatorio in zona Poggioreale.\nLa direzione artistica della casa venne affidata al musicista Romolo Bacchini, che vi diresse molti film. Altra personalit\u00e0 importante della casa, fu il famoso regista Gennaro Righelli, che alla Vesuvio, tra il 1911 e il 1913, gir\u00f2 i primi film della sua lunga carriera.\nNel 1912 venne rilevata dal torinese Ferdinando Bietenholz, gi\u00e0 agente di vendita della stessa casa partenopea, che assunse anche la direzione artistica.\nAttiva fino al 1914, produsse oltre una cinquantina di pellicole, gran parte delle quali film \"a soggetto\" e documentari (il pi\u00f9 noto dei quali rimase la serie \"La vita negli abissi del mare\" co-prodotta assieme all'\"Ambrosio Film\" di Torino). Tra i titoli pi\u00f9 interessanti: \"Corradino di Svevia\" (1909), \"L'eroica fanciulla di Derna\" (1911), \"La portatrice di pane\" (1911), \"Norma\" (1911), \"Il Decamerone\" (1912), \"Una lotta nelle tenebre\" (1912), \"Hussein il pirata\" (1913) ed \"Il capriccio di un principe\" (1913)."}
{"id": "3324157", "revid": "767487", "url": "https://it.wikipedia.org/wiki?curid=3324157", "title": "Un minuto per pregare, un istante per morire", "text": "Un minuto per pregare, un istante per morire \u00e8 un film italiano del 1968 diretto da Franco Giraldi.\nTrama.\nClay McCord \u00e8 un pistolero fuorilegge, con una paralisi al braccio destro su cui pende una taglia di diecimila dollari. Clay si reca da Padre Santana per potersi curare, ma lo trova morto e fugge verso Escondido dove gli uomini dello sceriffo Krant assediano il villaggio, bloccando le provviste alla popolazione, ridotta ai minimi termini.\nDistribuzione.\nIl film \u00e8 stato distribuito nelle sale italiane a partire dall'8 febbraio 1968."}
{"id": "3324159", "revid": "599013", "url": "https://it.wikipedia.org/wiki?curid=3324159", "title": "Giovanni Plazzer", "text": "Biografia.\nPlazzer apparteneva alla societ\u00e0 sportiva \"Libertas Capodistria\", nata nel 1888, che tanti successi miet\u00e9 negli anni 1920, e fu esponente del vasto movimento istriano che comprendeva anche altre societ\u00e0 sportive, come la \"Pollino Isola d'Istria\", messesi in luce in quegli anni."}
{"id": "3324165", "revid": "125486238", "url": "https://it.wikipedia.org/wiki?curid=3324165", "title": "Confine tra la Mongolia e la Russia", "text": "Il confine tra la Mongolia e la Russia (\u041c\u043e\u043d\u0433\u043e\u043b-\u041e\u0440\u043e\u0441\u044b\u043d \u0445\u0438\u043b/\u0420\u043e\u0441\u0441\u0438\u0439\u0441\u043a\u043e-\u043c\u043e\u043d\u0433\u043e\u043b\u044c\u0441\u043a\u0430\u044f \u0433\u0440\u0430\u043d\u0438\u0446\u0430) descrive la linea di demarcazione tra questi due stati. Ha una lunghezza di 3.485\u00a0km.\nCaratteristiche.\nLa Mongolia \u00e8 incuneata tra la Cina e la Russia.\nIl confine riguarda la parte nord della Mongolia e la parte sud della Russia e ha un andamento generale da ovest verso est. Esso inizia alla triplice frontiera tra Cina, Russia e Mongolia, collocata ad ovest di quest'ultimo Paese. Fino al XVII secolo, i confini tra questi tre Stati erano rimasti assai nebulosi. Sebbene le due nazioni non confinino direttamente tra di loro, il punto pi\u00f9 occidentale del Paese mongolo dista poco di meno di 50 km dal Kazakistan. \nLa linea di demarcazione termina poi dopo pi\u00f9 di 3.000 km alla triplice frontiera tra gli stessi tre stati collocata ad est della Mongolia.\nStoria.\nL'attuale confine tra i due Paesi fu istituito nel 1727, quando la Mongolia faceva ancora parte dell'Impero Qing: pertanto, si tratt\u00f2 di un accordo raggiunto con la Cina.\nLa sezione del confine tra Mongolia e Tuva, in Russia, \u00e8 stata istituita nel 1940 da un accordo di confine tra Mongolia e Repubblica Popolare di Tuva, con lievi modifiche aggiunte nel 1958 e nel 1976.\nLa delimitazione del confine inizi\u00f2 nel 1959-1960 per la sezione Mongolia-Tuva e nel 1977-1979 per il resto della demarcazione. Le discussioni terminarono il 29 novembre 1980 con la firma del Trattato di confine tra Mongolia e Unione Sovietica.\nRegioni sul confine.\nIn Mongolia sono interessate dal confine le seguenti province (da ovest verso est):\nIn Russia sono coinvolte dal confine i seguenti Soggetti federali:"}
{"id": "3324167", "revid": "1305772", "url": "https://it.wikipedia.org/wiki?curid=3324167", "title": "Giovanni Scher", "text": "Biografia.\nScher apparteneva alla societ\u00e0 sportiva \"Libertas Capodistria\", nata nel 1888, che tanti successi miet\u00e9 negli anni 1920, e fu esponente del vasto movimento istriano che comprendeva anche altre societ\u00e0 sportive, come la \"Pollino Isola d'Istria\", messesi in luce in quegli anni."}
{"id": "3324171", "revid": "15756", "url": "https://it.wikipedia.org/wiki?curid=3324171", "title": "Episodi di Un equipaggio tutto matto (prima stagione)", "text": "La prima stagione della serie televisiva Un equipaggio tutto matto \u00e8 stata trasmessa in anteprima negli Stati Uniti d'America dalla ABC tra l'11 ottobre 1962 e il 27 giugno 1963."}
{"id": "3324172", "revid": "767487", "url": "https://it.wikipedia.org/wiki?curid=3324172", "title": "The Mexican Joan of Arc", "text": "The Mexican Joan of Arc \u00e8 un cortometraggio muto del 1911 diretto da George Melford.\nTrama.\nIl Senor Talamantes e i suoi figli, sospettati di essere degli insorti, vengono arrestati e, senza processo, sono condannati a morte dal colonnello Cephis. La vedova Talamantes giura di vendicare l'ingiusta morte del marito e dei figli, organizzando una compagnia di indiani e messicani con cui raggiunge gli insorti. Riesce con un espediente a far lasciare al colonnello la compagnia: Cephis passa la notte in un villaggio, scoprendo la mattina dopo che la cittadina \u00e8 in mano agli insorti. Catturato dalla banda della vedova Talamantes, una corte marziale lo condanna a morte. La missione della vedova \u00e8 compiuta e lei pu\u00f2 tornare dalla sua gente.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale statunitensi il 31 luglio 1911. Copia del film \u00e8 conservata a Londra alla National Film and Television Archive."}
{"id": "3324173", "revid": "1305772", "url": "https://it.wikipedia.org/wiki?curid=3324173", "title": "Bruno Vattovaz", "text": "Biografia.\nVattovaz apparteneva alla societ\u00e0 sportiva \"Libertas Capodistria\", nata nel 1888, che tanti successi miet\u00e9 negli anni 1920, e fu esponente del vasto movimento istriano che comprendeva anche altre societ\u00e0 sportive, come la \"Pollino Isola d'Istria\", messesi in luce in quegli anni."}
{"id": "3324177", "revid": "767487", "url": "https://it.wikipedia.org/wiki?curid=3324177", "title": "Doug Ardito", "text": "Biografia.\nLo stesso anno durante il quale \u00e8 entrato a far parte dei Puddle of Mudd, Doug Ardito ha registrato due canzoni con il supergruppo di breve durata The Wondergirls.&lt;br&gt;Doug ha scritto insieme al frontman dei Puddle of Mudd Wes Scantlin la hit \"Blurry\", singolo contenuto nell'album Come Clean. La sua parte di chitarra nel brano \u00e8 stata inserita, dalla rivista Guitar One, tra i \"dieci migliori riff della decade\". Nel 2003, \"Blurry\" ha vinto gli ambiti riconoscimenti di Ascap \"Canzone dell'anno\" e \"Canzone pop dell'anno\", oltre ad aver vinto i premi Billboard \"Traccia modern rock dell'anno\" e \"Traccia rock dell'anno\" nel 2002. Nello stesso anno, la canzone ha vinto il premio \"Miglior singolo\" di Kerrang!. Doug Ardito ha co-scritto anche alcuni brani dell'album \"Famous\", tra i quali anche la title track.\nArdito \u00e8 un artista sponsorizzato dalla Fender Musical Instruments Corporation. \u00c8, inoltre, vicepresidente del sito YouGotaHit.com, lanciato ufficialmente il 15 settembre."}
{"id": "3324184", "revid": "1318658", "url": "https://it.wikipedia.org/wiki?curid=3324184", "title": "Monostrato", "text": "Un monostrato \u00e8 un singolo strato di atomi o molecole strettamente impacchettato.\nUn classico esempio di monostrato \u00e8 rappresentato da specie organiche anfifiliche che possiedono una \"testa\" idrofila e una \"coda\" idrofoba: queste, in acqua, tendono a disporsi in modo caratteristico con la testa immersa nel mezzo acquoso mentre la coda viene allontanata dalle forze rupulsive idrofobe (\"monostrato di Langmuir\"). Un tale aggregato di molecole \u00e8 in grado di originare le micelle. Trasportando il monostrato su una fase solida \u00e8 possibile ottenere il film di Langmuir-Blodgett. Un monostrato di Gibbs (solubile) si forma invece sull'interfaccia di una delle fasi in cui un composto \u00e8 solubile.\nSi parla di monostrato anche in certi ambiti tecnologici riguardanti la deposizione di rivestimenti su alcuni materiali.\nI monostrati sono riscontrati anche in biologia, come nel caso del doppio strato fosfolipidico della membrana cellulare che pu\u00f2 considerarsi costituito da due monostrati.\nBiologia cellulare.\nNell'ambito delle colture cellulari, il monostrato si riferisce a uno strato di cellule in cui nessuna cellula cresce l'una sopra all'altra, ma crescono tutte accanto e spesso toccandosi fra loro sulla stessa superficie di crescita."}
{"id": "3324192", "revid": "81195", "url": "https://it.wikipedia.org/wiki?curid=3324192", "title": "Doppio strato fosfolipidico", "text": ""}
{"id": "3324196", "revid": "599013", "url": "https://it.wikipedia.org/wiki?curid=3324196", "title": "Vittorio Cioni", "text": "Gli scarronzoni.\nCol termine \"scarronzoni\" erano definiti gli atleti della Unione Canottieri Livornesi, il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei."}
{"id": "3324202", "revid": "73843", "url": "https://it.wikipedia.org/wiki?curid=3324202", "title": "Anna Calvi (album)", "text": "Anna Calvi \u00e8 l'album di debutto della cantautrice italo-britannica Anna Calvi, pubblicato il 17 gennaio 2011 in Gran Bretagna dall'etichetta discografica Domino Records e il 21 gennaio in gran parte dell'Europa.\nDescrizione.\nProdotto da Rob Ellis (PJ Harvey), il disco \u00e8 stato anticipato dal singolo \"Blackout\", pubblicato il 21 marzo 2011 insieme alla cover del classico napoletano \"Torna a Surriento\" nella versione in inglese che Doc Pomus e Mort Shuman riadattarono per Elvis Presley col testo scritto da Claude Aveling che la intitol\u00f2 \"Surrender\". Il secondo singolo \"Desire\" \u00e8 stato diffuso il 20 giugno seguente insieme a un rifacimento del brano \"Joan Of Arc\" di Leonard Cohen. Infine il 12 settembre 2011 \u00e8 stato pubblicato il brano \"Suzanne &amp; I\" accompagnato dalla cover di \"Baby It's You\" dei The Shirelles.\nAccoglienza.\nL'album ricevette critiche molto positive. Per Blow Up fu il \"disco del mese\" nel numero di gennaio e secondo \"NME\", \"questa raccolta di dieci canzoni \u00e8 forse il primo album grandioso del 2011.\" Ha valutato l'album con nove stelle su dieci. I critici della rivista musicale \"Mojo\" hanno dato ad \"Anna Calvi\" quattro stelle su cinque. La rivista \"Uncut\" ha dato all'album la stessa valutazione, dicendo che \"questo non \u00e8 semplicemente un debutto grandioso. \u00c8 un rifiuto senza paura alle attuali tendenze della musica pop, riferendosi ad un'originalit\u00e0 che cercheranno di raggiungere gli album che verranno pubblicati quest'anno.\nSuccesso commerciale.\nL'album \u00e8 entrato in classifica in molti Paesi europei, tra cui il Regno Unito ed i Paesi Bassi, e le sue vendite sono state incrementate dalla partecipazione dell'artista al sondaggio della BBC \"Sound of 2011\".\nL'album ha avuto la nomination ai Brit Awards 2012 nella categoria \"British Breakthrough Act\"."}
{"id": "3324207", "revid": "767487", "url": "https://it.wikipedia.org/wiki?curid=3324207", "title": "Franz Teyber", "text": "Biografia.\nComp\u00ec gli studi musicali con Georg Christoph Wagenseil e si dedic\u00f2 poi alla scrittura di musica da camera ma soprattutto di opere liriche. Nel 1786 divenne direttore della compagnia teatrale di Emanuel Schikaneder e dal 1801 compositore e diretto musicale del nuovo Theater an der Wien. Le sue sorelle Elisabeth e Therese erano cantanti d'opera e suo fratello Anton compose opere (fra le altre) per l'Opera di Dresda e la Corte imperiale di Vienna."}
{"id": "3324213", "revid": "88740", "url": "https://it.wikipedia.org/wiki?curid=3324213", "title": "Confine tra il Camerun e la Nigeria", "text": "Il confine tra il Camerun e la Nigeria descrive la linea di demarcazione tra questi due stati. Ha una lunghezza di 1.690 km.\nCaratteristiche.\nIl confine riguarda la parte nord-occidentale del Camerun e quella orientale della Nigeria. Ha un andamento generale da nord verso sud.\nInizia alla triplice frontiera tra Camerun, Ciad e Nigeria posta sul lago Ciad e termina nel golfo di Guinea."}
{"id": "3324221", "revid": "448172", "url": "https://it.wikipedia.org/wiki?curid=3324221", "title": "Crazy Horse Saloon", "text": ""}
{"id": "3324224", "revid": "38123304", "url": "https://it.wikipedia.org/wiki?curid=3324224", "title": "Jhwh", "text": ""}
{"id": "3324228", "revid": "18379", "url": "https://it.wikipedia.org/wiki?curid=3324228", "title": "Yhwh", "text": ""}
{"id": "3324239", "revid": "486946", "url": "https://it.wikipedia.org/wiki?curid=3324239", "title": "Le Crazy Horse", "text": ""}
{"id": "3324243", "revid": "226458", "url": "https://it.wikipedia.org/wiki?curid=3324243", "title": "Apparato metanefridiale", "text": "L'apparato metanefridiale \u00e8 un sistema di organi escretori necessario per l'eliminazione dei cataboliti, le sostanze di rifiuto prodotte dall'attivit\u00e0 metabolica delle cellule.\nL'apparato metanefridiale \u00e8 l'evoluzione dell'apparato protonefridiale, si sviluppa a partire dagli anellidi grazie alla presenza di un celoma vero e proprio. Con la presenza di un celoma mesodermico sviluppato, si sviluppa notevolmente un apparato circolatorio con due sistemi di distribuzione e quindi con compiti diversi: il celoma che presenta vie di comunicazione con l'esterno raccoglie sostanze che andranno a finire all'esterno come gameti ed escreti; l'apparato circolatorio distribuisce i nutrienti e gli scambi gassosi. Questi due sistemi non di rado si scambiano i compiti soprattutto per quanto riguarda gli scambi gassosi."}
{"id": "3324250", "revid": "1543377", "url": "https://it.wikipedia.org/wiki?curid=3324250", "title": "Anton Teyber", "text": "Biografia.\nComp\u00ec gli studi musicali a Vienna e si dedic\u00f2 poi alla composizione di musica da camera e opere liriche cos\u00ec come suo fratello Franz Teyber\nFu precettore dei figli dell'imperatore prima di collaborare come compositore (fra gli altri) con l'Opera di Dresda e la Corte imperiale di Vienna. Viene ricordato per i due \"Concerti per corni da caccia\". Suon\u00f2 con Mozart e Nikolaus Kraft nel 1789 durante il viaggio di Mozart a Berlino."}
{"id": "3324252", "revid": "486946", "url": "https://it.wikipedia.org/wiki?curid=3324252", "title": "Antico castigliano", "text": ""}
{"id": "3324254", "revid": "486946", "url": "https://it.wikipedia.org/wiki?curid=3324254", "title": "Castigliano antico", "text": ""}
{"id": "3324258", "revid": "486946", "url": "https://it.wikipedia.org/wiki?curid=3324258", "title": "Spagnolo antico", "text": ""}
{"id": "3324260", "revid": "599013", "url": "https://it.wikipedia.org/wiki?curid=3324260", "title": "Leonard Warren Murray", "text": "Biografia.\nDai primi anni al termine della prima guerra mondiale.\nLeonard Warren Murray nacque a Granton, in Nuova Scozia, il 22 giugno 1896. Suo padre Simon Dickson Murray (imprenditore di medio livello, 1859 - 1936) era figlio di immigrati scozzesi giunti nella contea di Pictou con la nave \"Hector\" nel 1773, mentre sua madre era Jane Falconer (1868 - 1968). A 14 anni Leonard era una delle prime ventun reclute ad entrare nel \"Royal Naval College of Canada\" di Halifax, appena istituito con legge del 4 maggio 1910.\nIl primo anno al college fu un inferno per Murray e per i suoi compagni, lasciati senza uniforme, con pochissimi permessi di libera uscita e afflitti da un'epidemia di morbillo. Terminato il corso nel gennaio 1913, serv\u00ec come guardiamarina (\"Midshipman\") nella nave britannica \"Berwick\" impegnata a salvaguardare gli interessi della Corona nel caos della rivoluzione messicana e successivamente nella \"Essex\".\nAllo scoppio della prima guerra mondiale venne assegnato all'incrociatore corazzato HMCS \"Niobe\", la pi\u00f9 grande imbarcazione della marina canadese attiva nel conflitto, quindi mise piede nella \"Margaret\" e nella \"Rainbow\", dove nel febbraio 1916 avanz\u00f2 al grado di \"Sub Lieutenant\". Nel gennaio 1917 Murray pass\u00f2 nella HMS \"Leviathan\" come \"Lieutenant\", scortando i convogli lungo l'Atlantico facendo cos\u00ec esperienza per la battaglia a cui partecip\u00f2 pi\u00f9 di venti anni dopo, e alla fine della guerra si trovava nel mare del Nord a bordo della HMS \"Agincourt\", testimoniando altres\u00ec la resa della flotta tedesca a Scapa Flow.\nTra le due guerre.\nDopo la prima guerra mondiale Murray prese servizio per breve tempo nell'HMS \"Ithuriel\" poi nella nuova HMS \"Calcutta\" sotto il \"Captain\" britannico Percy Noble, da cui Murray impar\u00f2 le nozioni basi del comando. Dopo una piccola crociera con il \"Crescent\", Murray venne assegnato all'HMS \"Aurora\" fino a quando la nave non venne fermata a causa dei tagli alla marina decisi nel 1921. Sposatosi il 10 ottobre dello stesso anno con Jean Chaplin Scott a Westmount, in Qu\u00e9bec, e con l\"'Aurora\" ferma, Leonard consider\u00f2 l'ipotesi di abbandonare la marina per dedicarsi alla carriera civile, ma decise alla fine di continuare la vita militare e consum\u00f2 il periodo interbellico come ufficiale addetto all'addestramento reclute o a bordo di navi britanniche come la \"Revenge\" (dove durante una crociera in Turchia nel 1923 strinse amicizia con Louis Mountbatten) e la \"Queen Elizabeth\". Questo permise a Murray e ai suoi pari, come Percy Walker Nelles, di conoscere a fondo l'ambiente marinaro britannico.\nNel gennaio 1925 arriv\u00f2 la promozione a \"Lieutenant-Commander\" (capitano di corvetta) e l'assegnazione, per due anni, alla base navale di Halifax. Nel 1927 Murray torn\u00f2 nel Regno Unito dove comp\u00ec una crociera con l'HMS \"Tiger\" e un anno dopo ritorn\u00f2 sui libri all\"'Old Royal Naval College\" di Greenwich. Tornato in Patria nel gennaio 1929, Murray ottenne di diventare \"Commander\" (capitano di fregata) e fu messo a dirigere la base navale di Esquimalt. Nel 1932 ribad\u00ec, in un discorso tenuto al \"Royal Military College of Canada\", le sue idee sulla protezione ai convogli:\nDal giugno 1932 Murray fu assegnato per un anno al dipartimento della Difesa nazionale a Ottawa, prima di essere rimandato in mare per due anni alla guida di una flottiglia di cacciatorpediniere navigante nella costa orientale ricoprendo cos\u00ec, dal ponte della HMCS \"Saguenay\", il suo primo incarico di comando operativo. A questo punto, verso la met\u00e0 del 1934, Murray venne nominato comandante delle unit\u00e0 della costa orientale e capo della base navale di Halifax. Nel giugno 1936 Murray ritorn\u00f2 nel Regno Unito con un incarico presso l'ammiragliato per iniziare, sei mesi dopo, il suo ultimo turno di lavoro con la \"Royal Navy\" al comando della nave da battaglia \"Iron Duke\". Nell'agosto 1938, verso la met\u00e0 dell'ultimo anno di studio al \"Royal College of Defence Studies\", Murray fu promosso \"Captain\" (capitano di vascello) sicch\u00e9 fu con questo grado che torn\u00f2, con la seconda guerra mondiale dietro l'angolo e la marina britannica in piena mobilitazione, a Ottawa per dirigere il settore delle operazioni e dell'addestramento.\nSeconda guerra mondiale e battaglia dell'Atlantico.\nAll'inizio della seconda guerra mondiale venne nominato sottocapo di stato maggiore del personale navale. Da questa posizione Murray ricopr\u00ec un ruolo chiave nella ricostruzione della marina canadese per portarla al numero standard di 332 vascelli attivi in tempo di guerra, chiamando anche a prestare servizio ufficiali della marina britannica in pensione e conducendo una politica di investimenti, rivelatasi di successo, basata su piccole navi con funzioni antisommergibili. Nel marzo 1940 fece un viaggio segreto nel Regno Unito per negoziare la costruzione di cacciatorpediniere per conto della marina canadese, e fu tra i fondatori del \"Permanent Joint Board on Defense\", un'organizzazione volta alla cooperazione tra Stati Uniti e Canada su materie di difesa. Nell'ottobre 1940 torn\u00f2 brevemente in mare come comandante della HMCS \"Assiniboine\" nonch\u00e9 commodoro della \"forza Halifax\", nei fatti comandante delle cinque corazzate canadesi distaccate nel Regno Unito per scortare i convogli. Toccata terra nuovamente nel Regno Unito, a Murray fu apposto l'inusuale titolo di \"commodoro comandante le navi canadesi\" e mantenne stretti contatti con l'ammiragliato per discutere la strategia da adottare nella battaglia dell'Atlantico, inclusa la risoluzione dei problemi giurisdizionali legati al Dominion di Terranova.\nTornato il Canada venne promosso a tutti gli effetti commodoro il 31 maggio 1941, e il 13 giugno ottenne il comando delle forze di scorta di Terranova (\"Newfoundland Escort Force\", NEF) con quartier generale a Saint John's. Questo fu il mandato operativo pi\u00f9 alto mai assegnato a un ufficiale canadese fino a quel momento, con pieni poteri su 6 cacciatorpediniere canadesi e 7 britannici, e 21 corvette, divenendo responsabile anche della scorta ai convogli salpati da New York diretti nel Regno Unito. In segno di riconoscenza per i propri meriti, Murray venne promosso contrammiraglio il 2 dicembre 1941.\nLa NEF venne riorganizzata nel febbraio 1942 come \"Mid-Ocean Escort Force\" (MOEF). Il 9 settembre dello stesso anno Murray venne posto come \"ufficiale comandante della costa atlantica\", con quartier generale ancora ad Halifax e 322 imbarcazioni militari ai propri ordini. Come risultato della conferenza sui convogli atlantici tenuta dall'1 al 12 marzo 1943, nella quale gli Stati Uniti decisero di occuparsi del settore meridionale dell'Atlantico lasciando la parte nord a canadesi e britannici, Murray venne messo a capo del settore canadese il 1\u00ba aprile; da allora in poi avrebbe gestito tutte le forze Alleate, sia aeree che navali, coinvolte nelle operazioni di scorta ai convogli dal Canada all'Irlanda.\nQuesta una delle dichiarazioni di Murray fatta nel corso della guerra. Un motivo di orgoglio per il contrammiraglio si verific\u00f2 il 14 settembre 1943, quando ebbe l'onore di guidare il primo ministro Winston Churchill in una visita inaspettata nella base di Halifax, accompagnato dal Primo Lord del Mare Dudley Pound, a bordo della \"Renown\". Murray venne onorato diventando commendatore dell'Ordine dell'Impero Britannico nel 1943 alla cerimonia del compleanno di re Giorgio VI, nonch\u00e9 compagno dell'Ordine del Bagno l'anno successivo. Quando la battaglia dell'Atlantico volse al meglio per gli Alleati, verso il marzo 1943, gli attacchi degli U-Boote diminuirono e le scorte vennero ridotte. Nel maggio 1944, il Regno Unito smise totalmente di fornire imbarcazioni per proteggere i mercantili, lasciando cos\u00ec completa responsabilit\u00e0 ai canadesi fino al settembre 1944. Uno dei pi\u00f9 grandi meriti di Murray si verific\u00f2 proprio in questo periodo, quando il pi\u00f9 grande convoglio della seconda guerra mondiale, il convoglio HXS300 formato da 167 mercantili, part\u00ec il 17 luglio da New York e arriv\u00f2 senza incidenti nel Regno Unito il 3 agosto.\nGiorno della vittoria e ritiro anticipato.\nIl contrammiraglio Murray venne incolpato di aver permesso ai marinai a bordo delle navi ancorate ad Halifax di scendere a terra nel giorno della vittoria (8 maggio 1945), fatto generalmente considerato come una delle cause dei disordini che si crearono in citt\u00e0 il 7 e l'8 maggio 1945. James Lorimer Ilsley, primo ministro del Canada, prese subito atto della situazione e il 10 maggio mise il giudice Roy Kellock a capo di una commissione incaricata di indagare sui disordini. Il 12 maggio Murray venne rimosso dal comando e il giorno dopo una commissione della marina canadese, guidata da Victor-Gabriel Brodeur, venne istituita per verificare la partecipazione della marina ai fatti. La commissione Kellock giunse ad incolpare la \"Royal Canadian Navy\", e in particolare il contrammiraglio Murray, per non essere stata capace di controllare il comportamento dei marinai a terra. La commissione della marina invece arriv\u00f2 ad una conclusione pi\u00f9 equilibrata, individuando i motivi dei disordini in vari fattori, incluso per\u00f2 quello di mancanza di un'azione di controllo ad opera del comando navale. Murray era convinto che la responsabilit\u00e0 risiedesse nelle forze di polizia cittadine, e rimase frustrato dall'operato della commissione Kellock che tra l'altro non diede possibilit\u00e0 di difendersi n\u00e9 a s\u00e9 stesso n\u00e9 ai suoi ufficiali. Il contrammiraglio chiese pertanto di dare il via ad una corte marziale che avrebbe dovuto discolparlo, ma non venne ascoltato. Il governo fece un ultimo tentativo per licenziarlo con l'onore intatto:\nMa a Murray non venne mai concesso un altro comando. Concludendo di essere stato usato come capro espiatorio, e sentendosi amareggiato dalla marina e dalla nazione che lo avevano abbandonato, Murray lasci\u00f2 il Canada per il Regno Unito nel settembre 1945, congedandosi ufficialmente dalla marina canadese il 14 marzo 1946.\nUltimi anni.\nMurray divent\u00f2 avvocato il 17 novembre 1949, e grazie alla specializzazione in diritto marittimo rappresent\u00f2 il governo inglese al processo del 1950 sorto in seguito all'affondamento dell'SS \"Hopestar\". Si leg\u00f2 alla chiesa locale, e funse da consigliere sia nelle campagne che nei banchi di scuola. Tenne vivo il suo amore per il mare intrattenendo stretti rapporti con il \"Bar Yacht Club\" e gli \"scout del mare\", che lo riportarono in Canada dove una base di cadetti di New Glasgow venne intitolata a suo nome (\"Royal Canadian Sea Cadet Corps 87 Admiral Murray\").\nMurray smise di praticare legge nel 1960 per prendersi cura di sua moglie, malata, che morir\u00e0 due anni dopo. In seguito a un incontro avvenuto in una crociera greca, si rispos\u00f2 il 23 agosto 1963 a Buxton con Antonina Schcheyteenin, oculista. Si interess\u00f2 quindi alla politica, iscrivendosi al Partito Conservatore ma non riuscendo ad evitare la sconfitta alle elezioni per rinnovare il consiglio municipale di Buxton, nel 1965. Rivolse poi l'attenzione ad un vivace dibattito con le istituzioni militari canadesi, i media e il primo ministro Lester Pearson opponendosi all'unificazione delle tre forze armate (esercito, marina e aviazione) nelle forze armate canadesi. Murray torn\u00f2 per l'ultima volta in Patria nel 1970 per partecipare al 25\u00ba anniversario della battaglia dell'Atlantico.\nMor\u00ec a Buxton il 25 novembre 1971 e le sue spoglie vennero trasferite nella chiesa di San Paolo ad Halifax il 17 settembre 1972. La sua memoria rimase viva nella marina canadese che annualmente, fino ai primi anni settanta, organizz\u00f2 una gara di artiglieria con il suo nome. Dal momento della sua morte venne eretto un memoriale a Pictou, aperta una mostra sulle sue medaglie ad Halifax, la dedica di una branca della \"Royal Canadian Naval Association\" cos\u00ec come di altre costruzioni affini alla marineria."}
{"id": "3324261", "revid": "1728", "url": "https://it.wikipedia.org/wiki?curid=3324261", "title": "Marchi di zecca", "text": ""}
{"id": "3324262", "revid": "34392", "url": "https://it.wikipedia.org/wiki?curid=3324262", "title": "Mario Balleri", "text": "Gli scarronzoni.\nCol termine \"scarronzoni\" erano definiti gli atleti della Unione Canottieri Livornesi, il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei."}
{"id": "3324270", "revid": "282579", "url": "https://it.wikipedia.org/wiki?curid=3324270", "title": "Max Horton", "text": ""}
{"id": "3324272", "revid": "131358", "url": "https://it.wikipedia.org/wiki?curid=3324272", "title": "Cinesinho", "text": ""}
{"id": "3324274", "revid": "1305772", "url": "https://it.wikipedia.org/wiki?curid=3324274", "title": "Syncarida", "text": "Syncarida \u00e8 un superordine di crostacei, che comprende i due ordini Anaspidacea e Bathynellacea.\nTassonomia.\nSono conosciuti in tutto 59 generi, divisi in sei famiglie."}
{"id": "3324275", "revid": "92723", "url": "https://it.wikipedia.org/wiki?curid=3324275", "title": "Area archeologica della Secca di Castrocucco", "text": "L'area archeologica della \"Secca di Castrocucco\" \u00e8 un sito archeologico compreso nel territorio del comune di Maratea, in provincia di Potenza, presso l'omonima zona.\nA circa un chilometro di distanza dalla frazione Castrocucco si erge un complesso seicentesco, con un palazzo baronale bastionato e piccole case, nei pressi di una rada utilizzata in passato come approdo naturale.\nSotto di esso, tra il 1989 e il 1993, \u00e8 stata ritrovata un'antica villa marittima di epoca romana, con \"cetariae\" e tutto il necessario per l'allevamento ittico.\nSuccessivamente alle indagini il sito \u00e8 stato interrato e non \u00e8, al momento, visitabile."}
{"id": "3324278", "revid": "767487", "url": "https://it.wikipedia.org/wiki?curid=3324278", "title": "Occhio alla palla", "text": "Occhio alla palla \u00e8 un film del 1953 diretto da Norman Taurog e interpretato da Dean Martin e Jerry Lewis. In questo film Martin canta la celebre canzone \"That's Amore\".\nTrama.\nHarvey \u00e8 molto bravo a giocare a golf ma in pubblico non ci riesce perch\u00e9 ne ha paura. Egli nota per\u00f2 che anche Joe, fratello della sua fidanzata, sa giocare a golf. Diventa cos\u00ec il suo caddy. Dopo aver vinto varie partite, Joe dovr\u00e0 vincerne una per ricevere una somma di denaro in premio. Ma tale partita non pu\u00f2 essere finita per colpa della famiglia di Joe che entra in campo creando disordine durante la gara. Harvey e Joe scappano, ma qualcuno capisce che avrebbero talento come attori. Diventano cos\u00ec comici e Harvey risolve la sua fobia del contatto con il pubblico."}
{"id": "3324281", "revid": "169919", "url": "https://it.wikipedia.org/wiki?curid=3324281", "title": "Nez Perc\u00e9", "text": ""}
{"id": "3324287", "revid": "34392", "url": "https://it.wikipedia.org/wiki?curid=3324287", "title": "Renato Bracci", "text": "Gli scarronzoni.\nCol termine \"scarronzoni\" erano definiti gli atleti della Unione Canottieri Livornesi, il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei."}
{"id": "3324296", "revid": "1543377", "url": "https://it.wikipedia.org/wiki?curid=3324296", "title": "Willis Gertsch", "text": "Biografia.\nLaureato in entomologia, si interess\u00f2 sin dall'inizio di aracnologia, classificando una grande quantit\u00e0 di specie (varie centinaia), in modo particolare vari Sicariidae e Leptonetidae.\nViene ritenuto l'aracnologo americano pi\u00f9 importante della prima met\u00e0 del XX secolo\nPer molti anni curatore della sezione aracnidi dell'American Museum of Natural History, per poi ritirarsi negli ultimi anni in Arizona, sui Monti Chiricahua."}
{"id": "3324298", "revid": "184755", "url": "https://it.wikipedia.org/wiki?curid=3324298", "title": "Zecche francesi", "text": "Le zecche francesi (\"Ateliers mon\u00e9taires fran\u00e7ais\") sono le officine dello Stato francese che realizzano le monete.\nLa tracciabilit\u00e0 delle monete in Francia ha oltre 4 secoli. Tuttora, sulle monete in euro, i marchi di zecca permettono di identificare il luogo di coniazione.\nZecche francesi prima del 1789.\nNB: Oltre alle lettere che indicano la zecca dove \u00e8 stata coniata la moneta, si trovano anche le firme del capo incisore o del direttore dell'officina. Sono rappresentate da un segno, un piccolo disegno, un animale o altro."}
{"id": "3324323", "revid": "729019", "url": "https://it.wikipedia.org/wiki?curid=3324323", "title": "Commissione centrale di controllo", "text": "Nei partiti comunisti la commissione centrale di controllo \u00e8 un organo collegiale, eletto dal congresso, incaricato di vigilare sul buon funzionamento degli organi e sulla corretta gestione finanziaria, nonch\u00e9 sull'aderenza alle norme e all'etica del partito da parte degli iscritti e di coloro che aspirano a divenirlo, irrogando le sanzioni disciplinari. Tali funzioni possono, per\u00f2, anche essere ripartite tra pi\u00f9 organi.\nPartito Comunista dell'Unione Sovietica.\nLa Commissione centrale di controllo del Partito bolscevico fu istituita nel 1920 dalla IX Conferenza del partito, su richiesta di un gruppo di oppositori interni, detto del \"centralismo democratico\", guidato tra gli altri da V. Smirnov, N. Ossinski e T. V. Sapronov, che denunciavano l'eccesso di centralizzazione e il ricorso a metodi autoritari nella vita di partito. Nel 1921 dalla Commissione centrale di controllo fu scissa la \"Commissione centrale di revisione\", incaricata della vigilanza sulla gestione finanziaria. La Commissione centrale di controllo, cui erano rimaste le competenze disciplinari, divenne \"Commissione di controllo del partito\" (nel 1934) e poi \"Comitato di controllo del partito del Comitato centrale\" (nel 1934), eletta da quest'ultimo e non pi\u00f9 dal Congresso. Nel 1990 il XVIII Congresso del PCUS riunific\u00f2 la Commissione centrale di revisione e il Comitato di controllo del partito nella Commissione centrale di controllo, che oper\u00f2 fino allo scioglimento del partito nel 1991.\nPartito Comunista Cinese.\nLa Commissione centrale di controllo del Partito Comunista Cinese fu istituita nel 1925. Nel 1949, dopo la nascita della Repubblica popolare Cinese, gli fu mutato il nome in \"Commissione centrale per l'ispezione disciplinare\", per poi ritornare alla vecchia denominazione nel 1955. Accantonata durante la Rivoluzione culturale, fu ristabilita nel 1978, riprendendo la denominazione di Commissione centrale per l'ispezione disciplinare.\nSecondo lo Statuto del PCC (art. 43) \u00e8 eletta dal Congresso nazionale ed elegge il proprio segretario, nonch\u00e9 i vicesegretari e il comitato permanente. Commissioni analoghe sono previste ai vari livelli di articolazione territoriale del partito, elette dai relativi congressi locali."}
{"id": "3324326", "revid": "1573940", "url": "https://it.wikipedia.org/wiki?curid=3324326", "title": "Anaspidacea", "text": "Anaspidacea \u00e8 un ordine di crostacei, che comprende in tutto 11 generi, divisi in quattro famiglie. \nDistribuzione e habitat.\nLe specie dell'ordine delle Anaspidacee sono molto varie per caratteristiche, e vivevano, dal periodo Siluriano, unicamente sottoterra. Queste specie, oggi, abitano i laghi dolci, i corsi d'acqua calmi ed altri luoghi d'acqua adatta. Le specie della famiglia Koonungidae vivono in Tasmania, in buche sott'acqua. La loro dieta si basa su frammenti di organismi vegetali. Il genere Stygocarella \u00e8 endemico della Nuova Zelanda.\nTassonomia.\nComprende le seguenti famiglie e generi:"}
{"id": "3324329", "revid": "1702319", "url": "https://it.wikipedia.org/wiki?curid=3324329", "title": "Cerlongo", "text": "Cerlongo \u00e8 una frazione del comune di Goito, in provincia di Mantova, nella regione Lombardia: si tratta di un piccolo insediamento di tradizione rurale, nell'area dell'alta pianura mantovana ai piedi delle colline moreniche.\nCerlongo \u00e8 attraversato da due rilevanti direttrici viarie: l'ex Strada Statale 236 \"Goitese\", ora Strada Provinciale, nella parte sud occidentale dell'abitato, che lo collega al comune di pertinenza e da qui a Mantova, e la Strada dei Colli, ubicata nella porzione orientale della localit\u00e0, che si dirige verso Volta Mantovana.\nGeografia fisica.\nUno sguardo alla pedologia di Cerlongo permette di comprendere come esso sia connotato da terreni alluvionali prevalentemente ghiaioso \u2013 sabbiosi (BARALDI 1983, pp. 20-25; 38-40): in essi si rileva la presenza saltuaria di elementi pi\u00f9 grossolani, quali ciottoli o rari blocchi, intervallati a materiali pi\u00f9 fini, con percentuali abbastanza accentuate di sabbia; tali terreni, che interessano ugualmente la zona morenica e gardesana, sono la risultante dell'azione di trasporto e deposito esercitata dai torrenti glaciali che provenivano dalla fronte del ghiacciaio che occupava questa zona.\nSotto il profilo idrografico, Cerlongo ricade all'interno di un'area contraddistinta da un'elevata vulnerabilit\u00e0 dell'acquifero superficiale (Gi\u00e0 nel 1600 Gabriele Bertazzolo aveva proposto un progetto di bonifica da applicare ai territori paludosi della zona di pianura mantovana, compresa tra Goito, Cereta, Cerlongo e Vasto - ASMn, AG, b. 2679, 7 dicembre 1600, notaio Giovanni Rossi da Volta Mantovana - ; il progetto di riassetto idraulico dell'area in esame sembra, tuttavia, non aver trovato applicazione).\nLe caratteristiche del territorio influiscono nettamente sulla permeabilit\u00e0 e sul drenaggio in superficie. \nRilevante in questa zona \u00e8 il fenomeno dei fontanili,ovvero, l'emersione delle acque sotterranee (falda freatica), dovuta al passaggio tra i terreni ghiaioso \u2013 sabbiosi a quelli meno permeabili. Generalmente i fontanili hanno un'origine naturale; l'azione antropica ha per\u00f2 determinato la loro conservazione, sistemazione e il loro sviluppo. I fontanili sono riconducibili ad emergenze di affioramento, da cui prende origine una grande variet\u00e0 di corsi d'acqua minori, come il Caldone, presso Cerlongo (BARALDI 1983, p. 10).\nIl Caldone \u00e8 un corso d'acqua minore ed affluente del Mincio che, nei documenti pervenutici, risalenti tutti alla seconda met\u00e0 del Settecento, viene spesso confuso con il Goldone (Piccolo corso di propriet\u00e0 della Camera ducale che nasce da alcune fontanelle comprese tra le localit\u00e0 di Gualdo e Foresto di Volta Mantovana, da cui scendeva, acquisendo il nome di roggia Pedrera, SARZI 1999, p. 109). I termini Caldone e Goldone vengono spesso impiegati indifferentemente; altre volte il Caldone viene menzionato con il toponimo del paese che attraversa e viene quindi indicato come \"corso del Cerlongo\".\nIl Caldone viene cos\u00ec denominato nella convinzione che, originariamente, le acque della sua sorgente avessero una temperatura superiore alla media e solo in un secondo momento sarebbero divenute fredde.\nUn'importante fonte per apprendere l'origine e l'andamento originario del Caldone \u00e8 un disegno del 24 dicembre 1782 (ASMn, AG, Mappe acque e risaie, b. 266, Disegno del Caldone e suo corso), realizzato dal perito Pietro Trotti. Secondo questa rappresentazione, il corso d'acqua nasce da Volta Mantovana da cui scorre, attraverso le chiaviche, fino ad un ponte e poi prosegue sotto al paese di Cerlongo.\nIl Caldone contribuiva col suo corso al funzionamento del Mulino di Cerlongo e all'irrigazione dei prati posti sotto Goito, di propriet\u00e0 delle Madri di San Giovanni Evangelista, nota confraternita benedettina di Mantova.\nIn un documento di fine Settecento (ASMn, Magistrato camerale nuovo, b. 77, f. 168, Invasione d'acqua sulla strada di Cerlongo) viene gi\u00e0 segnalata l'esondazione dell'acqua del Caldone sulla strada di Cerlongo.\nL'ultima esondazione del Caldone risale al 25 maggio del 2013.\nIn una lettera del 6 aprile 1793 (Magistrato Camerale nuovo, Acque, b. 77, f. 181) si evince che il conte Cocastelli possedeva due once d'acqua dalla seriola Goldone, ad uso delle proprie peschiere di Cerlongo. Le sole utenti della seriola Goldone erano le Madri di San Giovanni Evangelista, le quali erano investite del diritto d'irrigazione gi\u00e0 dal 1778 e con rettifica del 1792. Il conte fa richiesta di queste due once per irrigare un prato che, a suo dire, non supera le quindici biolche, annesso alle peschiere di sua propriet\u00e0 e chiede il consenso alle dirette proprietarie, affinch\u00e9 possa irrigare la terra con le suddette acque; si precisa che nei tempi di magra e nei periodi siccitosi l'acqua a disposizione \u00e8 scarsa e considerando che la propriet\u00e0 del conte \u00e8 ben circoscritta e delimitata da altri fondi di sua stessa ragione, l'acqua da utilizzarsi non ecceder\u00e0, ma verr\u00e0 fatta condurre su un piano rialzato che, anzich\u00e9 sfociare nei fossi comunicanti della peschiera, verr\u00e0 direttamente connesso al prato da irrigarsi. Per queste motivazioni la richiesta viene accolta e in via straordinaria, senza una previa verifica delle modifiche da apportare al corso del Goldone, senza una visita formale sul luogo, come avveniva di regola.\nInteressante notare come, al di fuori delle Madri di San Giovanni, non vi fossero altri utenti inferiori che potessero opporsi al nuovo impiego dell'acqua, specialmente considerando che essa procedeva da un \"bocchetto\" di pieno arbitrio del Conte Cocastelli, il quale, come si specifica, avrebbe potuto tenerlo chiuso a suo piacere. Nella lettera viene altres\u00ec esposto come il conte non richieda direttamente la facolt\u00e0 di irrigare che, come precedentemente affermato, era di sola competenza della confraternita di San Giovanni, ma semplicemente esprima il desiderio di condurre l'acqua sul prato, in via sperimentale.\nIn un documento riferito al 31 marzo 1830 (ASMn, Commissariato distrettuale di Volta Mantovana, carteggio sec. XIX, Acque strade, b. 8, Strade interne di Cerlongo) viene segnalata una serie di opere di restauro e costruzione dei sostegni e delle canalizzazioni del Caldone, oltre che al tratto di ponte denominato \"delle Seriole\". Tali lavori sarebbero iniziati, stando a quanto riferito nel documento, gi\u00e0 nel 1819. Le strutture di sostegno avrebbero dovuto essere in marmo e si precisa che gli utenti del paese gi\u00e0 disponevano di pezzi di marmo(A Cerlongo, nell'area compresa tra la Prima e la Seconda Strad\u00e8la dei pr\u00e0, secondo le informazioni riportate dagli abitanti del paese, era collocata una cava, propriet\u00e0 di una societ\u00e0 belga. Quindi per la costruzione della struttura gli utenti avrebbero utilizzato del materiale locale) utilizzabili per l'oggetto indicato; di ogni pezzo vengono specificate le dimensioni (lunghezza, altezza e spessore). I lavori sarebbero terminati nel 1831, come indicava una data riprodotta sui pilastri annessi ai gradini della scalinata che scendeva nel Caldone, oggi non pi\u00f9 visibili.\nIl mulino di Cerlongo , animato dal Caldone, era di propriet\u00e0 delle Madri di San Gio-vanni Evangelista, le quali possedevano localmente anche una peschiera , come risulta dal disegno della planimetria del mulino di Cerlongo relativo al 16 aprile 1789 . Il mulino era ubicato a nord del paese, sull'attuale strada Provinciale, nel Settecento denominata \"Strada Corriera\" e constava di due ruote. Vi era annessa un'abitazione ad uso del molinaro.\nDati di toponomastica.\nLa denominazione Cerlongo (nella forma dialettale Sarl\u00f3nch e nella sua versione antica \"Cerlungus\", presente anche nella variante Cerrolongo) deriverebbe dal latino medievale Cerrus longus (a tal proposito si vedano: TASSONI 1983, p. 54; PELATI 1996, p. 89), la pianta del cerro, pi\u00f9 precisamente la variet\u00e0 del Quercus cerris, della famiglia arborea delle fagacee o cupolifere, considerata l'elevata concentrazione di questa variet\u00e0 nella zona di boscaglie del Cerretese. Questa interpretazione del toponimo del paese che, come altri quali Cereta, Ceresara, \u00e8 caratterizzato dal prefisso \"Cer\", si lega ai fitonomi, nomi che conservano una connessione con il tipo di piante o colture che qualificavano la zona in cui il paese sorgeva. Letteralmente Cerlongo vorrebbe dire \"Cerro Lungo\", da cui l'attuale Via Cerri, cos\u00ec denominata in quanto costeggiata in antichit\u00e0 da tali specie arboree (non \u00e8 da escludere la possibilit\u00e0 che proprio la zona denominata I Cerri, nell'omonima via, costituisca il primo nucleo insediativo del paese, rispetto al suo attuale centro, collocato in Via Chiesa). Oggi le boscaglie cerretesi sono oramai scomparse, ma in antico erano assai sfruttate le loro ghiande, risorse fondamentali per l'economia suinicola.\nTra le altre ipotesi circa la toponomastica del paese, \u00e8 quella che connette la denominazione dialettale Sarl\u00f3nch, con la radice \"Sar\", a un significato idrologico, ovvero, quello di canale. Secondo questa interpretazione, Cerlongo vorrebbe dire \"Canale lungo\": e, in effetti, va considerato che Via Cerri, prima di essere asfaltata, era costeggiata da ampi fossati per tutto il suo tratto.\nL'attuale insediamento.\nIl paesaggio attuale di Cerlongo \u00e8 il risultato di una serie di interventi di costruzione e restauro, compiutisi tra gli anni Sessanta e Settanta del Novecento. \u00c8 in questi anni, infatti, che vengono costruite abitazioni, condomini, stabilimenti e che vengono terminate le strade. Oggi la frazione appare molto pi\u00f9 estesa che in passato e sta diventando uno dei luoghi di residenza privilegiati della zona, considerando le molteplici strutture in fase di costruzione: la percentuale di edificato nel nucleo di Cerlongo raggiungeva il 16,46% solo nel 2010 (Valutazione ambientale strategica VAS di Goito, Dicembre 2011-Luglio 2012, p. 49, www.comune.goito.mn.it. 12 dicembre 2013). \nIl numero di abitanti si \u00e8 accresciuto notevolmente: se nel 2001 esso era di 1.407, nel 2010 si \u00e8 giunti ad una soglia di 1.514 abitanti, raggiungendo la prima posizione per numero di abitanti delle frazioni del Comune di Goito. \nLa frazione appare dotata di aree a verde pubblico, comprendenti zone attrezzate con campi da tennis, calcio e tamburello; le pi\u00f9 rilevanti sono ubicate presso il campo sportivo di Via Bariletto, l'oratorio della chiesa parrocchiale e l'area feste di Villa Magnaguti in Piazza San Pio X.\nMonumenti e luoghi d'interesse.\nDel XVIII secolo (lavori iniziati il 24 aprile 1723, come da documenti archivio parrocchiale).\nSi tratta della residenza padronale pi\u00f9 significativa di Cerlongo, profondamente rimaneggiata nel corso dei secoli rispetto a quella che doveva essere l'originaria struttura. In passato la costruzione assolse alla funzione di residenza signorile: costitu\u00ec infatti un possesso della famiglia Cocastelli (i Cocastelli, originari del Monferrato, Piemonte, ottennero la dignit\u00e0 comitale nel 1228 da Bonifacio del Monferrato. La famiglia si trasfer\u00ec a Mantova a fine XVI secolo (CASTAGNA 1991, p. 211), da cui poi venne acquistata, nel corso dell'Ottocento, dalla famiglia Magnaguti (la famiglia Magnaguti, originaria del Polesine, Rovigo, si trasfer\u00ec a Mantova nel XVI secolo; i Magnaguti ebbero vari possedimenti nel mantovano e ottennero il titolo di conti nel 1771 (CASTAGNA 1992, p. 133), che ne fece la sua residenza di campagna. Nel Catasto Teresiano (mappale n. 1913), rilevato nel 1776, la struttura risulta indicata come casa e corte in parte di villeggiatura, di propriet\u00e0 del Rev. Vincenzo Scaratti di Medole. Durante le battaglie risorgimentali la villa ospit\u00f2 la sede del quartier generale piemontese. A met\u00e0 del 1950 l'edificio venne adibito a istituto religioso, sede di una congregazione di suore, le \"Povere Figlie di Maria S.S. Incoronata\". Attualmente Villa Magnaguti appartiene al Comune di Goito.\nL'attuale impianto della villa, sviluppato orizzontalmente con andamento NS nella porzione sud della frazione, credibilmente differisce dall'assetto originario della stessa, che doveva probabilmente presentarsi come costituita da pi\u00f9 corpi disposti attorno a una corte. L'edificio \u00e8 strutturato su due piani sovrapposti (M. DALLA BELLA 2007, p. 48), uno di servizio, inferiore, e un piano rialzato, quello nobile destinato alla rappresentanza (in una delle sale del piano nobile \u00e8 collocata una lapide con la seguente iscrizione: \u00ab\"In questa camera Vittorio Emanuele II riposava le stanche membra il 25 giugno 1866 nel fiero proposito di riscattare dallo straniero Mantova e Venezia\"\u00bb). Lo schema a forma di parallelepipedo compatto, elevato su due piani di Villa Magnaguti, \u00e8 ricorrente nelle ville pi\u00f9 semplici e antiche, riferibile al XVI e XVII secolo ( a tale proposito si veda TOMASSINI 2003, p. 167). In questo caso la struttura \u00e8 stata arricchita da elementi il cui aspetto stilistico rinvia a un periodo pi\u00f9 tardo, evidentemente si tratta di decori aggiunti in epoche successive a quelle della costruzione. Il fatto che la villa venga spesso classificata come villa ottocentesca \u00e8 dovuto all'analisi della facciata verso la strada, la quale presenta un aspetto neo - castellano, in virt\u00f9 dei tre finti torrioni che la scandiscono, realizzati su imitazione delle architetture medievali nel XIX secolo. La torre merlata centrale appare pi\u00f9 elevata rispetto a quelle laterali, da cui la dividono due corpi intermedi pi\u00f9 bassi ed \u00e8 collocata in corrispondenza della scalinata marmorea d'ingresso.\nL'altra facciata, verso il parco (all'epoca dei Gonzaga tale parco vantava la presenza di una ricca vegetazione, composta di ficus tropicalis, olmi, faggi, magnolie, ippocastani e filari campestri di ciliegi; BORIANI 1969, p. 71. Vi erano presenti anche cedri del Libano di grandi dimensioni, abbattuti dalle suore quando divennero proprietarie della villa e del parco - Nota riferitami oralmente da Sergio Cobelli, ex abitante di Cerlongo - ) della villa, presenta un aspetto pi\u00f9 lineare ed \u00e8 timpanata.\nSul lato meridionale della piazza \u00e8 collocata la torre, interposta a due abitazioni, di cui costituisce l'accesso; si tratta forse dell'unico elemento della villa che conserva pi\u00f9 di altri il ricordo di una primitiva struttura.\n\u00c8 probabile che tale villa costituisse originariamente l'abitazione di Giovanni Boniforte (Giovanni Boniforte era figlio del mercante Bertone da Concorezzo. La famiglia milanese dei Concorezzo si era stabilita a Mantova nel XV secolo, dove aveva avviato un vasto commercio di lana e tessuti, con l'appoggio della famiglia Gonzaga, legame ulteriormente rafforzato dal matrimonio di Giovanni con Bartolomea. Giovanni Boniforte possedeva una conceria in Piazza Erbe a Mantova, dove venivano tinti e lavorati panni e cuoio, tramite il tannino; quest'ultimo veniva estratto dalle querce, specie arboree molto diffuse nell'area mantovana. Inoltre, Giovanni aveva ereditato dal padre terre e armenti del territorio di Cerlongo, fondamentali per la fornitura di pellame e lana che erano alla base della sua attivit\u00e0 commerciale; E. COMERLENGHI 2007, pp. 321-323; www.turismo.mantova.it: articolo \"La storia della casa del mercante\" di Maria Rosa Govio Casali Valparini), il quale aveva un \u00abchasamento\u00bb (esistono tre lettere scritte nell'inverno 1463 da Giovanni Boniforte e dalla moglie dalla loro dimora in Cerlongo, indirizzate al marchese Ludovico II Gonzaga: ASMn, AG. b. 2399, cc. 50-53)in Cerlongo; verosimilmente le nobili origini della moglie, Bartolomea Gonzaga, giustificano il pregio architettonico dell'edificio. Si tratta, tuttavia, di un'ipotesi da me formulata, non disponendo al momento di un'adeguata documentazione. \nNonostante il profondo rimaneggiamento, le murature appaiono conservare ancora memoria dell'antico, come si pu\u00f2 osservare negli ambienti interni, dove alcune stanze hanno conservato paramenti e decorazioni databili ai secoli XVII, XVIII. Tramite la porta d'ingresso del palazzo si accede ad un piccolo atrio decorato con motivi floreali e bucolici; il soffitto \u00e8 dipinto alla stregua di un cielo in cui si librano putti che reggono canestri di fiori e frutta. Gli affreschi, di autore ignoto (tra i locali si tramanda che tali affreschi furono eseguiti da un pittore girovago della zona che, in cambio di alloggio, si offriva di dipingere), ricalcano schemi tardo settecenteschi, eseguiti per\u00f2 in un periodo pi\u00f9 tardo, forse fine Ottocento; il soggetto degli affreschi, un corteo di Venere, sembrerebbe alludere ad un matrimonio, verosimilmente quello del conte Lodovico Magnaguti con Faustina Rondinini, tenutosi il 2 giugno 1829, come confermerebbero i rispettivi stemmi , rappresentati su un arazzo dipinto nell'ultima stanza a destra dell'atrio d'ingresso.\nIl pavimento all'ingresso riporta un mosaico ottocentesco racchiuso all'interno di un cerchio, con la rappresentazione dell'arma gentilizia dei Magnaguti: una cicogna che tiene nel becco un serpente verde su uno sfondo azzurro.\nLa prima stanza a destra conduce verso una scala, tramite la quale si accede ai piani superiori e ai sotterranei. In questi ultimi la presenza di pareti scandite da ciottoli in sequenze ordinate fa propendere per una fase medievale della villa stessa. Le fondamenta risultano quindi conservare la parte pi\u00f9 antica della struttura.\nIl muratore Carlo Minuti mi ha riferito oralmente di aver eseguito nel periodo compreso tra il 1955 e il 1956 dei lavori di ristrutturazione delle fondamenta della villa, in occasione dei quali pot\u00e9 notare un passaggio murato nel seminterrato, rivolto in direzione della chiesetta della Trinit\u00e0 , piccolo oratorio ubicato di fronte al castello; si tramanda che tale porta con copertura ad arco conducesse, attraverso un cunicolo sotterraneo segreto, alla chiesa privata dei conti della villa. Si tratta, tuttavia, di ipotesi, mancando riscontri in proposito. Ci\u00f2 che \u00e8 certo \u00e8 il fatto che in alcune zone del seminterrato, il pavimento appare per cos\u00ec dire \"sospeso\" sul vuoto, per cui si potrebbe ipotizzare la presenza al di sotto di esso di ulteriori ambienti di incerta attribuzione."}
{"id": "3324331", "revid": "1305772", "url": "https://it.wikipedia.org/wiki?curid=3324331", "title": "Saint-Florent", "text": "Saint-Florent (\"San Fiorenzo\") \u00e8 il nome o parte del nome di alcuni comuni francesi:"}
{"id": "3324332", "revid": "237256", "url": "https://it.wikipedia.org/wiki?curid=3324332", "title": "Vladimir Galaktinovi\u010d Korolenko", "text": ""}
{"id": "3324336", "revid": "124123", "url": "https://it.wikipedia.org/wiki?curid=3324336", "title": "Ferdinand Palffy", "text": "Biografia.\nFiglio del conte Lip\u00f3t P\u00e1lffy de Erd\u0151d (1739\u20131799), frequent\u00f2 l'istituto minerario a Schemnitz, oggi Bansk\u00e1 \u0160tiavnica, Slovacchia nel periodo 1794-96, dove rimase in servizio presso le autorit\u00e0 di governo locali prima di fare ritorno a Vienna nel 1806 dove entr\u00f2 nel ministero delle miniere. In societ\u00e0 con altri nobili della Corte imperiale decise di assumere la gestione del Theater an der Wien nel 1807 e a prender in affitto gli altri due teatri sotto il controllo imperiale, il Burgtheater ed il Theater am K\u00e4rntnertor. A seguito di decreto imperiale divenne l'unico responsabile dei teatri di Vienna e nel 1813 acquist\u00f2 il Theater an der Wien affidando a Louis Spohr la direzione dell'orchestra. Durante il periodo in cui fu proprietario, ovvero fino al 1826, egli mise in scena opera e balletto, e per attrarre un pubblico pi\u00f9 numeroso, anche pantomima e spettacoli di variet\u00e0, perdendo gran parte delle sue fortune in spettacoli elaborati e sfarzosi. Nel 1826 fu costretto a mettere all'asta il teatro ed a vendere la sua biblioteca per pagare i debiti contratti. Temendo di essere arrestato per i suoi debiti, si rifugi\u00f2 a Pressburg (Bratislava) dove rimase per diversi anni.\nSotto la gestione del conte P\u00e1lffy, il Theater an der Wien vide le prime rappresentazioni di \"Rosamunda\" di Helmina von Ch\u00e9zy, che affond\u00f2 senza lasciare traccia salvo per le musiche di scena di Franz Schubert, il cui \"Die Zauberharfe\" venne rappresentato per otto recite. In segno di riconoscenza, Schubert dedic\u00f2 a Palffy la sua Sonata in Si bemolle (D617). Palffy non grad\u00ec che il suo direttore d'orchestra, Louis Spohr, fece rappresentare la sua opera \"Faust\" (1813) a Praga anzich\u00e9 nel suo teatro."}
{"id": "3324337", "revid": "1305772", "url": "https://it.wikipedia.org/wiki?curid=3324337", "title": "International Food Standard", "text": "L\u2019International Food Standard si tratta in sostanza di un sistema di controllo unificato dei sistemi di qualit\u00e0 e sicurezza, applicato a tutti i livelli della produzione nei quali gli alimenti vengono lavorati (aziende alimentari o aziende che confezionano prodotti alimentari sfusi).\nL'IFS Food vale in particolare per la trasformazione e lavorazione, il trattamento di prodotti sfusi, le attivit\u00e0 effettuate durante il primo confezionamento.\nIFS Food \u00e8 stato il primo standard IFS (acronimo di International Featured Standards). La versione 3 dell'IFS Food \u00e8 stata sviluppata da HDE (Deutscher Einzelhandelsverband)- Federazione Tedesca dei Distributori - e lanciata nel 2003. Nel 2004, \u00e8 stata sviluppata una versione aggiornata e introdotta in collaborazione con FCD - F\u00e9d\u00e9ration des Entreprises du Commerce et de la Distribution. \nNegli anni successivi anche le associazioni di distributori italiani hanno mostrato un certo interesse all'IFS e l'ultima versione (versione 5), introdotta nel 1\u00ba gennaio 2008, costituisce infatti una sorta di collaborazione di tre federazioni di distributori provenienti dalla Germania, Francia e Italia .\nIFS ha iniziato con la pubblicazione dell'IFS Food e poi ha sviluppato ulteriori standard, quali IFS Logistic (applicabile sia per prodotti alimentari che non alimentari), IFS HPC (prodotti per la casa e per la cura del corpo)."}
{"id": "3324343", "revid": "962319", "url": "https://it.wikipedia.org/wiki?curid=3324343", "title": "Sundance Film Festival 2011", "text": "Il Sundance Film Festival 2011 si \u00e8 svolto a Park City, Utah, dal 20 gennaio al 30 gennaio 2011.\nFilm in concorso.\nElenco dei film in competizione.\nLa giuria.\nU.S. Dramatic: America Ferrera (), Todd McCarthy (), Tim Orr (), Kimberly Peirce (), Jason Reitman ()\nU.S. Documentary: Jeffrey Blitz (), Matt Groening (), Laura Poitras (), Jess Search (), Sloane Klevin ()\nWorld Cinema Dramatic: Susanne Bier (), Bong Joon-Ho (), Rajendra Roy ()\nWorld Cinema Documentary: Jos\u00e9 Padilha (), Mette Hoffmann Meyer (), Lucy Walker ()"}
{"id": "3324345", "revid": "1442080", "url": "https://it.wikipedia.org/wiki?curid=3324345", "title": "Stefano Galletti", "text": "Biografia.\nDi modeste origini (al limite della povert\u00e0 dopo la decaduta agiatezza della famiglia) e terzo degli otto figli di Giuseppe e Maria Soffritti si trasfer\u00ec con la famiglia a Bondeno nel 1836, restandovi per un decennio. Dopo un primo apprendistato, si trasfer\u00ec nel 1847 a Bologna per studiare all'Accademia dove fu allievo del canoviano Cincinnato Baruzzi, ottenendo premi per il \"Nudo\" nel 1849 e 1850, riuscendo a proseguire gli studi artistici grazie ad una sovvenzione dell'amministrazione comunale. Dal 1853, usufruendo di un nuovo aiuto economico, pot\u00e9 studiare all'Accademia di San Luca a Roma dove perfezion\u00f2 la sua tecnica sotto la guida di Pietro Tenerani, uno dei firmatari del manifesto del purismo italiano. Nella citt\u00e0 capitolina strinse amicizia con Degas ed ebbe contatti con Moreau e Bizet.\nL'apice della sua carriera fu il 1899 quando ricevette l'elezione, rinnovata nel 1900, a Presidente di quella stessa Accademia di San Luca che lo vide giovane allievo.\nNel 1904 fu tra i fondatori dell\"'Unione Artisti di Roma\", avente sede a Palazzo Colonna, assieme tra gli altri a Rosina Mantovani e Leonardo Bistolfi.\nPer quanto riguarda i suoi vari allievi, Galletti tra il 1881 e 1882 raccomand\u00f2 all'Amministrazione Provinciale di Ferrara l'intagliatore centese Stefano Schiavini mentre affid\u00f2 ad un altro suo allievo, il romano Antonio Buttinelli, l'esecuzione della propria tomba di famiglia.\nMor\u00ec a causa di un attacco cardiaco, mentre lavorava al gruppo \"Bruto e i figli di Tarquinio\".\nSulla casa natale a Cento, nel 1931 fu posta la targa recante l'iscrizione:\nLo stile.\nNonostante fosse autore di monumenti celebrativi, ritratti, busti e statuette di genere inseribili nella corrente del Realismo bolognese, in generale si pu\u00f2 dire che il suo stile sia stato incline a seguire, in base all'occasione, l'ispirazione artistica, le richieste della committenza o le linee guida dei concorsi.\nEsposizioni.\nSocio dal 1870, Galletti partecip\u00f2 alle Mostre della Societ\u00e0 Benvenuto Tisi da Garofalo nel 1872 (\"L'Odorato\", presumibilmente era l'opera poi chiamata \"Fanciulla delibante profumo di fiori\") e nel 1882 (due busti in terracotta).\nOttenne favorevoli recensioni nel 1861 a fronte di un'esposizione nella quale parteciparono anche altri suoi concittadini, tra cui Ambrogio Zuffi.\nAltri monumenti.\nDedicati a:\nOpere funerarie.\nCertosa di Bologna, cinque monumenti:\nCimitero di Cesena: \nCimitero comunale di Cento:\nCertosa di Ferrara:\nCimitero del Verano:\nOpere in collezioni pubbliche.\nPinacoteca civica \"Guercino\" di Cento:\n\"Michelangelo\" e \"Bramante\", 1883, marmo, Palazzo delle Esposizioni, Roma.\n\"Bruto schernito dai figli di Tarquinio\", 1900, gesso, Galleria Nazionale d'Arte Moderna, Roma (in deposito alla Pinacoteca di Ascoli Piceno dove sono presenti altre sue opere.\nA Bologna, i busti in marmo di \"Pellegrino Rossi\" nella sede centrale dell'Universit\u00e0 degli Studi, all'Accademia quello di \"Agostino Carracci\" (1852), del marchese \"Carlo Bevilacqua\" (1876) nella \"Sala delle Assemblee\" della Cassa di Risparmio; una copia del \"Putto che calpesta un otre\" (1875) nel cortile del Museo Civico Archeologico ed il \"Ritratto di G. B. Fabri\" alle \"Gallerie d'Arte Moderna\".\nA Ravenna, \"Il Genio della Pesca\", Museo della citt\u00e0.\nFu anche autore di alcuni busti posizionati al Pincio.\nDisegni.\nNel 1857 ne esegu\u00ec diversi per gli Uffizi, raccomandato da Arcangelo Michele Migliarini, all'epoca direttore del civico Museo archeologico.\nAltri suoi disegni, anche a carattere funerario, sono conservati alla Pinacoteca Civica di Cento.\nOnorificenze.\nOltre ai numerosi riconoscimenti ricevuti in varie esposizioni, che gli procurarono anche la nomina sia di cavaliere della Corona d'Italia che di ufficiale dell'Ordine dei Santi Maurizio e Lazzaro, nel 1876 fu eletto professore onorario dell'Accademia di Belle Arti di Rio de Janeiro e nominato Presidente dell'Accademia di San Luca nel 1899 e nel 1900."}
{"id": "3324346", "revid": "1318658", "url": "https://it.wikipedia.org/wiki?curid=3324346", "title": "Desmodus draculae", "text": "Desmodus draculae , comunemente noto come vampiro gigante o pipistrello vampiro gigante, \u00e8 una specie estinta di pipistrello vampiro vissuto in America centrale-meridionale durante il Pleistocene e, forse, anche durante il primo Olocene. Questo animale presentava dimensioni maggiori anche del 30% rispetto al suo parente vivente pi\u00f9 prossimo, il vampiro comune (\"Desmodus rotundus\"), e i suoi fossili e subfossili non mineralizzati sono stati ritrovati in Argentina, Messico, Ecuador, Brasile, Venezuela, Belize e Bolivia.\nLa maggior parte degli esemplari di \"D. draculae\" risalgono al Pleistocene superiore, sebbene alcuni esemplari risalgano all'Olocene. Un canino di \"Desmodus\" scoperto nella provincia di Buenos Aires, in Argentina, e proveniente da sedimenti datati a 300 anni fa (ca. 1650 d.C.), \u00e8 stato provvisoriamente assegnato a \"D. draculae\", portando la sua gamma temporale e la sua estinzione in tempi storici.\nDescrizione.\nDai pochi resti fossili e subfossili non-mineralizzati di questi animali sinora rinvenuti, i paleontologi hanno stimato che fossero molto simili per costituzione agli attuali pipistrelli vampiri loro congeneri, rispetto ai quali tuttavia presentano dimensioni maggiori anche del 30%, rendendo \"D. draculae\" il pi\u00f9 grande pipistrello vampiro conosciuto. La lunghezza del suo cranio \u00e8 di circa 31,2 millimetri (1,23 pollici) e la lunghezza dell'omero \u00e8 di circa 51 millimetri (2,0 pollici), rispetto all'odierno vampiro comune che presenta un omero di 32,4\u201342,4 millimetri (1,28\u20131,67 pollici). Il suo cranio era lungo e stretto e il suo muso sarebbe stato rivolto all'ins\u00f9, non dissimilmente dalle altre specie del genere \"Desmodus\".\nIn base alle dimensioni del suo cranio, si stima che la sua apertura alare avrebbe potuto raggiungere anche i 50 centimetri (20 pollici), ed una massa corporea di 60 grammi (2,1 once). Le proporzioni sono equivalenti a quelle di un piccolo megachiroptero o a quelle di un grosso microchiroptero.\nLa sua scatola cranica era larga 14,5\u201314,8 millimetri (0,57\u20130,58 pollici) e alta 13,4\u201314,8 millimetri (0,53\u20130,58 pollici).\nTassonomia ed etimologia.\nIl primo fossile di \"Desmodus draculae\" fu ritrovato a Cueva del Gu\u00e1charo, in Venezuela, nel 1965 da Omar J. Linares, che identific\u00f2 nel 1968 come una possibile specie di \"Desmodus\" risalente al Pleistocene. Una descrizione formale e accettata della specie venne pubblicata nel 1988, designando la collezione di Linares, composta da un cranio completo di mandibola, alcune parti dell'ala e tre vertebre, come esemplare tipo. Da allora, sono stati rinvenuti diversi nuovi esemplari che hanno portato alla luce buona parte dello scheletro dell'animale. \nGli autori hanno assegnato l'epiteto specifico \"draculae\", notando che \"il pi\u00f9 grande pipistrello vampiro conosciuto doveva commemorare il conte Dracula, il pi\u00f9 grande vampiro umano del folklore\", collocando la nuova specie all'interno del genere \"Desmodus\". \"Desmodus draculae\" \u00e8 stato occasionalmente citato come pipistrello vampiro gigante o vampiro gigante in riferimento alle sue ragguardevoli dimensioni rispetto agli attuali pipistrelli vampiri suoi congeneri.\nPaleobiologia.\nAlcuni ricercatori ritengono che \"D. draculae\" si nutrisse del sangue dell'estinta megafauna sudamericana. Basandosi sui siti in cui i suoi resti sono stati ritrovati e all'epoca in cui \u00e8 vissuto, \"D. draculae\" sarebbe stato coevo di diversi mammiferi di grandi dimensioni. \u00c8 ragionevole presupporre che \"D. draculae\" si nutrisse primariamente del sangue dei mammiferi, data la sua somiglianza e parentela con il vampiro comune, noto per preferire il sangue dei mammiferi, mentre il vampiro dalle ali bianche e il vampiro senza coda prediligono il sangue degli uccelli. Le grandi dimensioni di \"D. draculae\", rispetto alle specie odierne, potrebbero essere un'indicazione di un adattamento alla predazione su prede pi\u00f9 grandi, come i grandi bradipi terricoli che vivevano negli stessi luoghi e nello stesso tempo di questi pipistrelli. Inoltre, un cranio di \"D. draculae\" \u00e8 stato ritrovato in associazione con il cranio di un cavallo sudamericano estinto, suggerendo che anche questi animali fossero una delle loro prede. Altri studiosi ritengono, invece, che le sue prede principali fossero la vasta gamma di roditori caviomorfi che abitano il Sud America. Altre potenziali prede includono la viscaccia di pianura, cervi e camelidi.\nDistribuzione.\n\"D. draculae\" aveva un areale geografico piuttosto ampio, e i suoi fossili sono stati ritrovati in Messico, Belize, Venezuela, Brasile e Argentina, in un totale di sei grotte. La scoperta di un fossile di pipistrello vampiro in Argentina rappresenta anche il punto pi\u00f9 meridionale in cui questi animali si siano spinti, ben 600 km (370 miglia) lontano dal loro areale odierno, indicando, forse, che questa regione era di almeno 2\u00a0\u00b0C (3,6\u00a0\u00b0F) pi\u00f9 calda durante questo periodo. Sebbene non ci siano fossili a conferma di ci\u00f2, si ritiene che il suo areale potrebbe aver incluso Ecuador, Guyana francese e Guyana. La specie era probabilmente ampiamente distribuita in tutto il Sud America.\nEstinzione.\nLa specie \u00e8 considerata geologicamente estinta, poich\u00e9 ne sono state documentate solo le ossa e non sono mai stati segnalati avvistamenti di esemplari vivi. Tuttavia, si presume che la sua estinzione sia geologicamente recente, poich\u00e9 alcuni dei suoi resti non erano ancora fossilizzati. La data e il motivo della sua estinzione sono attualmente sconosciuti. Una possibile ipotesi per la sua estinzione afferma che \"D. draculae\" fosse altamente specializzato nel predare i grandi mammiferi della megafauna sudamericana, i quali si estinsero nell'evento di estinzione del Quaternario, e \"D. draculae\" non fu in grado di sopravvivere nutrendosi di prede pi\u00f9 piccole. Tuttavia, la scoperta di un canino superiore sinistro, nel 2000, nella provincia di Buenos Aires, in Argentina, a 600 km (370 miglia) di distanza dall'areale di qualsiasi altra specie del genere \"Desmodus\". Sorprendentemente, il dente \u00e8 stato datato a soli 300 anni fa, espandendo la gamma temporale dell'animale e portando la sua estinzione in tempi storici. \nRapporti aneddotici di \"grandi pipistrelli che attaccano bovini e cavalli\" in Brasile sono probabilmente esagerazioni di prima mano di specie di pipistrelli noti il cui comportamento \u00e8 interpretato come un'interazione con gli animali domestici locali, mentre altri studiosi ipotizzano che questi resoconti potrebbero essere avvistamenti di popolazioni relitte di \"D. draculae\". Tuttavia, i ricercatori hanno anche notato come i sistemi di grotte e caverne vicino alle quali si sono originati questi presunti avvistamenti sono state studiate intensamente e nessuna prova della presenza di vampiri giganti sopravvissuti \u00e8 stata trovata. \nNella cultura.\n\u00c8 stato ipotizzato che \"D. draculae\" possa essere parte dell'ispirazione dietro il dio pipistrello Maya, Camazotz. \"D. draculae\" potrebbe anche aver ispirato le leggende del popolo Mura, un popolo indigeno del Brasile, sul \"Caoera\", un pipistrello che si nutriva di sangue umano delle dimensioni di un avvoltoio."}
{"id": "3324347", "revid": "104458", "url": "https://it.wikipedia.org/wiki?curid=3324347", "title": "Half-pipe", "text": ""}
{"id": "3324355", "revid": "15756", "url": "https://it.wikipedia.org/wiki?curid=3324355", "title": "Li'l Abner", "text": "Li'l Abner \u00e8 un personaggio immaginario protagonista di una omonima striscia a fumetti creata dal cartoonist statunitense Al Capp (1909\u20131979) e pubblicata come striscia giornaliera sui quotidiani dal 1934 al 1977. Nel 1995 fu una delle venti serie a fumetti incluse nella serie commemorativa di francobolli statunitensi \"Comic Strip Classics.\" La serie ha avuto due trasposizioni cinematografiche, ha ispirato una commedia musicale di Broadway, alcune serie a cartoni animati e un parco a tema.\n\u00c8 stato il primo comics ad avere grandi introiti dal merchandising. Nel 1950, nel suo primo anno di vendite il pupazzo dello shmoo \"Shmoo doll\" gener\u00f2 ricavi per 25 milioni di dollari (corrispondenti a 235 milioni di dollari del 2016).\nStoria editoriale.\nLa striscia giornaliera esordisce sui quotidiani statunitensi il 13 agosto 1934 mentre le tavole domenicali il 24 febbraio 1935 e verranno pubblicate fino al 13 novembre 1977 in pi\u00f9 di 900 giornali nel Nord America, per un totale di pi\u00f9 di 70 milioni di lettori con la distribuzione di United Feature Syndicate.\nOltre che sui quotidiani la serie venne pubblicata negli USA anche nei comic book della serie \"Comics On Parade\" negli anni trenta e su una serie dedicata edita dalla Harvey dal 1947 al 1955. Al Capp, inizialmente autore sia dei testi che dei disegni con l'apporto di vari assistenti come Andy Amato, Creig Flessel e Bob Lubbers, porter\u00e0 avanti la striscia fino al 13 novembre 1977, due anni prima della sua morte. Oltre ai sunnominati, dal 1954 al 1961 fu aiutato anche da Frank Frazetta.\nIn Italia \u00e8 stata pubblicata per la prima volta sulla rivista \"Robinson\" edita dal 1945 al 1947, sugli \"Albi Costellazione\" nel 1946, e sulle riviste \"Linus\" e \"Il Mago\" negli anni settanta. Negli anni ottanta e novanta la casa editrice Comic Art ha pubblicato intere annate nella collana Yellow Kid e sulla rivista \"All American Comics\" e il Club Anni 30 nel 1990 ha pubblicato le tavole dal 1934 al 1947. Non esiste in Italia una serie completa, nell'esatto ordine cronologico.\nTrama.\nLa serie, ambientata nella comunit\u00e0 degli hillbillies - i contadini della regione dei monti Appalachi che negli Stati Uniti rappresentano lo stereotipo del villico stupido e incolto - narra le semplici vicende della famiglia di Abner, ritratte con simpatia a rappresentare un mondo idilliaco e piacevole, o in modo derisorio alle spalle dei contadini protagonisti, evidenziandone i difetti. Spesso le vicende citano i fatti politici contemporanei alle date di pubblicazione, satireggiando i personaggi e mostrando in particolare politici e gente di citt\u00e0 come intriganti e imbroglioni, contrapposti ai buoni contadini. Le vicende sono solitamente ambientate nel villaggio di Dogpatch, della cui comunit\u00e0 fanno parte il giovane Abner Yokum, detto Li'l Abner, e i suoi anziani genitori.\nNella versione italiana i personaggi di Dogpatch parlano un italiano sgrammaticato, derivato dal miscuglio di vari dialetti dell'italia settentrionale, creato dall'inventivo traduttore Ranieri Carano."}
{"id": "3324357", "revid": "88740", "url": "https://it.wikipedia.org/wiki?curid=3324357", "title": "Zajcev", "text": ""}
{"id": "3324359", "revid": "237256", "url": "https://it.wikipedia.org/wiki?curid=3324359", "title": "Igor' Arkadevi\u010d Zajcev", "text": ""}
{"id": "3324361", "revid": "31886", "url": "https://it.wikipedia.org/wiki?curid=3324361", "title": "Willis John Gertsch", "text": ""}
{"id": "3324367", "revid": "1543377", "url": "https://it.wikipedia.org/wiki?curid=3324367", "title": "Karl Mill\u00f6cker", "text": "Biografia.\nStudi\u00f2 flauto al conservatorio di Vienna. Inizi\u00f2 quindi l'attivit\u00e0 di direttore d'orchestra dirigendo in diverse sale della capitale austriaca. Nel contempo inizi\u00f2 a comporre delle operette.\nLa prima sua composizione fu \"Der tote Gast\", un'operetta in un atto, su libretto di Ludwig Harisch tratto dal romanzo di Heinrich Zschokke, la cui prima venne data nel 1865.\nIl 5 gennaio 1871 dirige la prima assoluta della sua operetta in 3 atti \"Drei Paar Schuhe\" al Theater an der Wien, il 10 agosto 1872 di \"Ein nagender Wurm oder Wechselbrief und Briefwechsel\", nel 1881 il successo nella prima assoluta di \"Die Jungfrau von Belleville\" e nel 1890 il successo di \"Der arme Jonathan\" al Theater an der Wien.\nIl successo internazionale di \"Der Bettelstudent\" del 6 dicembre 1882 gli consent\u00ec di ritirarsi dalla direzione d'orchestra. Comunque, non raggiunse mai un grande successo.\nNel Regno Unito la premi\u00e8re \u00e8 stata nell'Alhambra Theatre di Londra il 12 aprile 1884, il 20 novembre al Royal Lyceum Theatre di Edimburgo nella traduzione di William Beatty Kingston per il Carl Rosa Opera Company ed il 3 dicembre al Royalty Glasgow.\nMill\u00f6cker era un massone. \u00c8 stato ammesso al lodge \"Futuro\" a Pozsony (ora Bratislava) nel 1875.\nKarl Mill\u00f6cker mor\u00ec a Baden e venne tumulato nel cimitero Zentralfriedhof di Vienna."}
{"id": "3324368", "revid": "1442080", "url": "https://it.wikipedia.org/wiki?curid=3324368", "title": "ABN AMRO World Tennis Tournament 1984 - Singolare", "text": "Il singolare dell'ABN AMRO World Tennis Tournament 1984 \u00e8 stato un torneo di tennis facente parte della categoria Grand Prix.\nIvan Lendl e Jimmy Connors non hanno concluso la finale a causa di un allarme bomba che ha interrotto la partita."}
{"id": "3324373", "revid": "1442080", "url": "https://it.wikipedia.org/wiki?curid=3324373", "title": "Milan Indoor 1984 - Singolare", "text": "Il singolare del torneo di tennis Milan Indoor 1984, facente parte della categoria Grand Prix, ha avuto come vincitore Stefan Edberg che ha battuto in finale Mats Wilander 6-4, 6-2."}
{"id": "3324374", "revid": "697352", "url": "https://it.wikipedia.org/wiki?curid=3324374", "title": "Caratteristiche chimico-fisiche", "text": ""}
{"id": "3324377", "revid": "110157", "url": "https://it.wikipedia.org/wiki?curid=3324377", "title": "Le due citt\u00e0 (romanzo)", "text": "Le due citt\u00e0 \u00e8 un romanzo di Mario Soldati, pubblicato presso Garzanti nel 1964. \u00c8 un romanzo forte, figlio dell'indifferenza, permeato di opportunismo, in bilico tra le due citt\u00e0 di Torino e Roma che rappresenteranno momenti diversi della vita di Emilio, il protagonista con diversi tratti autobiografici dell'autore, e del suo modo di essere, nonch\u00e9 forse di due epoche diverse.\nTrama.\nEmilio Viotti, torinese, \u00e8 il protagonista del romanzo. Di famiglia media borghese, respira da piccolo l'ambizione dei genitori di divenire ricchi ereditando da barba (zio in piemontese) Sanfront. L'eredit\u00e0 andr\u00e0 ad altri in famiglia, ma questa atmosfera condizioner\u00e0 la formazione di Emilio. Amico d'infanzia sar\u00e0 Piero, un ragazzotto proletario, ma positivo, leale ed appassionato di ciclismo. L'amicizia, a causa delle modeste origini di Piero, sar\u00e0 blandamente ostacolata dai Viotti. Ci\u00f2 non impedir\u00e0 ad Emilio e Piero di compiere lunghissime escursioni in bicicletta, in cui inutilmente il protagonista tenter\u00e0 di tenere il passo all'amico pi\u00f9 atletico e robusto.\nEmilio incontrer\u00e0 Veve, una ragazza proletaria, molto bella di cui si innamorer\u00e0 riamato: ne nascer\u00e0 un amore schietto e sincero. Emilio per\u00f2 dovr\u00e0 andare a Roma per completare la sua tesi di laurea; Piero, appassionato di foto, si dedicher\u00e0 invece al mestiere di fotografo. A Roma risieder\u00e0 a casa della signora Calandra, una donna, non pi\u00f9 giovane che per\u00f2 riesce a godersi ancora la vita. Dimentico di Veve, sedurr\u00e0 la compiacente servetta prima, e poi Elena, la figlia della proprietaria di casa, ragazza bellissima che per\u00f2 non lo attrarr\u00e0 mai.\nRicevuta una lettera da Veve, tardivamente correr\u00e0 a Torino, per riconquistare la ragazza che, delusa dal suo silenzio e disamorata, si \u00e8 innamorata di un altro e si \u00e8 promessa sposa. Bench\u00e9 gi\u00e0 fidanzata con un suo amico di Roma, Emilio finir\u00e0 per sposare Elena che la introdurr\u00e0 nell'entourage di Golzio, ricco produttore cinematografico canavesano. Da quel momento la vita scorrer\u00e0 tra successi economici quale responsabile a vario titolo degli stabilimenti cinematografici di Golzio. Tradimenti con attricette e segretarie da parte di Emilio, che mai amer\u00e0 la bella Elena come aveva amato Veve, non si conteranno e costelleranno la vita di Emilio, ricambiato anche da eguale comportamento di Elena.\nEmilio capir\u00e0 essere la moglie, l'amante di Golzio al punto che Elena non sapr\u00e0 mai dire se Luigino, suo figlio, sia del marito o dell'amante. Questo non impedir\u00e0 ad Emilio di amare il bimbo, indifferente com'\u00e8 ai tradimenti della moglie.\nIntanto a Roma sar\u00e0 arrivato agli stabilimenti anche Piero che diverr\u00e0 uno stimato direttore della fotografia. Piero, sposato anch'egli con una donna apatica ed indifferente a tutto, avr\u00e0 anch'egli una figlia, Irma. In pieno periodo fascista, Emilio si fa superficiali scrupoli nel prestare la propria opera per un film di propaganda, ma l'avanzamento economico gli fa abbandonare ogni ulteriore scrupolo. Piero intanto si ammala di una malattia di pelle invalidante e repellente che gli impedir\u00e0 di lavorare. Al fine di aiutare economicamente l'amico impiega la figlia di Piero, Irma, divenuta adulta, come aiuto montatrice. La ragazza alquanto bizzarra ha perso ogni contatto con il Piemonte e parla un romanesco fin troppo esibito.\nStuzzicato dalla ragazza non tarder\u00e0 a sedurla. Ma, mentre Irma chiede ad Emilio di divorziare e sposarla, Piero invece vuole riprendere la sua vita svogliata e superficiale, vuole vivere senza obblighi ed accompagnarsi con donne che non gli creino problemi. Piero muore. Dopo il funerale, Emilio si tratterr\u00e0 un po' sulla tomba dell'amico. Sulla sepoltura del padre ritorna anche Irma, che armata del revolver lasciato incustodito da Emilio, lo uccider\u00e0."}
{"id": "3324383", "revid": "486946", "url": "https://it.wikipedia.org/wiki?curid=3324383", "title": "Warren Meers", "text": ""}
{"id": "3324386", "revid": "1442080", "url": "https://it.wikipedia.org/wiki?curid=3324386", "title": "Boca West Open 1984 - Singolare", "text": "Il singolare del torneo di tennis Boca West Open 1984, facente parte della categoria Grand Prix, ha avuto come vincitore Jimmy Connors che ha battuto in finale Johan Kriek 7-5, 6-4."}
{"id": "3324387", "revid": "169919", "url": "https://it.wikipedia.org/wiki?curid=3324387", "title": "Confederazione Blackfoot", "text": ""}
{"id": "3324390", "revid": "2074539", "url": "https://it.wikipedia.org/wiki?curid=3324390", "title": "Alex Gaskarth", "text": "Dal 2019 fa parte anche del duo Simple Creatures insieme a Mark Hoppus dei blink-182.\nVita privata.\nNato nell'Essex, in Inghilterra, da Isobel e Peter Gaskarth, a 6 anni si trasferisce a Baltimora, nel Maryland.\nHa tre fratellastri maggiori avuti dal primo matrimonio del padre: Jillian, Helen, e Tom, morto a soli 21 anni per cause dovute all'alcolismo quando Alex ne aveva 12. Questo fatto ha ispirato la canzone \"Lullabies\", contenuta nell'album di debutto degli All Time Low, \"The Party Scene\".\nDurante un tour nel 2009, \u00e8 caduto dal palco e ha avuto una commozione cerebrale; successivamente \u00e8 stato ricoverato in ospedale.\nIl 9 aprile 2016 si sposa con la sua fidanzata storica del liceo Lisa Ruocco.\nDiscografia.\nCollaborazioni.\nHa inoltre collaborato con i 5 Seconds of Summer a scrivere tre tracce del loro omonimo album: \"Kiss Me Kiss Me\", \"End Up Here\" e \"Long Way Home\". Alexander \u00e8 inoltre uno degli autori di \"Catch Fire\", contenuta nell'album Sounds Good Feels Good."}
{"id": "3324391", "revid": "712828", "url": "https://it.wikipedia.org/wiki?curid=3324391", "title": "Clan della Zanna", "text": ""}
{"id": "3324403", "revid": "1442080", "url": "https://it.wikipedia.org/wiki?curid=3324403", "title": "Hypo Group Tennis International 1984 - Singolare", "text": "Il singolare del torneo di tennis Hypo Group Tennis International 1984, facente parte della categoria Grand Prix, ha avuto come vincitore Henrik Sundstr\u00f6m che ha battuto in finale Pedro Rebolledo 7-6, 6-4."}
{"id": "3324408", "revid": "125131414", "url": "https://it.wikipedia.org/wiki?curid=3324408", "title": "Rischio reputazionale", "text": "La definizione di rischio reputazionale non \u00e8 univoca. \nIl fenomeno \u00e8 studiato prevalentemente in economia da un vasto numero di autori. \u00c8 chiara la sua correlazione con la nozione di reputazione, nozione che \u00e8 presente nel diritto dove il concetto \u00e8 messo in relazione ad alcune fattispecie di reati come quelli di diffamazione e ingiuria; il concetto \u00e8 presente anche nell'ambito sociologico (si veda la voce reputazione) ed in economia, soprattutto microeconomia e mercati finanziari, dove la nozione di reputazione \u00e8 indissolubilmente legata alla vita aziendale.\nStoria.\nTra i primi a trattare l'argomento in ambito economico si annovera l'illustre economista Alfred Marshall, che nel 1923 sollev\u00f2 il tema all'interno del rapporto tra notoriet\u00e0 e prezzo. Una ventina d'anni dopo, nel 1951, si pu\u00f2 citare ad esempio l'economista Herbert Alexander Simon, il quale affronta l'argomento in relazione ai suoi studi sulle politiche del personale. \nMa comunque si trattava di interventi ed elaborazioni accademiche che non avevano ancora il pregio di essere adeguatamente strutturate.\nLa questione venne organicamente affrontata a partire dagli anni Sessanta. Tra gli autori pi\u00f9 autorevoli si possono citare accademici come George Stigler, che la defin\u00ec \u201cpersistenza della qualit\u00e0\u201d: \"\u201cReputation\u201d is a word which denotes the persistence of quality, and reputation commands a price (or exacts a penalty) because it economizes on search\"(1961:224), oppure Carl Shapiro secondo cui \"it has long been recognised that a firm which has a good reputation owns a valuable asset\" (1983:659), o David Kreps che dedic\u00f2 alla reputazione ed ai rischi reputazionali parte dei suoi studi microeconomici (siamo nel 1993). \nDegni di nota anche i noti lavori di Benjamin Klein e Keith Leffler intorno al loro modello \u201con contracts between producers and consumers regarding product quality\u201d del 1981 fino a Wallace nel 2003. In Italia, tra i primi lavori in relazione alla marca industriale, si pu\u00f2 citare Sergio Papa, o, in ambito bancario, i recenti sforzi teorici di Giampaolo Gabbi, secondo cui la reputazione denota una distinzione competitiva che in termini di rischio diventa \u201cun'alterazione del giudizio e del rapporto fiduciario percepito dalla clientela\u201d. \nMa sicuramente grande impulso alla ricerca avvenne negli anni Novanta a seguito della decisione del Comitato di Basilea di porre, con Basilea 2, il rischio reputazionale tra i rischi da monitorare a livello bancario. La decisione dei banchieri centrali di allargare le proprie attenzioni, verso l'argomento (naturalmente per ragioni di stabilit\u00e0 economica) ebbe effetti rilevanti.\nLa definizione di rischio reputazionale in economia.\nAlmeno sino a tempi recenti, per la maggior parte degli autori, la reputazione \u00e8 stata valutata come una forma di fiducia verso il futuro, in relazione ad un prodotto, un servizio, una consulenza, una marca, una persona o un'organizzazione. Di conseguenza, il rischio reputazionale \u00e8 stato tradizionalmente considerato come una perdita di questa fiducia, perdita generata a seguito di una scelta negativa o di un errore operativo. In altri termini, il rischio reputazionale \u00e8 normalmente considerato un rischio di secondo livello, ovvero derivato da un errore precedente, per la cui gravit\u00e0 o particolarit\u00e0, si sfocia in una caduta di \u201cfiducia\u201d o \u201ccredibilit\u00e0\u201d. \nIl Comitato di Basilea offre la seguente definizione del rischio reputazionale: \u201cReputational risk can be defined as the risk arising from negative perception on the part of customers, counterparties, shareholders, investors or regulators that can adversely affect a bank's ability to maintain existing, or establish new, business relationships and continued access to sources of funding (eg through the interbank or securitisation markets). Reputational risk is multidimensional and reflects the perception of other market participants\u201d (BIS, 2009).\nMentre a Banca d\u2019Italia, nella Circolare 263/2006 da sottoporre a valutazione dell'ICAAP (Internal Capital Adequacy Assessment Process), lo definisce come segue: \u201cIl rischio attuale o prospettico di flessione degli utili o del capitale derivante da una percezione negativa dell'immagine della banca da parte di clienti, controparti, azionisti della banca, investitori o autorit\u00e0 di vigilanza\u201d (Banca d'Italia, 2006:20).\nNon mancano numerose altre definizioni che mettono in risalto, di volta in volta, l'aspetto reputazionale legato della qualit\u00e0, oppure alle relazioni con gli stakeholder, al marketing, ai processi legati alla comunicazione aziendale.\nEvoluzioni della ricerca.\nTra le ricerche in ambito accademico vi sono studi che offrono interpretazioni alternative sul fenomeno. Tra queste, quella dell'economista italiano Jacopo Schettini Gherardini, il quale sostiene di come si possa parlare di rischio reputazionale primario (non derivato da altri rischi). Egli si sofferma anche sulla confusione esistente tra la nozione di reputazione e quella di conoscenza o tra quella di reputazione e valori etici-morali. Oggi, secondo l'autore, la reputazione \u201cbuona\u201d o \u201ccattiva\u201d (in relazione a valori etici-morali) pu\u00f2 indifferentemente essere giudicata sia \u201cadeguata\u201d sia \u201cinadeguata\u201d agli obbiettivi che s'intende raggiungere o alla \u201cfaccia\u201d che si vuole comunicare. In altri termini, anche la \u201ccattiva\u201d reputazione pu\u00f2 essere usata per una determinata finalit\u00e0 economica.\nEliminate le implicazioni morali, l'economista offre la seguente definizione: \u201cla reputazione di un oggetto reputazionale \u00e8 la risultante, positiva o negativa, di una manifestazione di fiducia \u2013 non fondata sulla conoscenza \u2013 che un osservatore reputazionale mutua attraverso una misura arbitraria diversa dalla probabilit\u00e0\u201d. Conseguentemente definisce \u201cil pericolo reputazionale primario come una modifica arbitraria della misura reputazionale. Mentre il rischio reputazionale primario come l'ampiezza di tale modifica (2011:142).\u201d"}
{"id": "3324409", "revid": "767487", "url": "https://it.wikipedia.org/wiki?curid=3324409", "title": "On the Warpath", "text": "On the Warpath \u00e8 un cortometraggio muto del 1911 diretto da George Melford.\nTrama.\nNel West, il piccolo Bobbie ascolta due cacciatori che raccontano come ai vecchi tempi avevano difeso una capanna da un attacco di indiani. Il giorno dopo, arriva la notizia che gli indiani sono scesi sul piede di guerra. I genitori di Bobbie si preparano a porre in salvo la famiglia raggiungendo la pi\u00f9 vicina postazione militare ma Bobbie, non visto, scivola fuori dal carro con in braccio un fucile, deciso a difendere la capanna. Quando i Newcombe si rendono conto che il bambino non c'\u00e8 pi\u00f9, un gruppo di volontari torna indietro, arrivando in tempo a salvare Bobbie che sta sparando contro gli indiani.\nProduzione.\nIl film fu prodotto dalla Kalem Company\nDistribuzione.\nDistribuito dalla General Film Company, il film - un cortometraggio in una bobina - usc\u00ec in sala il 1\u00ba settembre 1911. Una copia della pellicola, anche se incompleta, viene conservata negli archivi della Library of Congress."}
{"id": "3324417", "revid": "121693792", "url": "https://it.wikipedia.org/wiki?curid=3324417", "title": "William Gargan", "text": "Biografia.\nNato a New York nel 1905, prima di diventare attore William Gargan esercit\u00f2 svariati mestieri, fra cui quello di venditore di contrabbando di whiskey, che smerciava nei locali di New York ai tempi del Proibizionismo. \nLa sua carriera nel cinema inizi\u00f2 nel 1928 e termin\u00f2 trent'anni pi\u00f9 tardi quando, in seguito ad un cancro alla gola, dovette subire una laringectomia. Fra le numerose pellicole da lui interpretate si ricordano \"Pioggia\" (1932), melodramma di Lewis Milestone, \"Non desiderare la donna d'altri\", che nel 1940 gli valse la candidatura all'Oscar al miglior attore non protagonista, e \"Gianni e Pinotto detectives\", commedia del 1942 diretta da Erle C. Kenton."}
{"id": "3324418", "revid": "968255", "url": "https://it.wikipedia.org/wiki?curid=3324418", "title": "Magnum (petardo)", "text": "Il Magnum \u00e8 un artifizio esplosivo, annoverabile nella categoria 2 dei fuochi pirotecnici.\nCaratteristiche.\nViene spesso confuso con il simile Mefisto Manna (rispetto al quale \u00e8 lievemente pi\u00f9 debole) a causa della somiglianza d'aspetto. \u00c8 un petardo di media potenza, tipico dei festeggiamenti di capodanno di molti paesi d'Italia.\nForma.\nSi presenta con una forma cilindrica, generalmente di colore rosso e della grandezza di una cartuccia di fucile. \nEccetto rari casi, il Magnum \u00e8 composto esteriormente da cartone e da un tappo di argilla che tiene compressa la camera di scoppio; la cosiddetta \"testa\" del petardo \u00e8 costituita da una pasta solidificata costituita da un combustibile, solitamente solfuri di fosforo, e da un ossidante, spesso clorato di potassio, con aggiunta di materiale inerte, come polvere di vetro, che, aumentando l'attrito, permette l'accensione per sfregamento. All'interno vi \u00e8 poi una miscela a lenta combustione e quindi la polvere esplosiva vera e propria.\nComposizione e deflagrazione.\nAll'interno vi sono circa 0,15 grammi di polvere flash (2,50 grammi nella versione antecedente alle normative 2014), composta da perclorato di potassio e alluminio in polvere, con, talvolta, piccole quantit\u00e0 di zolfo. Questa polvere nella deflagrazione genera pochissimo gas (dato dalla decomposizione del leggero eccesso di perclorato) e l'effetto sonoro \u00e8 dato dalla rottura istantanea dell'involucro di cartone, operata dall'aumento improvviso della temperatura (alcune migliaia di gradi centigradi) e quindi della istantanea espansione dell'aria interna.\nIl tutto avviene entro pochi secondi dopo l'accensione della testa.\nVendita.\nIl Magnum \u00e8 categorizzato come un artifizio di categoria 2 ed \u00e8 venduto esclusivamente ai maggiori di 18 anni, sia singolarmente che in confezioni di diverse quantit\u00e0 e, in alcuni rari casi, anche di diversi colori e composizioni.\nA seguito delle nuove normative in merito alla vendita dei petardi dal 29 giugno 2017, questo petardo non sar\u00e0 pi\u00f9 vendibile legalmente e sar\u00e0 ammessa la vendita solo della sua controparte dotata di miccia."}
{"id": "3324425", "revid": "767487", "url": "https://it.wikipedia.org/wiki?curid=3324425", "title": "Erik Friberg", "text": "Carriera.\nHa iniziato la sua carriera con il V\u00e4stra Fr\u00f6lunda prima di trasferirsi all'H\u00e4cken BK nel gennaio 2007. Ha fatto il suo debutto im Europa League il 2 agosto 2007 contro il KR Reykjav\u00edk: la partita fin\u00ec 1-0 per l'H\u00e4cken. Ha giocato 20 minuti in 2 partite contro lo Spartak Mosca durante il primo turno della Coppa UEFA.\nIl 16 dicembre 2010 firma un contratto con i Seattle Sounders FC.\nIl 12 dicembre 2011 torna in Svezia nelle file del a partire dalla stagione 2012.\nIl 31 gennaio 2014 si trasferisce al Bologna a titolo definitivo. Inizialmente con i felsinei gioca in Serie A, collezionando 7 presenze, schierato dall'allora tecnico Ballardini anche nell'inedito ruolo di trequartista; mentre l'anno successivo, con la squadra retrocessa in Serie B, non viene mai schierato. Dopo aver rescisso il contratto con i rossoblu, il 4 gennaio 2015 approda in Danimarca all'Esbjerg a titolo definitivo.\nSi trasferisce ai Seattle Sounders e il 29 ottobre segna la rete del definitivo 3-2 nella sfida contro i Los Angeles Galaxy, valida per i playoff MLS 2015.\nIl 3 gennaio 2017 Friberg, quasi trentunenne, firma un contratto di quattro anni con l'H\u00e4cken, squadra di G\u00f6teborg in cui aveva gi\u00e0 giocato."}
{"id": "3324426", "revid": "1566286", "url": "https://it.wikipedia.org/wiki?curid=3324426", "title": "Brian Kerwin", "text": "Biografia.\nKerwin nacque a Chicago nel 1949. \u00c8 sposato con Jeanne Marie Troy dal 2 settembre 1990. Hanno tre figli, Finn, Matilda, e Brennan. La famiglia vive a New York City.\nPremi.\nFu nominato per il Daytime Emmy come migliore attore secondario nel 2008 e nel 2010 per il suo lavoro in \"Una vita da vivere\"."}
{"id": "3324427", "revid": "37401", "url": "https://it.wikipedia.org/wiki?curid=3324427", "title": "Marcia per la Vita di Washington", "text": ""}
{"id": "3324428", "revid": "770813", "url": "https://it.wikipedia.org/wiki?curid=3324428", "title": "Reale forza terrestre saudita", "text": "La Reale forza terrestre saudita () \u00e8 la branca terrestre delle forze armate saudite (). Sono attivi 150.000 uomini.\nStoria.\nIl 1902 \u00e8 considerata la data di fondazione dell'esercito saudita, quando 63 uomini capitanati dal sultano del Najd \u02bfAbd al-\u02bfAz\u012bz Al Sa\u02bf\u016bd, appoggiato dall'emiro del Kuwait Mub\u0101rak Al \u1e62abb\u0101\u1e25, che arm\u00f2 questi uomini e li equipaggi\u00f2 con un cavallo, conquist\u00f2 la citt\u00e0 di Riad.\nDurante la prima guerra mondiale, i britannici si allearono con l'esercito del sultano \u02bfAbd al-\u02bfAz\u012bz contro l'Impero ottomano. I britannici rimasero alleati con l'esercito saudita fino alla conquista da parte di quest'ultimo del regno hascemita del \u1e24ij\u0101z nel 1935.\nDopo la scoperta del petrolio e l'incontro tra l'ormai re dell'Arabia Saudita \u02bfAbd al-\u02bfAz\u012bz Al Sa\u02bf\u016bd e Franklin Delano Roosevelt, gli Stati Uniti d'America divennero il principale alleato dell'Arabia Saudita e della dinastia saudita.\nDal 1964 fa parte dell'esercito anche il reggimento della Guardia Reale, fino a quel momento era infatti una forza armata autonoma.\nStruttura.\nLe forze saudite sono formate da quattro brigate corazzate, 17 brigate di fanteria meccanizzata, tre brigate di fanteria leggera e una aerotrasportata. Sono inoltre presenti cinque brigate indipendenti di artiglieria.\nBrigate corazzate.\nUna tipica brigata corazzata saudita ha una compagnia di ricognizione corazzata, tre battaglioni di carri con 42 carri armati ciascuno. Due compagnie con 30 carri ciascuna, tre truppe con 12 carri ciascuna, un battaglione di fanteria meccanizzata con 54 APC e altri battaglioni.\nBrigate di fanteria.\nNon \u00e8 conosciuto il numero esatto di brigate di fanteria.\nEquipaggiamento.\nMezzi Aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nMissili.\nIl 29 aprile 2014 \u00e8 stato mostrato per la prima volta parte dell'arsenale missilistico saudita, costituito da missili balistici cinesi Dong Feng 3 capaci di imbarcare testate da 2000\u00a0kg. Progettati negli anni '60 e acquisiti dall'Arabia Saudita nel 1988, sono stimati in numero variabile da 30 a 120 in possesso dello stato mediorientale. Hanno un raggio d'azione di circa 3500\u00a0km nelle versioni pi\u00f9 moderne.\nA marzo 2019 ordinate 11 batterie di missili antimissile THAAD (comprensive di 44 lanciatori, 360 missili intercettori, 16 sistemi per il controllo del fuoco e stazioni mobili per le comunicazioni e 7 radar AN/TPY-2) per circa 15 miliardi dollari complessivi, con consegne a partire dalla met\u00e0 dello stesso anno ed il 2026.\nSpese militari.\nIl governo saudita spende miliardi di dollari per equipaggiare le forze armate spesso acquistando gli equipaggiamenti dagli Stati Uniti\nL'Arabia Saudita \u00e8 al decimo posto al mondo per le spese militari, come mostra il grafico."}
{"id": "3324435", "revid": "767487", "url": "https://it.wikipedia.org/wiki?curid=3324435", "title": "Andrew Shinnie", "text": "Carriera.\nClub.\nProveniente dalle giovanili dei Rangers, con i quali debutta nel campionato scozzese per ben due volte viene mandato in prestito al Dundee.\nNazionale.\nConta 3 presenze ed una rete con la Nazionale scozzese Under-21."}
{"id": "3324437", "revid": "486946", "url": "https://it.wikipedia.org/wiki?curid=3324437", "title": "Castigliano medievale", "text": ""}
{"id": "3324442", "revid": "282579", "url": "https://it.wikipedia.org/wiki?curid=3324442", "title": "Classe 4 pipes", "text": ""}
{"id": "3324444", "revid": "2084998", "url": "https://it.wikipedia.org/wiki?curid=3324444", "title": "Karmrashen (Aragatsotn)", "text": "Karmrashen (in armeno \u053f\u0561\u0580\u0574\u0580\u0561\u0577\u0565\u0576; fino al 1946 \"Kirmizlu\" e \"Krmzlu\") \u00e8 un comune dell'Armenia di 634 abitanti (2001) della provincia di Aragatsotn. Il paese ha una chiesa del 1865 dedicata a Surb Astvatsatsin, un altare in pietra, le rovine di un forte e numerosi khachkar."}
{"id": "3324446", "revid": "20090", "url": "https://it.wikipedia.org/wiki?curid=3324446", "title": "Movimento dei Non-Allineati", "text": ""}
{"id": "3324448", "revid": "114325", "url": "https://it.wikipedia.org/wiki?curid=3324448", "title": "Kirmizlu", "text": ""}
{"id": "3324449", "revid": "114325", "url": "https://it.wikipedia.org/wiki?curid=3324449", "title": "Krmzlu", "text": ""}
{"id": "3324452", "revid": "6923", "url": "https://it.wikipedia.org/wiki?curid=3324452", "title": "Lola Bobescu", "text": "Biografia.\nStudi.\nLola Bobescu inizi\u00f2 a studiare la musica all'et\u00e0 di 5 anni con suo padre, il compositore e direttore d'orchestra Aurel Bobescu. Dopo un anno, accompagnata al pianoforte dal pap\u00e0, tenne il suo primo recital nella citt\u00e0 natale. Prosegu\u00ec la sua formazione all'\u00c9cole Normale de Musique di Parigi, avendo come insegnante di violino Marcel Chailley ed in seguito al Conservatoire National de Musique nella classe di Jules Boucherit, ottenendo il Premier Prix nel 1934.\nInoltre, ella trov\u00f2 in Jacques Thibaud e George Enescu due prestigiosi sostenitori che la guidarono in qualit\u00e0 di mentori.\nCarriera internazionale.\nLa sua carriera internazionale inizi\u00f2 a 17 anni quando si esib\u00ec a Parigi nel 1936 con l'orchestra \"Colonne\" sotto la direzione di Paul Paray, interpretando il \"Concerto roumain\" di Stan Golestan.\nTrasferitasi nel Belgio, fond\u00f2 \"Les Solistes de Bruxelles\" nel 1958. Il gruppo venne ribattezzato una prima volta \"Ensemble d\u2019archets Eug\u00e8ne Ysa\u00ffe\" e, successivamente, \"Orchestre royal de Chambre de Wallonie\". \nParallelamente all'attivit\u00e0 solistica, Lola Bobescu intrapresee un'intensa attivit\u00e0 pedagogica come docente di violino al Conservatorio di Liegi (1962-1974) e al Conservatorio reale di Bruxelles. Fece parte della giuria del concorso internazionale di violino \"Reine Elisabeth de Belgique\" nel 1971 e nel 1993.\nCollabor\u00f2 con le orchestre \"Colonne\", \"Pasdeloup\", \"Lamoureux\", i \"Berliner Philharmoniker\" e \"London Philharmonic Orchestra\", \"La Suisse Romande\" di Ginevra, l'Orchestra dell'Accademia di Santa Cecilia di Roma, il \"Concertgebouw\" di Amsterdam. Inoltre Lola Bobescu form\u00f2 un duo stabile col pianista Jacques Genty. \nNel 1990 Lola Bobesco fond\u00f2 il quartetto d'archi \"L'Arte del Suono\" con cui incise i 6 Quartetti concertanti Op. 3 di Viotti. \nLe sue registrazioni furono pubblicate dalle case discografiche Electrecord, Decca, Columbia, Nippon Program, Arcophon, Talent Records, ecc."}
{"id": "3324453", "revid": "287204", "url": "https://it.wikipedia.org/wiki?curid=3324453", "title": "John Edward Mack", "text": "John E. Mack era uno psichiatra statunitense, scrittore, e professore della Harvard Medical School. Ha ricevuto il Premio Pulitzer per le biografie, e progressivamente \u00e8 diventato una delle maggiori autorit\u00e0 sugli effetti spirituali e/o comportamentali su alcuni pazienti che sostengono di aver subito esperienze di rapimento alieno.\nInizi della carriera.\nNato a New York City, John Mack si laurea in medicina nella Harvard Medical School (Cum Laude, 1955) dopo aver eseguito studi superiori nell'Oberlin College (Phi Beta Kappa, 1951). Si specializz\u00f2 nella \"Boston Psychoanalytic Society and Institute\" e ricevette un certificato che gli consentiva di praticare la psicoanalisi su adulti e minorenni.\nIl tema conduttore della sua vita di lavoro \u00e8 stata l'esplorazione di come le personali percezioni del mondo possono alterare le proprie relazioni. Mack affronta la questione della \"visione del mondo\" a livello individuale nelle sue prime esplorazioni cliniche dei sogni, degli incubi e del suicidio nell'adolescenza, e nel libro \"A Prince of Our Disorder\", esegue uno studio biografico della vita dell'ufficiale britannico Thomas Edward Lawrence, lavoro per il quale nel 1977 riceve il Pulitzer Prize for Biography.\nFenomeno delle abduction.\nQuesto tema delle percezioni personali viene portato ad un estremo controverso negli anni novanta quando Mack inizia uno studio pluri-decennale su 200 donne e uomini che riferivano esperienze di abduction da parte di supposte creature aliene. Questo incontri sono stati riferiti almeno sin dagli anni cinquanta (la prima storia riferita da Antonio Villas Boas), che hanno ricevuto un'attenzione dal mondo accademico, ad esempio da specialisti come il Dr. Ronald Leo Sprinkle, tra i primi ad occuparsi di questi studi negli anni sessanta. John E. Mack, rimane comunque la pi\u00f9 stimata autorit\u00e0 accademica che abbia studiato questa faccenda.\nAll'inizio Mack sospettava che quelle persone soffrissero di qualche disturbo mentale, ma dopo un attento esame, si rese contro che nessuna patologia ovvia era presente nelle persone che intervistava, aumentando ulteriormente il suo interesse. Seguendo l'incoraggiamento del suo amico di vecchia data Thomas Kuhn, che prediceva che l'argomento poteva destare molte controversie, ma che si poteva portare avanti l'indagine se Mack si limitava a raccogliere i dati e ad ignorare le prevalenti interpretazioni materialistiche, dualiste e l'analisi basata sul distinguo \"\u00e8 questo oppure \u00e8 quello\" (\"either/or\" analysis), Mack cominci\u00f2 ad organizzare studi e interviste. Molti tra i pazienti da lui intervistati riferirono che i loro incontri avevano cambiato il modo di rapportarsi al mondo, che includeva il sentirsi in un elevato sentimento di spiritualit\u00e0 e di preoccupazione ambientalista.\nMack era piuttosto guardingo nelle sue investigazioni e interpretazioni del fenomeno delle abduction rispetto ai primi ricercatori che si occuparono della materia. Il professore di letteratura Terry Matheson scriveva che \"Tutto sommato, Mack presenta il resoconto pi\u00f9 ragionevole che si possa trovare al momento, almeno mentre questi racconti di abduction procedevano.\" (Matheson, 251) In un'intervista senza data, il Dr. Jeffrey Mishlove dichiar\u00f2 che Mack sembrava \"propenso a dare a questi rapporti di [abduction] un qualche valore\". Mack replic\u00f2 dicendo:\nIn modo simile, la BBC disse che John Mack aveva affermato:\nMack faceva notare che esiste una storia mondiale di esperienze visionarie, specialmente nelle societ\u00e0 pre-industriali. Un esempio \u00e8 la ricerca di visioni mistiche comune a molte culture dei nativi americani. Mack mette in rilievo che soltanto recentemente nella cultura occidentale, questi eventi visionari o di estasi sono stati interpretati come aberrazioni o addirittura come malattia mentale. Mack suggerisce che i racconti di abduction possano essere inquadrati meglio come parte della pi\u00f9 vasta e antica tradizione delle esperienze di incontro con santi (nella tradizione cristiana) o con divinit\u00e0 (nella tradizione dei pagani).\nIl suo interesse negli aspetti spirituali o trasformazionali degli incontri delle persone con alieni, e la sua proposta che l'esperienza di contatto alieno possa essere in s\u00e9 pi\u00f9 trascendente (immateriale) che fisica in natura\u2014ma nonostante questo assolutamente reale\u2014 fatto che progressivamente lo distinse da molti dei suoi contemporanei, come Budd Hopkins, che sosteneva la realt\u00e0 fisica degli alieni.\nIn seguito il suo interesse si estese alla considerazione generale dei meriti di una nozione espansa della realt\u00e0, una nozione che consenta esperienze che possono anche non inquadrarsi nel paradigma occidentale del materialismo, ma che comunque cambiano profondamente la vita delle persone. Il suo secondo libro sulle esperienze di incontro con gli alieni, \"Passport to the Cosmos: Human Transformation and Alien Encounters\" (1999), era piuttosto un trattato filosofico che collegava i temi della spiritualit\u00e0 e i punti di vista mondiali moderni, costituendo il culmine del suo lavoro con gli \"experiencers\", le persone che hanno vissuto l'incontro con gli alieni, tema centrale al quale \u00e8 dedicato il libro.\nSottoposto a giudizio professionale dall'Universit\u00e0 di Harvard.\nNel 1994, il Decano della Harvard Medical School nomin\u00f2 un comitato paritario (peer review) per indagare sulle pratiche mediche e investigazioni cliniche delle persone che hanno raccontato i loro \"incontri alieni\" al Dr. Mack (alcuni di questi casi sono stati descritti nel libro \"Abduction\", scritto da Mack nel 1994). Nello stesso articolo della BBC sopracitato, Angela Hind scrive, \"Si tratta della prima volta nella storia di Harvard nel quale un professore ordinario viene sottoposto a questo tipo di inchiesta.\" Mack descrisse l'investigazione come \"kafkiana\": non venne mai informato molto dello status dell'indagine in corso, la natura delle lamentele dei suoi critici cambiava frequentemente, e la maggior parte delle loro accuse si dimostrarono prive di fondamento quando sottoposte a stretto scrutinio.\nDopo 14 mesi di inchiesta, vi erano crescenti interrogativi da parte della comunit\u00e0 accademica (includendo il professore di Legge di Harvard Alan Dershowitz) riguardo alla validit\u00e0 dell'investigazione di un professore ordinario di Harvard che non era sospettato di violazioni dell'etica o di cattiva condotta professionale. Harvard allora pubblic\u00f2 una dichiarazione nella quale il Decano \"riaffermava la libert\u00e0 accademica del Dr. Mack per studiare qualsivoglia argomento correlato alla psichiatria e per poter formulare le sue opinioni senza impedimento,\" concludendo che il \"Dr. Mack rimane un membro prominente della Facolt\u00e0 di Medicina di Harvard.\" (Mack venne sottoposto a censura per alcuni errori metodologici.) Ricevette ausilio legale da Roderick MacLeish e da Daniel Sheehan, e il sostegno economico di Laurance Rockefeller, che inoltre finanzi\u00f2 il centro di ricerche di Mack per quattro anni consecutivi, per una cifra di 250.000 $/anno.\nOpere.\nJohn E. Mack ha scritto i seguenti libri:\nHa curato la prefazione del libro \"The PK Man: A True Story of Mind Over Matter\". Era l'editore di: \"Mind Before Matter: Vision of a New Science of Consciousness\", and \"Human Feelings: Explorations in Affect Development and Meaning\". Ha collaborato a: \"The Alchemy of Survival: One Woman's Journey\", \"Vivienne: The Life and Suicide of an Adolescent School Girl\". Non pubblicato: \"When Worldviews Collide: A Paradigmatic Passion Play\".\nMorte.\nIl luned\u00ec 27 settembre del 2004 mentre si trovava a Londra per tenere una conferenza ad una societ\u00e0 dedicata a T.E.Lawrence, Mack venne investito e ucciso (alle ore 23:25) da un guidatore ubriaco che si trovava nella strada Totteridge Lane. Perse coscienza nel luogo dell'incidente e venne dichiarato morto poco dopo. Il guidatore venne arrestato nel luogo, e si dichiar\u00f2 colpevole di guida disattenta sotto l'influenza dell'alcool. La famiglia di Mack chiese indulgenza verso il sospetto (in una lettera alla Wood Green Crown Court). \"Anche se questo \u00e8 un evento tragico per la nostra famiglia,\" la lettera affermava che \"sentiamo che il comportamento dell'investitore non era n\u00e9 malizioso n\u00e9 intenzionale, e non abbiamo attiva volont\u00e0 contro di lui, dal momento che abbiamo saputo le circostanze della collisione.\""}
{"id": "3324461", "revid": "298229", "url": "https://it.wikipedia.org/wiki?curid=3324461", "title": "Glory Alozie", "text": ""}
{"id": "3324462", "revid": "1305772", "url": "https://it.wikipedia.org/wiki?curid=3324462", "title": "Karmrashen", "text": ""}
{"id": "3324464", "revid": "92723", "url": "https://it.wikipedia.org/wiki?curid=3324464", "title": "Segreteria di Stato Vaticana", "text": ""}
{"id": "3324465", "revid": "228587", "url": "https://it.wikipedia.org/wiki?curid=3324465", "title": "Marjorie Vincent", "text": " Di origini haitiane, Marjorie Vincent utilizz\u00f2 i soldi della vincita del concorso per pagarsi gli studi universitari di giornalismo.\nDopo aver provato due volte nei concorsi di Miss North Carolina e Miss Illinois, al terzo tentativo la Vincent ottenne il titolo di Miss Illinois, ottenendo la possibilit\u00e0 di partecipare a Miss America, concorso che vinse la sera del 7 settembre 1990.\nDopo il concorso la Vincent termin\u00f2 gli studi e divenne telegiornalista per la WGBC, canale televisivo del Mississippi nell'ottobre 1993. In seguito ha lavorato anche per WHOI a Peoria, e per Ohio News Network a Columbus. In seguito si \u00e8 dedicata agli studi di giurisprudenza."}
{"id": "3324468", "revid": "300067", "url": "https://it.wikipedia.org/wiki?curid=3324468", "title": "Rafael Mart\u00ednez Aguilera", "text": ""}
{"id": "3324470", "revid": "1573940", "url": "https://it.wikipedia.org/wiki?curid=3324470", "title": "Penestomidae", "text": "Penestomidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"p\u00e9ne\" che significa \"filo, trama, tessuto\", e ', \"st\u00f2ma, st\u00f2matos\", cio\u00e8 \"bocca\", probabilmente per i movimenti dei cheliceri durante la tessitura della tela, e il suffisso \"-idae\", che designa l'appartenenza a una famiglia.\nCaratteristiche.\nAppartiene agli Entelegynae. La lunghezza del corpo non supera i 6 millimetri.\nSono ragni di forma appiattita, il cefalotorace ha forma quasi rettangolare. Possiedono otto occhi disposti su due file, quella posteriore \u00e8 leggermente ricurva e ha gli occhi pi\u00f9 distanziati di quella anteriore.\nDistribuzione.\nSono diffusi nel Sudafrica e nel Lesotho.\nTassonomia.\nConsiderata una sottofamiglia degli Eresidae, a seguito di uno studio di Miller, Griswold e Haddad del 2010 \u00e8 stata elevata al rango di famiglia e posta, per varie affinit\u00e0, accanto agli Zodariidae.\nAttualmente, a novembre 2020, si compone di un genere e nove specie:"}
{"id": "3324471", "revid": "287204", "url": "https://it.wikipedia.org/wiki?curid=3324471", "title": "Rafael Martinez", "text": ""}
{"id": "3324481", "revid": "2084998", "url": "https://it.wikipedia.org/wiki?curid=3324481", "title": "Katnaghbyur (Aragatsotn)", "text": "Katnaghbyur (in armeno \u053f\u0561\u0569\u0576\u0561\u0572\u0562\u0575\u0578\u0582\u0580, anche chiamato \"Kat'naghbyur\", \"Katnakhpyur\" e \"Katnaghpyur\"; precedentemente \"Megriban\" e \"Mehraban\") \u00e8 un comune dell'Armenia di 1327 abitanti (2010) della provincia di Aragatsotn. Il paese ospita le rovine di una chiesa del V secolo."}
{"id": "3324483", "revid": "114325", "url": "https://it.wikipedia.org/wiki?curid=3324483", "title": "Kat'naghbyur", "text": ""}
{"id": "3324484", "revid": "1543377", "url": "https://it.wikipedia.org/wiki?curid=3324484", "title": "Eva Lisa Ljung", "text": ""}
{"id": "3324485", "revid": "116951001", "url": "https://it.wikipedia.org/wiki?curid=3324485", "title": "In\u00e8s de la Fressange", "text": "Biografia.\nFiglia del marchese Andr\u00e9 de Seignard de la Fressange e della modella argentina Cecilia S\u00e1nchez Cirez, cresce appena fuori Parigi insieme ai fratelli. La famiglia discende da un antico ramo della nobilt\u00e0 francese, e la nonna paterna di In\u00e8s, Madame Simone Jacquinot, era l'erede della grande banca Lazard, oltre ad essere stata moglie di ben due ministri: Maurice Petsche e dopo Louis Jacquinot.\nLo zio invece, Hubert de La Fressange (b. 1923), \u00e8 morto in servizio durante la seconda guerra mondiale il 2 ottobre 1944 ad Anglemont, durante la liberazione della cittadina.\nInes cresce poco fuori Parigi insieme alla nonna Suzanne, \u00e8 proprio quest'ultima a passare ad Ines la passione per la moda e i bei vestiti, passione che cambier\u00e0 la sua vita e la render\u00e0 un'icona indiscussa del glamour parigino. Ines \u00e8 la figlia di mezzo tra i due fratelli: Emmanuel, pi\u00f9 grande, e Ivan, il pi\u00f9 piccolo della famiglia. Studia al Tournelle Institution a Courgent, poi alla Notre-dame de Mantes-la-Jolie Institution a Yvelines, e alla fine intraprende gli studi universitari presso la \u00c9cole du Louvre a Parigi a soli 16 anni. Inizialmente non era affascinata dalla carriera nella moda, ma piuttosto sognava di diventare avvocato o psichiatra infantile. Proprio in questo suo periodo a Parigi, il 1974, per\u00f2, Ines inizia a sfilare sulle passerelle della Ville Lumi\u00e9re, e fin da subito affascina i pi\u00f9 grandi stilisti della capitale francese che la renderanno una delle modelle pi\u00f9 iconiche dei suoi tempi.\nDurante i suoi anni da modella \u00e8 apparsa sulle copertine di riviste come \"Vogue\", \"Elle\", \"Le Figaro\" e sfila per Jean-Paul Gaultier.\nCarriera.\nTra le modelle dell'agenzia Pauline, Ines ha solo 17 anni quando inizia a calcare le passerelle parigine. La svolta \u00e8 nel 1980, quando firma un contratto in esclusiva per la casa di moda Chanel e diviene la musa di Karl Lagerfeld; il sodalizio dura circa nove anni e si interrompe nel 1989.: \u00e8 la prima volta infatti che una modella firma un contratto in esclusiva per una casa di produzione modaiola.\nIl 9 giugno 1990, a Tarascona, de la Fressange sposa l'imprenditore italiano Luigi D'Urso (nato nel 1951 e morto d'infarto nel 2006. Luigi \u00e8 anch'esso di origine nobile: fratello del senatore Mario D'Urso \u00e8 infatti discendente diretto del nobile franconapoletano Guglielmo Cottrau attraverso il figlio Alfredo Cottrau nonch\u00e9 figlio di Alessandro d'Urso e Donna Clotilde Serra di Cassano (figlia di Don Luigi Serra, nono duca di Cassano e Elizabeth Grant, una pronipote di George Clymer, uno dei padri fondatori degli Stati Uniti d'America, tra coloro i quali firmarono la Dichiarazione d'indipendenza del 1776 e la Costituzione degli Stati Uniti d'America del 1787). Ines e Luigi hanno due figlie: Nina Maria D'Urso (nata il 27 febbraio del 1994) e Violetta Maria D'Urso (nata il 6 agosto 1999). Ines ha anche due figlie acquisite: Clotilde d'Urso ed India d'Urso, figlie di Luigi e della sua prima moglie Guendalina Levier. \nNel 1991, grazie al supporto finanziario del brand di lusso Orcofi, Ines crea il suo omonimo brand 'In\u00e8s de la Fressange' e apre a Parigi, in Avenue Montaigne al civico 12, la sua prima boutique in cui vengono venduti diversi prodotti di alto livello, come per esempio profumi prodotti nella zona in cui viveva suo nonno. Il business de la Fressange fu un immediato successo non solo in Francia, ma anche oltre oceano, negli Stati Uniti d'America e in Giappone. Questo sicuramente grazie alla popolarit\u00e0 di Ines, ormai icona indiscussa del glamour parigino conosciuta in tutto il mondo. \nDopo la morte del marito e con l'avanzare dell'et\u00e0 le sue apparizioni in passerella si sono diradate, ma ha proseguito la strada della moda collaborando come designer e consulente per Jean-Paul Gaultier ed \u00e8 stata voluta da Diego Della Valle come ambasciatrice per Roger Vivier. Ma l'avventura di Ines non si \u00e8 fermata al mondo dell'alta moda perch\u00e9 la modella ha anche intrapreso una fortunata carriera di scrittrice. i suoi libri, particolarmente fortunata \u00e8 stata l'uscita di La Parigina - Guida allo chic, sono tradotti anche fuori dal confine francese e parlano di moda ma con toni sbarazzini e leggeri. Ines de la Fressange collabora con diverse case di moda, tra cui la giapponese Uniqlo, per cui disegna collezioni uomo, donna e bambino."}
{"id": "3324486", "revid": "767487", "url": "https://it.wikipedia.org/wiki?curid=3324486", "title": "Stanislav Bunin", "text": "Biografia.\nStanislav Bunin \u00e8 nato in una famiglia composta da musicisti per generazioni. \u00c8 infatti figlio di Stanislav Neuhaus e nipote di Heinrich Neuhaus che fu insegnante di molti celebri pianisti e fondatore della Scuola pianistica del Conservatorio di Mosca. Ha iniziato a suonare il pianoforte a 5 anni sotto la guida della madre, concertista e docente al conservatorio di Mosca dove ha lui stesso studiato, dal 1984 al 1988, con Sergei Dorensky.\nNel 1983 ha vinto il primo premio al concorso Long-Thibaud di Parigi e nel 1985 al Concorso Chopin nel quale ha ottenuto anche i premi speciali per l'esecuzione migliore di una polacca e del concerto. Dopo l'affermazione di Varsavia, ha iniziato una brillante carriera che lo ha portato a suonare nelle pi\u00f9 prestigiose sale da concerto del mondo come solista o con le pi\u00f9 importanti orchestre.\nNel 1988, Bunin ha lasciato l'Unione Sovietica e, dopo un breve periodo in Germania, si \u00e8 trasferito in Giappone. Da allora ha centellinato le sue apparizioni in pubblico. Si ricorda quella del 1995 in occasione del cinquantesimo anniversario del Festival Chopin di Duszniki, quella a Varsavia del 1997 dove ha eseguito in prima assoluta un preludio di Karol Szymanowski e quella del 2001 in onore del centesimo anniversario dell'Orchestra Filarmonica di Varsavia.\nStanislav Bunin ha inciso opere di Fryderyk Chopin, Mozart, Debussy e Bach per la Deutsche Grammophon, per la EMI e per la Sony.\nDal 1991 al 1997 ha insegnato presso il Senzoku Gakuen College of Music. Dopo aver fondato lo Stanislav Bunin Enterprise, ha creato a Tokyo una scuola di musica per i bambini orfani musicalmente dotati.\nNel 2007 partecipa alla realizzazione del videogioco giapponese \"Eternal Sonata\", ispirato alla vita di Fryderyk Chopin, suonando, per la colonna sonora, alcuni brani per pianoforte del celebre compositore polacco."}
{"id": "3324488", "revid": "1305772", "url": "https://it.wikipedia.org/wiki?curid=3324488", "title": "Katnaghbyur", "text": "Katnaghbyur (o Kat'naghbyur o Katnakhpyur o Katnaghpyur) pu\u00f2 riferirsi a:"}
{"id": "3324489", "revid": "114325", "url": "https://it.wikipedia.org/wiki?curid=3324489", "title": "Katnakhpyur", "text": ""}
{"id": "3324491", "revid": "114325", "url": "https://it.wikipedia.org/wiki?curid=3324491", "title": "Katnaghpyur", "text": ""}
{"id": "3324492", "revid": "114325", "url": "https://it.wikipedia.org/wiki?curid=3324492", "title": "Megriban", "text": ""}
{"id": "3324495", "revid": "124123", "url": "https://it.wikipedia.org/wiki?curid=3324495", "title": "Nasib\u00f9 Zemanuel", "text": "Ai tempi dell'Impero d'Etiopia, Nasib\u00f9 Zemanuel, frequent\u00f2 l'istituto scolastico Menelik II (cio\u00e8 la \"Ecole Imperiale Menelik II\"), dove ricevette un'educazione di stile occidentale ed impar\u00f2 il francese. Quando nel 1918 fu nominato console nella citt\u00e0 di Asmara, impar\u00f2 anche l'italiano. Nel 1922 divenne sindaco di Addis Abeba. Essendo a capo del movimento politico dei \"Giovani Etiopi\", fece grandi riforme nell'ambito dell'amministrazione comunale, della polizia e dei servizi.\nNel 1930 l'imperatore Hail\u00e9 Selassi\u00e9 I d'Etiopia, gli confer\u00ec la carica di Direttore del Ministero della Guerra.\nDa molte persone non veniva considerato come un vero e proprio etiope, perch\u00e9 vestiva all'occidentale, parlava sia il francese che l'italiano, ed era stato educato anche nella scuola di una missione cattolica.\nNel 1931 Nasib\u00f9 Zemanuel divenne \"degiasmac\" (o \"degiac\"), e \"scium\" della Provincia di Guragh\u00e9 e di Soddo. Nel 1932 divenne \"scium\" anche della Provincia di Bale.\nPartecip\u00f2 poi ai combattimenti sul fronte meridionale durante la seconda guerra italo-etiope. Dopo la morte del \"grasmac\" Afawarq Walda Samayat, Nasib\u00f9 fu messo a comando delle forze armate etiopi, sempre sul fronte meridionale. Inizialmente il quartier-generale di Nasib\u00f9 era a Dagabur, ma poi fu spostato a Giggiga. Pi\u00f9 specificamente, Nasib\u00f9 dovette comandare le forze armate etiopi contro il generale italiano Rodolfo Graziani, durante la battaglia dell'Ogaden.\nQuando Graziani inizi\u00f2 ad usare il gas iprite su larga scala, per sconfiggere i soldati di Nasib\u00f9, egli si infuri\u00f2 a tal punto che disse:\nNel maggio del 1936 Nasib\u00f9 and\u00f2 in esilio con l'Imperatore e la Corte Imperiale.\nDivenne, per un breve periodo di tempo, rappresentante etiope nella Lega delle Nazioni a Ginevra. Consegn\u00f2 due bozze di risoluzione al segretario generale della Lega delle Nazioni.\nNon pot\u00e9 continuare la sua carriera nella Lega delle Nazioni per ragioni di salute e mor\u00ec a Davos nel 1936 a causa degli effetti del gas iprite."}
{"id": "3324499", "revid": "767487", "url": "https://it.wikipedia.org/wiki?curid=3324499", "title": "Ken Suesens", "text": ""}
{"id": "3324503", "revid": "767487", "url": "https://it.wikipedia.org/wiki?curid=3324503", "title": "Ed Tapscott", "text": ""}
{"id": "3324506", "revid": "123157007", "url": "https://it.wikipedia.org/wiki?curid=3324506", "title": "Maurizio Fabbri", "text": "Biografia.\nAncora giovanissimo canta nel coro delle Voci Bianche e recita al Teatro dell'Opera di Roma in \"Madama Butterfly\", \"Carmen\", \"Boh\u00e8me\", \"Turandot\" e \"Woyzeck\". Lavora nell\"'Egmont\" con regia di Luchino Visconti e al Teatro Quirino di Roma in \"Giulietta e Romeo\" con regia di Franco Zeffirelli. Professionista dal 1982, dal 1985 al 1992 ha lavorato con il Teatro Stabile di Roma in \"Qui comincia l'avventura del Signor Bonaventura\" con la regia di Gino Zampieri, \"Pinocchio\" regia di Roberto Guicciardini, \"Il fu Mattia Pascal\" e \"Vita di Galileo\" regia di Maurizio Scaparro.\nDal 1983 al 1992 ha lavorato per il cinema in pellicole quali \"Delitto in Formula Uno\", \"Troppo forte\", \"Fratelli d'Italia\" e \"Roba da ricchi\". Nel teatro di strada ha lavorato come clown, creando il personaggio di Ciccio Clown (Ciccio Fatman). Ha collaborato con Jango Edwards. Ha lavorato come clown nel Circo Nando Orfei. \u00c8 stato direttore artistico e collaboratore nei Festival di Sora (Fr), Treia (Mc), Universit\u00e0 di Fisciano (Sa).\nNel 2007 collabora alla realizzazione del Laboratorio Diritto alla libert\u00e0 d'espressione, organizzato dall'Arci Solidariet\u00e0 presso la scuola elementare \"Anna Magnani\" di Roma. Nel 2009 collabora con il Laboratorio Piero Gabrielli del Teatro di Roma, presso la scuola Magarotto di Roma, come conduttore del laboratorio di teatro e movimento, e creando con gli allievi lo spettacolo \"Tutti sotto un unico cielo\".\n\u00c8 socio fondatore dell'Associazione Teatro Circostanzaperta.\nHa diretto dal 2000 il Laboratorio di Teatro del Clown."}
{"id": "3324510", "revid": "2074952", "url": "https://it.wikipedia.org/wiki?curid=3324510", "title": "Red Rolfe", "text": "Carriera.\nInizi e Minor League.\nNato nel villaggio di Penacook, oggi parte di Concord, capitale dello stato del New Hampshire; Rolfe frequent\u00f2 la Phillips Exeter Academy di Exeter e successivamente il Dartmouth College di Hanover. Firm\u00f2 nel 1931 con i New York Yankees che lo assegnarono nella classe A con gli Albany Senators.\nMajor League.\nDebutt\u00f2 nella MLB il 29 giugno 1931, al League Park di Cleveland, contro i Cleveland Indians, entrando nella parte bassa dell'ottavo inning come interbase, in sostituzione di Lyn Lary. Non partecip\u00f2 a nessun turno di battuta. Termin\u00f2 la stagione con una sola presenza nella MLB, mentre nella minor league partecip\u00f2 a 58 incontri, tutti nella classe A.\nDopo aver trascorso le stagioni 1932 e 1933 nella minor league con i Newark Bears della Doppia-A, nel 1934 torn\u00f2 nella MLB con gli Yankees, alternando il ruolo di interbase a quello di terza base per le prime due stagioni per poi adottare definitivamente quest'ultimo a partire dal 1936, diventando il terza base titolare degli Yankees. Sempre nel 1936 vinse il primo dei suoi cinque titoli delle World Series conquistati negli anni seguenti. Nel 1937 partecip\u00f2 al suo primo All-Star Game. Si ritir\u00f2 nel 1942, dopo una stagione in cui riusc\u00ec a giocare in sole 60 partite.\nCarriera da allenatore.\nRitiratosi nel 1942 come giocatore, Rolfe divenne dallo stesso anno allenatore per le squadre di baseball e pallacanestro dell'Universit\u00e0 di Yale di New Haven, Connecticut, ruolo che mantenne fino al 1946. Dal 1946 al 1947 fu l'allenatore della squadra di pallacanestro dei Toronto Huskies della Basketball Association of America. Nel 1948 venne chiamato dai Detroit Tigers per dirigere le sue squadre di minor league; ma dopo una sola stagione torn\u00f2 sui campi da gioco, nel ruolo di allenatore dei Tigers nella major league, incarico che ebbe fino al 1952. Dal 1957 al 1967, Rolfe fu il direttore atletico della sua ex universit\u00e0, il Dartmouth College.\nRolfe mor\u00ec nel 1969, all'et\u00e0 di 60 anni, per problemi renali. Venne seppellito nel suo paese natale."}
{"id": "3324511", "revid": "300067", "url": "https://it.wikipedia.org/wiki?curid=3324511", "title": "Robert Rolfe", "text": ""}
{"id": "3324514", "revid": "38129253", "url": "https://it.wikipedia.org/wiki?curid=3324514", "title": "Kuthumi", "text": ""}
{"id": "3324517", "revid": "767487", "url": "https://it.wikipedia.org/wiki?curid=3324517", "title": "Stan Golestan", "text": "Biografia.\nNato in Romania, si stabilisce ulteriormente in Francia dove studia composizione con Vincent d'Indy, Albert Roussel e Paul Dukas dal 1897 al 1903. \nNel 1905, fonda a Parigi la rivista \"L'Album Musical\". Diventa critico musicale per la rivista Figaro, lavorando contemporaneamente come professor di composizione alla \"Scuola di Musica di Parigi\" - L'Ecole Normale de Musique. \nLa sua musica si ispira maggiormente al folclore rumeno.\nOpere.\nPer orchestra:\nMusica di camera e pianoforte:\nMusica corale:"}
{"id": "3324520", "revid": "1305772", "url": "https://it.wikipedia.org/wiki?curid=3324520", "title": "Shin Megami Tensei if...", "text": " \u00e8 un videogioco di ruolo, pubblicato per Super Famicom nel 1994. Si tratta pi\u00f9 di una side story della storia \"Shin Megami Tensei\", che di un vero e proprio sequel, ed \u00e8 parte della saga di videogiochi \"Megami Tensei\". Il gioco infatti sviluppa una storia alternativa derivata da un finale differente di \"Shin Megami Tensei\".\nDel videogioco \u00e8 stato realizzato un remake per PlayStation, migliorato nella grafica e nell'audio e con allegato un DVD contenente delle interviste allo staff realizzativo del gioco. Esiste anche un gioco per telefono cellulare, che rappresenta una storia parallela alla trama di \"Shin Megami Tensei if...\".\nUn manga ispirato al videogioco e disegnato da Kazuaki Yanagisawa \u00e8 stato pubblicato in un unico volume dalla ASCII Corporation. Un sequel, \"Shin Megami Tensei: Khan\" \u00e8 invece andato avanti per nove volumi, pubblicati dalla Tokyopop."}
{"id": "3324523", "revid": "1543377", "url": "https://it.wikipedia.org/wiki?curid=3324523", "title": "Patrick Ianni", "text": ""}
{"id": "3324531", "revid": "287204", "url": "https://it.wikipedia.org/wiki?curid=3324531", "title": "Rafael Martinez Aguilera", "text": ""}
{"id": "3324550", "revid": "20090", "url": "https://it.wikipedia.org/wiki?curid=3324550", "title": "Movimento dei non allineati", "text": ""}
{"id": "3324553", "revid": "1305772", "url": "https://it.wikipedia.org/wiki?curid=3324553", "title": "Remember Me (T.I.)", "text": "Remember Me \u00e8 un brano musicale del rapper statunitense T.I., estratto come primo singolo dall'EP \"\" il 7 luglio 2009 e figura la collaborazione di Mary J. Blige. Originariamente il titolo del brano doveva essere \"Don't Forget\"."}
{"id": "3324561", "revid": "729019", "url": "https://it.wikipedia.org/wiki?curid=3324561", "title": "Chessgames.com", "text": "Chessgames.com \u00e8 un sito internet dedicato agli scacchi, fondato nel 2001 dallo statunitense Daniel Freeman (1967-2018) e dal Maestro Nazionale cubano Alberto Artidiello (1958-2015). La sede \u00e8 a Fort Lauderdale, in Florida.\nDescrizione.\nAl 2018 conta oltre 240.000 iscritti. Le funzioni di base, come la consultazione del database di partite (oltre 876.000 nel 2018) e il forum di discussione, sono di accesso gratuito, mentre altre pi\u00f9 specifiche (come la consultazione dei database di finali) sono riservate ai \"Premium Members\", dietro pagamento di una somma annuale.\nQuesto database contiene prevalentemente partite di livello almeno magistrale, con alcune eccezioni per giocatori famosi in altri campi, tra cui Humphrey Bogart e Lord Randolph Churchill.\nCome peraltro in molti database di scacchi, alcune partite contengono degli errori di trascrizione delle mosse, ma la qualit\u00e0 complessiva di \"Chessgames.com\" \u00e8 considerata molto buona, bench\u00e9 il sito abbia anche ricevuto delle critiche legate, oltre ai citati occasionali errori di trascrizione, principalmente ad un uso considerato superficiale delle fonti nella compilazione delle biografie dei giocatori (per i pi\u00f9 noti \u00e8 presente infatti una scheda biografica, corredata in molti casi da una fotografia), a certe mancanze di rispetto del copyright nelle immagini usate, alla mancanza di correzioni malgrado le segnalazioni degli utenti e alla politica del sito di dare visibilit\u00e0 a opinioni non considerate storicamente attendibili.\nDopo la registrazione gratuita gli iscritti possono postare commenti sulle partite contenute nel database (\"Kibitzing\"), creare e far pubblicare sul sito delle \"Game Collections\" raccolte di partite dedicate a un particolare giocatore, torneo o apertura. Le partite possono essere visualizzate tramite la tecnologia Java, e possono essere selezionate in base a vari parametri combinabili tra di loro: giocatore, anno, apertura, codice ECO e risultato.\nNon \u00e8 un sito sul quale si pu\u00f2 giocare a scacchi online, salvo che in occasioni particolari per incontri a squadre o in consultazione."}
{"id": "3324567", "revid": "36426", "url": "https://it.wikipedia.org/wiki?curid=3324567", "title": "Antonio Mosto", "text": "Biografia.\nAntonio Mosto nacque a Genova nel 1834 e con il fratello Carlo (1837-1860) abbracci\u00f2 giovanissimo le idee mazziniane e repubblicane. Combatt\u00e9 nel corso della seconda guerra di indipendenza e nel 1860 segu\u00ec Giuseppe Garibaldi nella spedizione dei Mille in Sicilia al comando dei Carabinieri genovesi con il grado di capitano. Si distinse nel corso della battaglia di Milazzo e, promosso maggiore, nella battaglia del Volturno. Nel 1862 fu consigliere comunale a Genova.\nNel 1866 con lo scoppio della terza guerra di indipendenza si arruol\u00f2 nel Corpo Volontari Italiani di Garibaldi combattendo in Trentino al comando del 1\u00ba Battaglione bersaglieri genovesi, distinguendosi nella battaglia di Monte Suello ove fu decorato della Croce di cavaliere dell'Ordine militare di Savoia e nella battaglia di Bezzecca.\nNel 1867 prese parte alla campagna dell'Agro Romano per la presa di Roma e fu ferito gravemente nella battaglia di Monterotondo. Fu quindi direttore della Banca popolare di Genova.\nFu membro della Massoneria.\nMor\u00ec a Genova nel 1880."}
{"id": "3324570", "revid": "1305772", "url": "https://it.wikipedia.org/wiki?curid=3324570", "title": "Hell of a Life", "text": "Hell of a Life \u00e8 un brano musicale del rapper statunitense T.I., estratto come secondo singolo dall'EP \"\" pubblicato sul sito ufficiale del rapper il 2 ottobre 2009 e su iTunes il 6 ottobre 2009."}
{"id": "3324573", "revid": "1993636", "url": "https://it.wikipedia.org/wiki?curid=3324573", "title": "Confine tra il Ciad e la Nigeria", "text": "Il confine tra il Ciad e la Nigeria descrive la linea di demarcazione tra questi due stati. Ha una lunghezza di 87 km.\nCaratteristiche.\nIl confine riguarda la parte sud-occidentale del Ciad e quella nord-orientale della Nigeria. Ha un andamento generale da nord a sud.\nIl confine \u00e8 collocato interamente sul lago Ciad ed inizia alla triplice frontiera tra Ciad, Niger e Nigeria e termina alla triplice frontiera tra Camerun, Ciad e Nigeria.\nIl confine \u00e8 considerato terrestre perch\u00e9 il lago subisce molte variazioni stagionali, possiede molte aree secche ed in questi ultimi anni si \u00e8 notevolmente ridotto. Inoltre l'altezza dell'acqua \u00e8 particolarmente ridotta."}
{"id": "3324580", "revid": "125722173", "url": "https://it.wikipedia.org/wiki?curid=3324580", "title": "Tarjei B\u00f8", "text": "Biografia.\nStagioni 2006-2011.\nHa iniziato a praticare biathlon a livello agonistico nel 2000 ed \u00e8 entrato a far parte della nazionale norvegese nel 2006. In Coppa del Mondo ha esordito il 26 marzo 2009 nella sprint di Chanty-Mansijsk, chiudendo al 61\u00ba posto, e ha conquistato la prima vittoria, nonch\u00e9 primo podio, il 7 gennaio 2010 nella staffetta di Oberhof.\nHa vinto la medaglia d'oro ai XXI Giochi olimpici invernali di nella staffetta 4x.\nLa stagione 2010-2011 \u00e8 stata quella della sua definitiva consacrazione a livello internazionale: si \u00e8 aggiudicato infatti tre medaglie d'oro (individuale, staffetta e staffetta mista) e due di bronzo (sprint e inseguimento) ai Campionati mondiali di Chanty-Mansijsk e ha conquistato la Coppa del Mondo assoluta, oltre a due di specialit\u00e0 (di sprint e di inseguimento).\nStagioni 2012-2021.\nNel 2011 ha anche preso parte a una tappa della Coppa del Mondo di sci di fondo, a Sjusj\u00f8en (7\u00b0 in staffetta il miglior risultato). Ai Mondiali di Ruhpolding 2012 ha vinto nuovamente la medaglia d'oro nella staffetta, mentre l'anno successivo ai Mondiali di Nov\u00e9 M\u011bsto ha conquistato altre tre medaglie d'oro (partenza in linea, staffetta e staffetta mista).\nAi XXII Giochi olimpici invernali di si \u00e8 classificato 39\u00b0 nella sprint, 26\u00b0 nell'individuale, 27\u00b0 nell'inseguimento, 4\u00b0 nella staffetta. L'anno successivo, ai Mondiali di Kontiolahti ha vinto la medaglia d'argento nella staffetta, la medaglia di bronzo nella sprint, nell'inseguimento, nella partenza in linea e nella staffetta mista ed \u00e8 stato 25\u00ba nell'individuale.\nNel 2016 ha preso parte ai Mondiali di Oslo, vincendo la medaglia d'oro nella staffetta e quella di bronzo nella staffetta mista. Ai XXIII Giochi olimpici invernali di ha vinto la medaglia d'argento nella staffetta e si \u00e8 classificato 13\u00ba nella sprint, 4\u00ba nell'inseguimento, 13\u00ba nell'individuale e 8\u00ba nella partenza in linea. Ai Mondiali di \u00d6stersund 2019 ha vinto il bronzo nell'individuale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "3324586", "revid": "123308815", "url": "https://it.wikipedia.org/wiki?curid=3324586", "title": "Rivolta antispagnola di Messina", "text": "La rivolta antispagnola di Messina \u00e8 stato un evento storico verificatosi tra il luglio 1674 e l'aprile 1678 a Messina ed in parte della sua provincia.\nCause scatenanti.\nNel XVII secolo Messina era una fiorente citt\u00e0 portuale, situata in una posizione strategica da un punto di vista geo-politico ed economico.\nLa Corona di Spagna, titolare del Trono del Regno di Sicilia, al fine di neutralizzare il nazionalismo siciliano e creare discordia e divisioni tra le maggiori citt\u00e0 dell'Isola, soffiava sul fuoco delle dispute municipalistiche e campanilistiche che esistevano tra Palermo e Messina. Era un periodo in cui molti giuristi ed intellettuali auspicavano la necessit\u00e0 di avere un Sovrano proprio in Sicilia al fine di risollevare le sorti politiche, economiche e sociali del Regno. In buona sostanza i monarchi spagnoli difendendo ora Messina contro Palermo e ora Palermo contro Messina, non facevano altro che indebolire le due maggiori citt\u00e0 del Regno di Sicilia.\nCome appena scritto, i privilegi politico-economici goduti dalla citt\u00e0 peloritana erano causa di contrasti con altre citt\u00e0 siciliane, soprattutto Palermo; i nobili palermitani, verso il 1610, riuscirono a convincere la Corona di Spagna a revocare alcuni dei sopradetti privilegi. Messina invece chiedeva fosse sede del vicer\u00e9 di Sicilia.\nInoltre, tra il 1646 ed il 1656 si verificarono a Messina, in Sicilia e, in generale nel Meridione d'Italia, alcune carestie e pestilenze che peggiorarono le condizioni di vita del popolo, a ci\u00f2 si aggiunse il rancore dovuto al fallimento delle rivolte antispagnole del 1647/1648.\nNel 1671 il generale Luis dell\u2019Hojo divenne strategoto di Messina. Egli continu\u00f2 con la consueta politica di neutralizzazione del nazionalismo siciliano, ma non solo: cerc\u00f2 pure di spegnere le rivendicazioni messinesi creando discordia nel tessuto sociale della citt\u00e0. . Le cattive intenzioni di dell'Hojo raggiunsero il loro effetto, e il popolo si arm\u00f2 per assalire le case dei nobili e dei senatori mettendole a ferro e fuoco.\nMessina si trov\u00f2 divisa in due fazioni, in dura lotta tra loro: da un lato i Malvizzi (nobili e borghesi antispagnoli) che volevano mantenere inalterati i privilegi che la citt\u00e0 aveva acquisito nel tempo e mantenere la classe senatoria; dall'altro lato i Merli (piccoli borghesi e ceti poveri filospagnoli) che insistevano per l'instaurazione in citt\u00e0 di un governo del popolo.\nLa rivolta.\nLa situazione si fece in breve tempo incandescente: nel luglio del 1674, il senato cittadino, diventato nel tempo fortemente antispagnolo a causa della mancata concessione dei suddetti privilegi a Messina, si ribell\u00f2 allo stratigoto e diede il via alla rivolta.\nGiunta la notizia della rivolta a Palermo, il vicer\u00e9 don Claude Lamoral, principe di Ligne, part\u00ec alla volta di Messina con un buon numero di soldati, port\u00f2 frumento, cacci\u00f2 dell'Hojo e mise un po' di pace tra i contendenti.\nTale intervento non bast\u00f2: i messinesi erano ormai decisi a rendersi definitivamente indipendenti dalla Spagna ed a fare di Messina una sorta di Repubblica Marinara simile a Genova e Venezia.\nL'arrivo dei francesi.\nSi decise di chiedere la protezione del re di Francia, Luigi XIV. Questi accett\u00f2 la proposta e invi\u00f2 a Messina una flotta di soccorso, al comando del duca di Vivonne, Louis Victor de Rochechouart de Mortemart. Dopo una battaglia navale presso le Isole Eolie (Battaglia di Stromboli), che fin\u00ec con la sconfitta degli spagnoli, Vivonne entr\u00f2 trionfante con le sue galere nel porto di Messina, dove fu ricevuto con grandi onori, nel febbraio 1675.\nLe citt\u00e0 poste sotto la giurisdizione politico-territoriale di Messina reagirono in modo ambiguo e discorde tra loro alla nuova situazione politica che si era venuta a creare; erano ancora memori dei fatti occorsi durante i moti indipendentistici del 1646/47, quando Messina (allora filo-spagnola e in chiave anti-palermitana) si era schierata contro di esse ed a favore della Corona di Spagna.\nMilazzo rimase fedele agli spagnoli che ne fecero (assieme a Reggio Calabria) una delle piazzeforti per la riconquista. Forza d'Agr\u00f2 si schier\u00f2 con la ribelle Messina e con i francesi dopo essere caduta nelle mani del francese don Giacomo De Hox. Taormina rimase fedele alla Spagna, ma il 10 settembre 1676 venne espugnata dai francesi. \n\"Le armi del Vivonne\"- si legge nelle \"Notizie storiche della Citt\u00e0 d'Aci-Reale\" di Lionardo Vigo Calanna (1836) - \"occuparono Taormina e Mascali e Aci minacciarono. Gli acitani [recte: acesi] animosi prevennero l'assalto inimico, compostisi in truppa regolare volarono a incontrare i francesi: Alessandro Grasso Biviera [recte: Alessandro Grasso barone della Brivera] [...] capitanava le volontarie milizie: esperto e coraggioso fra Aci e Mascali venne all'affronto con gli stranieri e dopo non breve foco li vinse. Sperso il distaccamento terrestre [...] medit\u00f2 come premunirsi dall'ostile assalto del navilio francese reduce dall'assedio di Agosta [recte: Augusta ] [...]. Il francese navilio qui diresse la prua [al Capo der' Molini], i soldati sbarcavano, le palle [dei cannoni acitani] sopra di essi piovevano: l'assalto e la difesa furono validi e mortali ma pi\u00f9 per gli estranei di quanto pe' nostri [acitani], i quali mostrarono nell'azione come nei loro petti [...] eran siciliani e [memori] del 1282! [l'anno dei Vespri siciliani ]. I francesi [...] retrocessero [...]. A queste segnalate prove di amore verso la corona [spagnola] [...] il cattolico monarca [...] volle onorare la citt\u00e0 [di Acireale ] del glorioso soprannome di 'amplissima' \". \nFiumedinisi ed Al\u00ec fecero altrettanto [come Taormina] , ma vennero assalite e messe a ferro e fuoco dai messinesi e dai francesi per rappresaglia. Scaletta, feudo dei principi Ruffo, alleati fedeli degli spagnoli, venne assediata ed espugnata dai francesi poco dopo la caduta di Taormina. \nInfine, Savoca che in un primo momento rimase fedele alla monarchia spagnola, ma poi, temendo di essere espugnata e subire il violento assalto dei franco-messinesi, si arrese al duca di Vivonne, trattando coi francesi una vantaggiosa capitolazione che la eleggeva quale citt\u00e0 principale della Comarca di Taormina che si estendeva sul territorio compreso tra il Capo Al\u00ec e il Fiume Alcantara, era il 3 novembre 1676.\nIl Senato Messinese giur\u00f2 fedelt\u00e0 al re di Francia Luigi XIV. Dopo questo episodio la lotta tra Messina, aiutata dai francesi, e la Spagna dur\u00f2 a lungo sia per mare che per terra fino al 1678.\nLa condizione economica messinese sotto i francesi non miglior\u00f2, anzi, gli occupanti francesi si abbandonarono ai peggiori abusi contro Messina ed i suoi abitanti. Molteplici furono le soverchierie perpetrate dai francesi contro la popolazione locale e, conseguentemente, numerosissimi furono gli omicidi di ufficiali francesi. Nel corso del 1677 e del 1678 Messina torn\u00f2 ad infiammarsi di rivolte, ma stavolta antifrancesi.\nIl ritiro francese e il ritorno degli spagnoli.\nNel 1678, all'insaputa di Messina, i re di Francia e di Spagna firmarono il trattato di Nimega che pose fine alla guerra d'Olanda e anche alla rivoluzione. Nell'aprile del 1678, le truppe francesi si ritirarono da Messina sotto gli ordini del marchese di Lafeuillade. Messina non resse all'onda d'urto delle forze spagnole e sulla citt\u00e0 dello Stretto si abbatt\u00e9 la crudele vendetta e l'odio delle truppe. La citt\u00e0 fu dichiarata \"morta civilmente\", ogni privilegio fu perduto, il Senato Messinese venne abolito; la Zecca fu trasferita a Palermo, il Palazzo Senatoriale venne demolito e fu cosparso di sale il suolo ove sorgeva. Fu anche soppressa l'Universit\u00e0 degli Studi cittadina, fondata nel 1548, venne spogliato l'archivio e trasferito a Palermo; nella zona falcata fu edificata la Cittadella.\nI promotori della rivolta furono perseguitati o messi a morte, molti fuggirono senza fare pi\u00f9 ritorno in citt\u00e0; le loro propriet\u00e0 in Messina e provincia vennero confiscate ed assegnate a coloro che erano rimasti fedeli agli spagnoli.\nLe citt\u00e0 rimaste fedeli alla Spagna furono premiate con onori e privilegi; Fiumedinisi divenne sede di una zecca e le venne fatto dono di un'antichissima e preziosissima sacra reliquia: un capello della Madonna, presente a Messina fin dal 42 d. C. e che era gelosamente custodito nel duomo cittadino.\nLa citt\u00e0 divenne facile terra di conquista per gli spagnoli. A completare tutto si mise anche il re Carlo II d'Asburgo, che fece erigere una statua che lo raffigurava sul luogo dove sorgeva il Palazzo Senatoriale.\nLo strategoto venne sostituito da un governatorato militare, rimasto in vigore fino al 1812.\nLa citt\u00e0 entr\u00f2 in uno stato di decadenza senza precedenti che si protrasse a lungo. Ad aumentare la crisi intervennero la Pestilenza del 1743, che decim\u00f2 la popolazione cittadina, ed il terremoto del 1783, che semin\u00f2 morte e distruzione per la citt\u00e0."}
{"id": "3324593", "revid": "436907", "url": "https://it.wikipedia.org/wiki?curid=3324593", "title": "Just Can't Get Enough (The Black Eyed Peas)", "text": "Just Can't Get Enough \u00e8 un singolo del gruppo musicale statunitense The Black Eyed Peas, pubblicato il 21 gennaio 2011 come secondo estratto dal sesto album in studio \"The Beginning\".\nDescrizione.\nIl brano, dallo stile electro con elementi techno, si discosta un po' dallo stile del precedente \"The Time (Dirty Bit)\": come dichiarato sul sito ufficiale del gruppo, il brano \u00e8 un tentativo di mettere in evidenza le potenzialit\u00e0 e la carica emotiva della voce di Fergie.\nPer la scelta del loro secondo singolo, i Black Eyed Peas hanno voluto che fossero i loro fan a scegliere: \u00e8 stato cos\u00ec indetto sul loro sito ufficiale una sorta di concorso affinch\u00e9 essi potessero esprimere la propria preferenza. Fra tutti i brani dell'album, due sono arrivate quasi a pari merito, \"Just Can't Get Enough\" e \"Whenever\"; tra le due, la scelta della band \u00e8 ricaduta proprio sulla prima.\nVideo musicale.\nIl videoclip \u00e8 stato pubblicato il 16 marzo 2011. Il video \u00e8 stato interamente girato in Giappone proprio una settimana prima dal drammatico evento del terremoto e dello tsunami. La band ha dovuto quindi fare riferimento nel video al tragico evento.\nIl video ha ottenuto la certificazione Vevo.\nSuccesso commerciale.\nNegli Stati Uniti d'America il brano debutta alla posizione #92 ma sale rapidamente: durante la quinta settimana il brano passa dalla #22 alla #5 diventando il decimo brano dei Black Eyed Peas ad entrare nella top 10 della \"Billboard Hot 100\", e il settimo nella top 5; nella medesima settimana il brano balza dalla #18 alla terza posizione della classifica digitale, con circa 198.000 copie vendute, posizione che mantiene anche la settimana successiva con circa 219.000 copie vendute. La settimana successiva, con circa 203.000 copie vendute, sale alla seconda della classifica digitale e alla terza della Billboard Hot 100."}
{"id": "3324598", "revid": "416175", "url": "https://it.wikipedia.org/wiki?curid=3324598", "title": "Riorganizzazione delle sibilanti dello spagnolo", "text": "La riorganizzazione delle consonanti sibilanti dello spagnolo fu un processo di evoluzione fonetica caratteristica del castigliano, che ebbe luogo durante i secoli XVI e XVII, dando origine al sistema consonantico attuale della lingua spagnola.\nDescrizione fonetica.\nTra le consonanti dello spagnolo antico parlato approssimativamente fino all'inizio del XV secolo, si trovavano le seguenti tre paia di sibilanti, sorde e sonore con valore fonologicamente distinto:\nDurante i secoli XVI e XVII avvenne un processo di mutamento fonetico, iniziato probabilmente gi\u00e0 nel XV secolo, che si pu\u00f2 riassumere in tre stadi principali:\nUna volta completati questi mutamenti fonetici si venne a consolidare il sistema consonantico dello spagnolo moderno.\nPossibili cause.\nI mutamenti fonetici sono processi naturali che si realizzano in tutte le lingue, nonostante esistano leggi fonetiche generali, indipendenti dalla genealogia linguistica; \u00e8 difficile parlare di causalit\u00e0 in senso stretto, dato che a un grado elevato si considerano processi aleatori favoriti dalla tendenza di semplificazione dei parlanti, per cui in alcuni casi se ne valutano i fattori condizionanti. Nel caso della riorganizzazione consonantica del castigliano si menziona con frequenza il fatto che gli allofoni principali delle tre sibilanti dello spagnolo del XVI secolo si concentrassero in uno spazio articolatorio ridotto per cui il suo contrasto fonetico era lieve; dopo il mutamento il contrasto era pi\u00f9 evidente. Naturalmente, tali processi di evoluzione non accadono da un giorno all'altro, ma sono fenomeni relativamente lentissimi che richiedono molto tempo, mediamente dei secoli.\nNel parlare dell'evoluzione o dei mutamenti fonetici, bisogna tenere in conto che questi non hanno una sola causa, ma ne hanno varie e concomitanti. Tra quelle motivanti i linguisti distinguono cause esterne e interne, che debbono essere entrambe prese in considerazione nell'esaminare un fatto concreto. Cause esterne possono essere, per esempio, le diverse influenze del substrato; mentre le cause interne, le tendenze di semplificazione o il livello culturale dei parlanti, ecc. In questo caso concreto, alcuni linguisti considerano che la perdita delle sonore si deve a un bilinguismo castigliano\u2013basco (poich\u00e9 in quest'ultima lingua non esistevano sibilanti sonore); altri considerano il fatto che si trattava solamente di una semplificazione interna per cause strutturali, spiegate di seguito.\nIn ogni lingua quei suoni la cui funzione distintiva \u00e8 piccola hanno la possibilit\u00e0 di scomparire, perch\u00e9 sono meno stabili alle fluttuazioni della pronuncia. Per esempio nel castigliano medievale non esistevano molte parole (forse nessuna) dove era possibile distinguere \"(\u00e7)\" o \"(z)\", o anche o , per cui non caus\u00f2 quasi nessun problema la scomparsa della sonorit\u00e0. Al contrario, tenendo in conto che la pronuncia della /s/ era apicoalveolare (cos\u00ec come \u00e8 oggi nelle variet\u00e0 settentrionali peninsulari), non vi era molta differenza acustica tra e . Pertanto, per mantenere e rafforzare la differenza fonologica tra questi ultimi fonemi, i parlanti iniziarono a esagerare la pronuncia della , posponendo ogni volta di pi\u00f9 il suo punto di articolazione, producendo probabilmente prima un suono , fino ad arrivare al suono attuale di . Un processo simile si realizz\u00f2 nelle variet\u00e0 settentrionali peninsulari castigliane dopo la fricativizzazione di , dando come risultato il suono predorsodentale che acusticamente era quasi impossibile distinguere dalla apicoalveolare: pertanto la soluzione del problema era anticipare il punto di articolazione della predorsodentale per arrivare al suono interdentale moderno ; tuttavia, nelle variet\u00e0 meridionali si opt\u00f2 per la neutralizzazione totale di questi due suoni quasi identici, dando luogo ai fenomeni di \"seseo\", considerato la realizzazione dotta, e \"ceceo\", caratteristico delle aree rurali."}
{"id": "3324600", "revid": "917756", "url": "https://it.wikipedia.org/wiki?curid=3324600", "title": "Nueva Italia", "text": " \nNueva Italia \u00e8 un centro abitato del Paraguay, situato nel dipartimento Central, a 47 km dalla capitale Asunci\u00f3n. Forma uno dei 19 distretti del dipartimento.\nFondata nel 1904 da coloni italiani, tedeschi ed ucraini, Nueva Italia fu elevata al rango di distretto nel 1956.\nSociet\u00e0.\nEvoluzione demografica.\nAl censimento del 2002 Nueva Italia contava una popolazione urbana di 2.481 abitanti (8.525 nell'intero distretto).\nEconomia.\nLe principali attivit\u00e0 economiche sono l'agricoltura e l'allevamento."}
{"id": "3324604", "revid": "628767", "url": "https://it.wikipedia.org/wiki?curid=3324604", "title": "Confine tra il Camerun e il Ciad", "text": "Il confine tra il Camerun e il Ciad descrive la linea di demarcazione tra questi due stati. Ha una lunghezza di 1.094 km.\nCaratteristiche.\nIl confine interessa la parte nord-orientale del Camerun e quella sud-occidentale del Ciad. Ha un andamento generale da nord a sud.\nInizia alla triplice frontiera tra Camerun, Ciad e Nigeria collocata sul lago Ciad e termina alla triplice frontiera tra Camerun, ciad e Repubblica Centrafricana."}
{"id": "3324605", "revid": "767487", "url": "https://it.wikipedia.org/wiki?curid=3324605", "title": "Medicine (gruppo musicale)", "text": "I Medicine sono un gruppo alternative rock statunitense formatosi nella San Fernando Valley nel 1991.\nBiografia.\nNati nel 1991, per volont\u00e0 del chitarrista Brad Laner (gi\u00e0 batterista nella band post punk californiana Savage Republic), la prima line up del gruppo include il batterista Jim Goodall, il chitarrista Jim Putnam, il bassista Eddie Ruscha e la cantante Annette Zilinskas che per\u00f2 abbandona quasi subito la band, sostituita dall'ex cantante dei Fourwaycross, Beth Thompson.\nPrecursori della scena shoegaze, nel 1992 i Medicine firmano con l'American Recordings, etichetta del produttore Rick Rubin, e pubblicano il loro primo album, \"Shot Forth Self Living\", con un sound a met\u00e0 tra la tradizione del rock psichedelico e il noise-rock dei Sonic Youth.\nCon il gruppo ridotto ad un trio (Laner, Thompson, Goodall), i Medicine danno alle stampe un secondo album nel 1993, \"The Buried Life\", ed un terzo, \"Her Highness\", uscito nel 1995, pochi mesi prima dello scioglimento del gruppo.\nUn remix di \"She Knows Everything\", brano tratto dall'album \"The Buried Life\", curato da Billy Corgan, leader dei The Smashing Pumpkins, viene pubblicato nell'EP \"Sounds Of Medicine\", uscito nel 1994.\nNel 2003, la band si \u00e8 riformata come duo con Brad Laner e Shannon Lee, figlia dell'attore Bruce Lee. Lo stesso anno pubblicano l'album \"The Mechanical Forces of Love\", prima di sciogliersi di nuovo.\nNel 2013, la line up classica della band, formata da Laner, Thompson e Goodall, torna nuovamente assieme e, con l'etichetta Captured Tracks, pubblica un nuovo album in studio, dal titolo \"To the Happy Few\", preceduto dal singolo \"Long as the Sun\".\nIl 27 ottobre 2014, esce il sesto album dei Medicine, intitolato \"Home Everywhere\"."}
{"id": "3324616", "revid": "110157", "url": "https://it.wikipedia.org/wiki?curid=3324616", "title": "Massive Attack (singolo)", "text": "Massive Attack \u00e8 il singolo di debutto della rapper Nicki Minaj.\nIl brano, cantato in duetto con Sean Garrett, \u00e8 uscito come singolo il 13 aprile 2010, mentre il video \u00e8 stato reso disponibile il 31 marzo dello stesso anno.\nIl brano non ha avuto il successo sperato ed \u00e8 stato considerato un flop, ma Nicki Minaj riesce a risollevare il suo successo con i successivi singoli, a partire da \"Your Love\"."}
{"id": "3324617", "revid": "332944", "url": "https://it.wikipedia.org/wiki?curid=3324617", "title": "Tarjei Boe", "text": ""}
{"id": "3324618", "revid": "443105", "url": "https://it.wikipedia.org/wiki?curid=3324618", "title": "Nueva Italia (Paraguay)", "text": ""}
{"id": "3324621", "revid": "38130479", "url": "https://it.wikipedia.org/wiki?curid=3324621", "title": "Jean-Antoine Nollet", "text": ""}
{"id": "3324622", "revid": "363629", "url": "https://it.wikipedia.org/wiki?curid=3324622", "title": "Medaglia Corday-Morgan", "text": "Il Corday\u2013Morgan Medal and Prize (medaglia Corday-Morgan) \u00e8 un premio annuale assegnato dalla Royal Society of Chemistry a partire dal 1949 \"per i contributi pi\u00f9 meritevoli alla chimica.\" Nel 1964 fu aumentato il numero di premi a due l'anno e nel 1967 a tre. I candidati devono lavorare nel Regno Unito e, di regola, devono avere al massimo 40 anni."}
{"id": "3324624", "revid": "767487", "url": "https://it.wikipedia.org/wiki?curid=3324624", "title": "Slayers Gorgeous", "text": " \u00e8 un film d'animazione del 1998 diretto da Hiroshi Watanabe.\nIl soggetto \u00e8 tratto dalla serie televisiva \"Slayers\".\nTrama.\nLina e Naga si ritrovano sugli opposti fronti di una lite familiare tra il re di un paese e la sua figlia che vuole un aumento della paghetta, e che usa il reggimento di dragoni appena costituito per sostenere le sue ragioni."}
{"id": "3324625", "revid": "219355", "url": "https://it.wikipedia.org/wiki?curid=3324625", "title": "Corday\u2013Morgan Medal and Prize", "text": ""}
{"id": "3324626", "revid": "1573940", "url": "https://it.wikipedia.org/wiki?curid=3324626", "title": "Maria Angela Ardinghelli", "text": "Biografia.\nFiglia di Caterina Piccillo e di Niccol\u00f2 Ardinghelli, nobile fiorentino decaduto e trapiantato a Napoli, fu avviata dai genitori agli studi di retorica e latino, una lingua, quest'ultima, in cui versificava e componeva in prosa gi\u00e0 all'et\u00e0 di quattordici anni. Apprese la filosofia e la geometria dal padre somasco Giovanni Maria della Torre e studi\u00f2 calcolo sublime e matematica con il matematico don Vito Caravelli. Spos\u00f2 in tarda et\u00e0 Carlo Crispo (m. 1801), regio consigliere della Real Camera di Santa Chiara, e non ebbe figli.\nFece parte del circolo napoletano di Ferdinando Vincenzo Spinelli, principe di Tarsia, un sodalizio intellettuale fondato nel 1747, con lo scopo di propugnare la sperimentazione nel campo della fisica newtoniana e dell'elettricit\u00e0. Per i suoi scopi, il circolo disponeva di propri laboratori, macchine elettriche e di una biblioteca, la Biblioteca Tarsia, aperta al pubblico nel Palazzo gentilizio degli Spinelli.\nMaria Angela Ardinghelli, che conosceva anche il francese e l'inglese, \u00e8 famosa per traduzioni di opere chiave del botanico e chimico Stephen Hales. La storica della scienza Paola Bertucci ha scoperto l'esistenza di altre sue traduzioni anonime di altri testi, tra cui parti della \"Histoire naturelle\" di Georges-Louis Leclerc de Buffon. Intrattenne una corrispondenza pluridecennale con l'abb\u00e9 Jean Antoine Nollet, membro dell'Accademia delle Scienze di Parigi che la conobbe nel 1749 durante il suo viaggio in Italia. L'abate Nollet dedic\u00f2 alla Ardinghelli la prima delle sue \"Lettere sull'elettricit\u00e0\" (1753) e tradusse dall'italiano al francese numerose lettere di argomento naturalistico che la Ardinghelli gli aveva spedito da Napoli. Queste missive furono lette all'Accademia delle scienze di Parigi. \nMaria Angela Ardinghelli fu in contatto epistolare anche con Alexis Claude Clairaut. Scrisse, inoltre, un'elegia in occasione dell'apertura della biblioteca del principe di Tarsia e diversi sonetti sparsi in varie raccolte."}
{"id": "3324627", "revid": "767487", "url": "https://it.wikipedia.org/wiki?curid=3324627", "title": "Nightmare - Come in un incubo", "text": "Nigthmare - Come in incubo \u00e8 un film TV del 1991 con la regia di John Pasquin, protagonisti Victoria Principal e Paul Sorvino.\nTrama.\nL'undicenne Dana (Danielle Harris) vive da sola con la madre divorziata, Linda (Victoria Principal). Un giorno sparisce mentre torna da scuola, e quando viene ritrovata riferisce di essere stata anche molestata sessualmente. Sulla base delle informazioni raccolte, il tenente William (Paul Sorvino) della polizia locale identifica ed arresta il maggior sospettato, che per\u00f2 in tribunale ottiene il rilascio su cauzione. Per vendicarsi, l'uomo telefona a Linda minacciando di rapire nuovamente sua figlia, e questa volta ucciderla assicurando che il suo corpo non sar\u00e0 mai trovato. Linda va dalle autorit\u00e0 per chiedere aiuto, ma non c'\u00e8 niente che la polizia possa fare finch\u00e9 non vi sia effettivamente qualche prova. Impaurita per la vita della figlia, la madre decide di prendere in mano la situazione rendendo inoffensivo il molestatore, anche con la forza."}
{"id": "3324631", "revid": "1870933", "url": "https://it.wikipedia.org/wiki?curid=3324631", "title": "Carlos Labr\u00edn", "text": "Biografia.\n\u00c8 sposato e ha un figlio.\nCaratteristiche tecniche.\n\u00c8 in grado di giocare sia al centro della difesa che negli esterni destro e sinistro. Fisicamente \u00e8 esplosivo, veloce e aggressivo.\nCarriera.\nClub.\nCresciuto nell'Huachipato, \u00e8 stato inserito in prima squadra nel 2008, sotto la guida dell'allenatore Fernando Vergara. Ha esordito in prima squadra nella partita contro il La Serena, giocata nel settembre del 2008 e finita 4-1 per la sua squadra; la rete degli avversari \u00e8 un autogol di Labr\u00edn.\nDopo 95 partite con l'Huachipato, il 1\u00ba settembre 2011 la societ\u00e0 italiana del Palermo annuncia il suo acquisto a partire da gennaio 2012, per la cifra di 1,349 milioni di euro. Contestualmente il giocatore, dopo aver svolto una parte di ritiro estivo con il Palermo, si \u00e8 aggregato al Novara, ricevendo la sua prima convocazione da parte del mister Attilio Tesser il 19 novembre. Debutta in maglia azzurra il 29 novembre nella partita del quarto turno di Coppa Italia vinta in trasferta per 3-2 sul , giocando titolare. Esordisce nel campionato italiano il 10 dicembre nella partita pareggiata per 1-1 in casa contro il e valida per la quindicesima giornata, subentrando a Carlalberto Ludi al 54'.\nIl 10 gennaio 2012, come da accordi presi precedentemente, torna al Palermo firmando un contratto fino al 2016. Esordisce in maglia rosanero il 21 gennaio seguente, scendendo in campo con la formazione Primavera nella partita vinta per 1-0 contro il e valida per la 15\u00aa giornata di campionato.\nL'esordio sia con la prima squadra che in Serie A arriva il 18 marzo 2012 nella partita pareggiata per 1-1 sul campo del alla 28\u00aa giornata di campionato, giocando titolare. Chiude la stagione con 9 presenze in rosanero, tutte da titolare.\nNella stagione 2012-2013 gioca la prima partita in -Palermo (3-0) della 13\u00aa giornata disputata il 18 novembre 2012, entrando in campo al 63' al posto di Franco Brienza e venendo espulso all'82'; la prima partita da titolare (e l'ultima in rosanero) la disputa invece il 27 novembre seguente, in Palermo-Hellas Verona (1-2) del quarto turno di Coppa Italia.\nIl 22 gennaio 2013 passa in prestito (fino al mese di dicembre) con diritto di riscatto all'Huachipato, squadra che lo ha lanciato e fresca vincitrice del Clausura 2012, che le garantisce la possibilit\u00e0 di disputare la Coppa Libertadores 2013, nella quale Labr\u00edn colleziona 5 presenze; chiude l'annata anche con 9 presenze in campionato.\nRientrato al Palermo per fine prestito e non convocato per il ritiro estivo, il 15 luglio 2014 viene ceduto a titolo definito ai cileni del San Marcos de Arica.\nNazionale.\nHa giocato il campionato sudamericano Under-17 del 2007 valido per la qualificazione al Mondiale Under-17 dello stesso anno.\nTre anni dopo \u00e8 stato convocato per campionato sudamericano Under-20 del 2009 valido per la qualificazione al Mondiale Under-20 dello stesso anno, in cui ha disputato - da capitano - 4 partite. La sua squadra \u00e8 stata eliminata dopo la sconfitta per 2-1 contro il .\nIn seguito ha disputato e vinto il Torneo di Tolone 2009 in finale contro la Francia, risultando il miglior giovane del torneo.\nEsordisce in Nazionale maggiore il 6 maggio 2010, sotto la guida tecnica di Marcelo Bielsa, nell'amichevole vinta per 2-0 sul , giocando titolare e uscendo all'inizio del secondo tempo lasciando il campo a Kevin Harbottle.\nTorna in Nazionale sotto la guida di Claudio Borghi, che il 20 luglio 2012 lo convoca in vista dell'amichevole contro l'Ecuador del 15 agosto.\nStatistiche.\nPresenze e reti nei club.\n\"Statistiche aggiornate al 23 maggio 2013.\""}
{"id": "3324633", "revid": "132266", "url": "https://it.wikipedia.org/wiki?curid=3324633", "title": "Costa Favolosa", "text": "Costa Favolosa \u00e8 una nave da crociera della compagnia genovese Costa Crociere.\nStoria.\nLa nave \u00e8 stata battezzata il 2 luglio 2011 a Trieste con una cerimonia all'insegna dello stile italiano, inoltre il battesimo della nuova ammiraglia \u00e8 stato inserito tra i festeggiamenti ufficiali del 150\u00ba anniversario dell'Unit\u00e0 d'Italia. La madrina di \"Costa Favolosa\" \u00e8 stata Margareth Mad\u00e8.\nLa benedizione alla nave \u00e8 stata impartita dal vescovo di Trieste Giampaolo Crepaldi assieme al cappellano di bordo della nave don Luca Centurioni e al cappellano dell'Opera per l'Apostolato del Mare della diocesi di Trieste don Alessandro Amodeo.\nNel marzo del 2013, sulla \"Costa Favolosa\" sono state girate scene del film brasiliano \"Meu Passado Me Condena - O Filme\" diretto da J\u00falia Rezende.\nCaratteristiche.\nAssieme alla gemella Costa Fascinosa, \u00e8 tra le pi\u00f9 grandi delle 15 navi della flotta e tra le pi\u00f9 grandi navi da crociera della marina mercantile italiana. \u00c8 lunga 290 m, larga 35,5 m, comprende 4 piscine idromassaggio e 4 piscine tradizionali (di cui una con copertura semovente). \nLa nave, che pu\u00f2 ospitare un massimo di passeggeri, ha cabine totali, di cui 91 all'interno dell'area benessere, 524 con balcone privato, 58 suite e 12 suite all'interno dell'area benessere. Inoltre ha una sala videogiochi, un teatro di 3 ponti a prua, un cinema 4D, saune, sale benessere, 12 bar e 5 ristoranti. Differisce dalla classe Concordia per la mancanza di una sovrastruttura a poppa, rendendo la piscina del \"Lido di Porpora\" all'aperto, e per la costruzione di un parco acquatico per bambini situato nella zona centrale della nave.\nI Ponti di \"Costa Favolosa\".\nI 13 ponti accessibili ai passeggeri sono dedicati ai pi\u00f9 famosi giardini del mondo:"}
{"id": "3324635", "revid": "1005847", "url": "https://it.wikipedia.org/wiki?curid=3324635", "title": "Maxim Dlugy", "text": "Si trasfer\u00ec con la famiglia negli Stati Uniti, a New York, all'et\u00e0 di 13 anni.\nPrincipali risultati.\nNel 1990 fu eletto presidente della United States Chess Federation, carica che mantenne fino al 1993.\nIn seguito intraprese una carriera di operatore di borsa, lavorando per la societ\u00e0 finanziaria \"Bankers Trust\" a Wall Street."}
{"id": "3324639", "revid": "253269", "url": "https://it.wikipedia.org/wiki?curid=3324639", "title": "Robert Armstrong (attore)", "text": "\u00c8 ricordato soprattutto per la sua partecipazione a \"King Kong\" (1933), dove interpretava il personaggio di Carl Denham, ruolo che riprese qualche mese dopo nel sequel \"Il figlio di King Kong\" (1933).\nBiografia.\nNato nel 1890 nel Michigan, studi\u00f2 legge ma lavor\u00f2 anche per un suo zio. Nel tempo libero, scrisse commedie e fin\u00ec per recitare in uno dei suoi lavori. Dopo aver partecipato alla prima guerra mondiale, alla morte dello zio si trasfer\u00ec a Londra, dove nel 1926 apparve nella stagione teatrale londinese.\nDi bella presenza, debutt\u00f2 nel cinema nel 1928 nel film \"The Main Event\", prodotto dalla DeMille Pictures Corporation. Tra il 1930 e il 1940, Armstrong lavor\u00f2 per diverse case produttrici, comparendo tra gli altri in film quali \"Pericolosa partita\" (1932) e l'anno successivo nella sua pellicola pi\u00f9 celebre, \"King Kong\" (1933). Lavor\u00f2 intensamente durante tutto il decennio, recitando in \"La pattuglia dei senza paura\" (1935), \"La moglie del nemico pubblico\" (1936), \"Una ragazza puro sangue\" (1937). Nel film \"Enemy Agent\" (1940), prodotto dalla Universal Pictures, fu co-protagonista al fianco di Richard Cromwell, con cui lavor\u00f2 ancora nel 1942 in \"Morgan il bandito\".\nDurante gli anni quaranta Armstrong inizi\u00f2 a diradare le apparizioni cinematografiche, comparendo comunque ancora in titoli di primo piano come \"La croce di fuoco\" (1947) di John Ford e \"Il mare d'erba\" (1947) di Elia Kazan. Dal decennio successivo inizi\u00f2 un'intensa attivit\u00e0 televisiva, comparendo in numerose serie di successo come \"Perry Mason\" (1958-1964) e \"Carovane verso il West\" (1959).\nUltimi anni.\nDopo una carriera durata dal 1927 al 1964, con 127 film all'attivo, Armstrong mor\u00ec di cancro il 20 aprile 1973 a Santa Monica. Lui e Merian C. Cooper, il co-produttore di \"King Kong\", morirono a distanza di 16 ore uno dall'altro."}
{"id": "3324640", "revid": "124808", "url": "https://it.wikipedia.org/wiki?curid=3324640", "title": "Young Money", "text": ""}
{"id": "3324644", "revid": "124848125", "url": "https://it.wikipedia.org/wiki?curid=3324644", "title": "Skepta", "text": "I suoi genitori sono originari dalla Nigeria, i genitori si trasferirono da Lagos a Londra quando Joseph aveva solo tre anni. \u00c8 un produttore e DJ, spesso associato alla scena Grime Nord londinese, assieme ai Roll Deep e a Boy Better Know. Il suo nome deriva dalla parola inglese \"Sceptre\", ovvero ci\u00f2 che usano gli illusionisti, ma lui preferiva un nome che fosse scritto diversamente e che fosse l'unico ad apparire nella schermata di YouTube, quindi lo cambi\u00f2.\nSkepta cominci\u00f2 la sua carriera dopo aver battuto oltre 300 MC in una Battle, e superando in finale Tempa T. Ha formato una partnership con suo fratello Jme, e cominci\u00f2 ad essere conosciuto anche nella Greater London dopo aver scritto il singolo \"Private Caller\" collaborando con suo fratello e con molti membri della Meridian Crew. Ha collaborato con A$AP ROCKY nella hit internazionale \"Praise the Lord (Da Shine)\".\nCarriera.\nBoy Better Know.\nSkepta fond\u00f2 con suo fratello una nuova etichetta discografica chiamata Boy Better Know sul finire del 2005.\nAgli inizi del 2006 fu pubblicato \"Shut Yuh Mut-Boy Better Know Edition 1\" che vede come protagonisti i due fratelli e Big H, e col passare degli anni si sono aggiunti altri artisti come Frisco e Wiley per registrare alcuni dei loro Mixtape.\nNel settembre del 2007 Skepta pubblica il mixtape \"Greatest Hits\" che fu distribuito per tutta la nazione. Per\u00f2 viene lasciato andare da Wiley che aveva cominciato ad ottenere successo con i Roll Deep. Ebbe inoltre un beef con quest'ultimo, che pubblic\u00f2 il dissing \"Barnett\", mentre Skepta registr\u00f2 \"House in The Country\", che furono entrambe caricate su YouTube da entrambi gli artisti. Pi\u00f9 tardi fu poi dichiarato che il beef era solo una notizia falsa.\nDoin' It Do It Again.\nSkepta pubblic\u00f2 tre singoli per l'album \"Doin' It Do It Again\", intitolate \"Bad Boy\", \"Rescue Me\" e \"Cross My Heart\" assieme Preeya Kalidas, e anche un video per \"Hello Good Morinig\". Tutti questi singoli entrarono nella top 40 del Regno Unito con \"Rescue Me\" che fu quella di maggiore successo occupando la posizione numero 14.\nDopo il successo del singolo \"Bad Boy\" tutti i lavori di Skepta furono spostati dal proprio canale a quella della AATW (All Around The World) records.\nLa AATW ha dichiarato che \"Doin' It Again\" sar\u00e0 distribuito il 31 gennaio 2011 e sar\u00f2 disponibile per i download il 7 febbraio 2011."}
{"id": "3324648", "revid": "729019", "url": "https://it.wikipedia.org/wiki?curid=3324648", "title": "Stazione di Iselle di Trasquera", "text": "La stazione di Iselle di Trasquera \u00e8 una stazione ferroviaria della ferrovia Briga-Domodossola posta nel territorio comunale di Trasquera in provincia del Verbano-Cusio-Ossola, situata al portale sud del Traforo del Sempione.\nFino al 1929 era stazione in cui avveniva il cambio di locomotiva alla testa dei treni; infatti la tratta Briga-Iselle era a trazione elettrica mentre la Iselle-Domodossola era esercitata con locomotive a vapore.\n\u00c8 punto di partenza e arrivo dei treni con trasporto auto per e da Briga.\nIl villaggio di Iselle che ha dato il nome alla stazione si trova a circa un chilometro di distanza salendo il fiume Diveria verso il passo del Sempione."}
{"id": "3324649", "revid": "228587", "url": "https://it.wikipedia.org/wiki?curid=3324649", "title": "Electrecord", "text": "La Electrecord \u00e8 una societ\u00e0 di edizioni musicali nata nel 1932, fino a poco tempo fa una della pi\u00f9 importanti etichette discografiche rumene.\nStoria.\nNon avendo uno studio di registrazione proprio, la Electrecord inizia l'attivit\u00e0 con la semplice copia dei dischi prodotti all'estero, specialmente dall'azienda tedesca \"Kristall\". 5 anni dopo, nel 1937, ne \u00e8 capace di usare i mezzi propri, tanto da arrivare ad una tiratura di 70\u00a0000 dischi annui nel periodo 1939-1940. I suoi servizi vengono messi a disposizione della radio rumena, del Ministero della Propaganda, della \"UCMR\" (\"Societ\u00e0 dei Compositori Rumeni\"), delle filiali locali delle case di produzione Columbia e Odeon.\nNel 1948 la societ\u00e0 viene nazionalizzata, il macchinario e le tecnologie modernizzate. Cresce la tiratura, dal 1956, assieme ai dischi di ebanite, appaiono i dischi in vinile, che dal 1967 vengono usati in modo esclusivo. Vengono fatti i primi tentativi tecnici di stereofonia.\nNegli anni settanta la qualit\u00e0 delle registrazioni migliora, si iniziano a produrre decine di migliaia di copie mensili, ma ancora lontanissime dalle cifre ottenute nel occidente. Viene usato un nuovo studio chiamato \"Tomis\" dal nome dalla sala cinematografica che si trova nello stabile.\nDopo l'apice delle tirature degli anni ottanta (6-7 milioni di copie annuali), dal 1990 la societ\u00e0 entra in declino per mancanza di richieste dal mercato. Nel 2002 Electrecord ha avuto una cifra di affari di 2,16 milioni di RON ed un profitto netto di 105.000 RON. Nel 2003 i dipendenti dell'azienda hanno prelevato dallo stato il 59,76% delle azioni Electrecord.\nHanno pubblicato con Electrecord solisti e gruppi di musica classica, jazz, rock o folk autoctono. Tra gli artisti di musica popolare troviamo: il coro Madrigal, Maria T\u0103nase, Ionela Prodan, Mirabela Dauer, Dan Sp\u0103taru, Phoenix, Valeriu Sterian, Iris, Compact e altri."}
{"id": "3324652", "revid": "767487", "url": "https://it.wikipedia.org/wiki?curid=3324652", "title": "Il colosso di Roma", "text": "Il colosso di Roma \u00e8 un film diretto da Giorgio Ferroni nel 1964, ambientato nella Roma del 508 a.C., che racconta l'espulsione dell'ultimo re di Roma e la leggenda di Caio Muzio Scevola.\nTrama.\nLa citt\u00e0-stato di Roma ha appena espulso i suoi sovrani Etruschi ed \u00e8 diventata una repubblica. Gli Etruschi dichiarano guerra nel tentativo di riottenere i loro territori. Il soldato Scevola \u00e8 catturato mentre cerca di assassinare re Porsenna, e viene minacciato di tortura a meno che non riveli informazioni strategiche. Scevola invece posa la sua mano destra su un braciere e la lascia bruciare, dimostrando che ama troppo Roma per preoccuparsi del dolore fisico, e avverte il re che molti altri Romani farebbero lo stesso.\nPorsenna, intimorito, lo rilascia e intavola trattative di pace dopo aver appreso la verit\u00e0 su come i Romani hanno scacciato il loro ultimo re, Lucio Tarquinio il Superbo. Tuttavia, Tarquinio vuole ancora continuare la guerra per riottenere il suo trono, e ordina ai suoi uomini di uccidere Muzio in un'imboscata. Salvatosi, Muzio ritorna a Roma per guidare i suoi compatrioti, ma il danno alla sua mano gli impedisce ancora di brandire una spada nella sua mano destra.\nIl senato romano gestisce la guerra malamente, e diventa chiaro che solo Scevola pu\u00f2 condurre il suo popolo alla vittoria. Si allena quindi a combattere con la sua mano sinistra, ed \u00e8 presto in grado di ritornare in battaglia e sconfiggere gli Etruschi."}
{"id": "3324657", "revid": "287204", "url": "https://it.wikipedia.org/wiki?curid=3324657", "title": "Carlos Labrin", "text": ""}
{"id": "3324659", "revid": "288300", "url": "https://it.wikipedia.org/wiki?curid=3324659", "title": "Carlos Alfredo Labr\u00edn Candia", "text": ""}
{"id": "3324660", "revid": "287204", "url": "https://it.wikipedia.org/wiki?curid=3324660", "title": "Carlos Alfredo Labrin Candia", "text": ""}
{"id": "3324665", "revid": "436907", "url": "https://it.wikipedia.org/wiki?curid=3324665", "title": "Ragnar\u00f6k Festival", "text": "Il Ragnar\u00f6k Festival \u00e8 un festival metal incentrato principalmente sui generi pagan e viking metal che si svolge annualmente in Germania sin dal 2004.\nEdizioni.\nEdizione 2011.\nAgrypnie, Alcest, Bifr\u01ebst, Bran Barr, Catamenia, E\u00efs, Enslaved, Graveworm, Hammer Horde, Ignis Fatuu, Kampfar, M\u00e5negarm, Negur\u0103 Bunget, \u00d3\u00f0rerir, Path of Golconda, Shining, Thyrfing, Valkyrja, Wolfchant.\nEdizione 2010.\nAgathodaimon, Akrea, Arkona, Belphegor, Carach Angren, Ctulu, Ensiferum, Gorgoroth, GrailKnights, Haggard, Heathen Foray, Helfahrt, Hellsaw, Helrunar, Hollenthon, Imperium Dekadenz, Kromlek, Midnattsol, Obscurity, Ravenlore, Sarke, Skyforger, Slartibartfass, S\u00f3lstafir, Thormesis, Van Canto, Vreid\nEdizione 2009.\n16, 17, 18 marzo\nAdorned Brood, Alestorm, Alkonost, Andras, Arkona (cancellato per via della gravidanza della cantante), Cor Scorpii, Dark Fortress, Dornenreich, Einherjer, Falchion, Fejd, Finsterforst, Fjoergyn, Gernotshagen (cancellato) Heidevolk, Irrbloss, Kivimets\u00e4n Druidi, Korpiklaani, M\u00e5negarm, Melechesh, Midnattsol (cancellato per problemi di ordine in scaletta), Sarkom, Thyrfing, T\u00fdr, Yggdrasil\nEdizione 2008.\n28, 29 marzo\nAgalloch, Arkona, Battlelore, Elexorien, Fimbulthier, Haggard, Hellsaw, Helritt, Helrunar, Killing Spree, Menhir, Minas Morgul, Negur\u0103 Bunget, Norther, Primordial, Sear Bliss, Skyforger, Svartsot, Sworn, Thronar, Trimonium, Trollfest, Turisas, Unleashed, Vreid, Winterdome, Wolfchant, XIV Dark Centuries\nEdizione 2007.\n30, 31 marzo\nAaskereia, Angantyr, Black Messiah, Cruachan, Eluveitie, Fjoergyn, Gernotshagen, Heidevolk, Hel, Helfahrt, Helheim, Kampfar, Koldbrann, Kromlek, M\u00e5negarm, Minas Morgul, Moonsorrow, Pagan Reign, Riger, Sycronomica, T\u00fdr, Urgehal, Vreid, Wolfchant, Taake (cancellato a seguito dello \"scandalo della svastica\")\nEdizione 2006.\n7, 8 aprile\nCreature, Equilibrium, Fallen Yggdrasil, Gernotshagen, Helheim, Korpiklaani, Menhir, Moonsorrow, Nomans Land, \u00d3\u00f0rerir, Orlog, Primordial, Riger, Skyforger, Thrudvangar, Turisas, XIV Dark Centuries, Varg, Black Messiah (cancellato per superamento orari consentiti dall'autorit\u00e0), Sycronomica (cancellato per malattia).\nEdizione 2005.\n12 marzo\nCircle of Obscurity, Conspiracy, Eisregen, Equilibrium, Helang\u00e5r, M\u00e5negarm, Menhir, Mortal Intention, Thirdmoon, XIV Dark Centuries\nEdizione 2004.\nCircle of Obscurity, Daemonilatria, Defection, Killing Spree, Obstinacy, Possession, Voodoma"}
{"id": "3324666", "revid": "1305772", "url": "https://it.wikipedia.org/wiki?curid=3324666", "title": "Verdi della Bosnia ed Erzegovina", "text": "I Verdi della Bosnia ed Erzegovina (bosniaco e croato:\"Zeleni Bosne i Hercegovine\" serbo:\"\u0417\u0435\u043b\u0435\u043d\u0438 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435\") \u00e8 un partito politico ecologista attivo in Bosnia.\nStoria.\nIl partito \u00e8 stato fondato nel 2004,come unione di diverse formazioni ecologiste e alcune ONG.\nAttualmente aderisce al Partito Verde Europeo.\nObiettivi.\nProgramma di governo: "}
{"id": "3324669", "revid": "287204", "url": "https://it.wikipedia.org/wiki?curid=3324669", "title": "Karen Mulder", "text": "Biografia.\nCresciuta fra L'Aia e Voorburg, Karen Mulder \u00e8 figlia di Ben Mulder e Marijke ed ha una sorella pi\u00f9 giovane, l'attrice Saskia. Nel 1986 partecipa al concorso di bellezza The Look of the Year dell'agenzia Elite Model Management. Dopo aver vinto la fase preliminare ad Amsterdam, alla fine si piazza al secondo posto. Nei periodi immediatamente successivi la Mulder viaggia fra la Francia e l'Italia per i suoi primi lavori. Al suo secondo anno di attivit\u00e0 Karen Mulder sfila per Valentino, Yves Saint Laurent, Lanvin, Versace ed Armani. Inoltre compare sulla copertina di \"Vogue\" e diventa testimonial per Guess? e Nivea nel 1991.\nFra le altre campagne pubblicitarie a cui ha preso parte si possono citare Calvin Klein, Claude Montana, Ralph Lauren, Yves Saint-Laurent's Rive Gauche, Guerlain, Chlo\u00e9, Revlon, Jacques Fath, Gianfranco Ferr\u00e9, Gianni Versace, Chanel e Herv\u00e9 L\u00e9ger. La Mulder \u00e8 stata fotografata da importanti fotografi come Javier Vallhonrat, Peter Lindbergh, Patrick Demarchelier, Bruce Weber, Helmut Newton, Max Vadukul, Gilles Bensimon, Fabrizio Ferri, Steven Meisel, Irving Penn, Robert Erdmann, e Arthur Elgort.\nNel 1990 \u00e8 la vocalist della famosa dance hit \"The age of love\", di B Sanchioni/G.Chierchia. Chierchia \u00e8 il vero nome di Pino D'Angi\u00f2.\nNel 1997 e nel 1998 \u00e8 comparsa su \"Sports Illustrated Swimsuit Issue\" ed \u00e8 stata una degli \"angeli\" di Victoria's Secret. Nel 2000 si \u00e8 definitivamente ritirata dalle passerelle."}
{"id": "3324676", "revid": "38131663", "url": "https://it.wikipedia.org/wiki?curid=3324676", "title": "Franco Malfatti", "text": ""}
{"id": "3324682", "revid": "2195519", "url": "https://it.wikipedia.org/wiki?curid=3324682", "title": "Avishai Cohen (bassista)", "text": "\u00c8 noto soprattutto per aver collaborato, dal 1996 al 2003, con Chick Corea, oltre che per l'intensa attivit\u00e0 del suo \"Avishai Cohen trio\". Spesso viene confuso con l'omonimo \"Avishai Cohen\", trombettista jazz statunitense, anch'egli di origine israeliana.\nBiografia.\nCohen \u00e8 nato a Kabri, un kibbutz del nord d'Israele, da una famiglia di musicisti. Cominci\u00f2 a 9 anni lo studio del pianoforte, abbandonato 5 anni dopo in favore del basso elettrico, ispirato da Jaco Pastorius; solo all'et\u00e0 di 16 anni inizi\u00f2 lo studio del contrabbasso, guidato dal maestro \"Michael Klinghoffer\". A 18 anni si sposta a New York e, come lui stesso asserisce, il suo primo anno di permanenza fu il pi\u00f9 difficile della sua vita; per guadagnarsi da vivere suon\u00f2 nelle strade e nei parchi. Successivamente prest\u00f2 la sua opera in diverse formazioni latin jazz oltre che, per un breve periodo, in trio con Danilo P\u00e9rez. Per tutta la prima met\u00e0 degli anni novanta, suon\u00f2 unicamente in piccoli jazz club fino a quando, nel 1996 entr\u00f2 in contatto con Chick Corea, firmando il suo primo contratto. La collaborazione con il pianista statunitense fu determinante; riusc\u00ec ad arrivare ai grandi festival jazz di fama internazionale, ed inoltre fu proprio sotto l'etichetta \"Stretch record\", di Corea, che ha inciso i suoi primi 4 CD da leader. Ha lavorato, tra gli altri, con Bobby McFerrin, Roy Hargrove, Herbie Hancock, Kurt Rosenwinkel, Nnenna Freelon, Paquito D'Rivera, Alicia Keys oltre che con la London Philharmonic Orchestra e l'Orchestra filarmonica d'Israele. Negli ultimi tempi \u00e8 impegnato soprattutto con l'Avishai Cohen Trio (Shai Maestro, pianoforte, Mark Guiliana, batteria e percussioni, sostituito da Itamar Doari nel 2010)."}
{"id": "3324684", "revid": "767487", "url": "https://it.wikipedia.org/wiki?curid=3324684", "title": "Ti presento un'amica", "text": "Ti presento un'amica \u00e8 un film del 1987 diretto da Francesco Massaro con Giuliana De Sio, Michele Placido, Kate Capshaw e Luca Barbareschi.\nTrama.\nNagra \u00e8 una giovane aspirante giornalista in cerca di lavoro che condivide l'appartamento con Mauro, innamorato non ricambiato di lei e alla ricerca di successo come attore. A una sfilata di moda la ragazza conosce Claudio, un giornalista impiegato alla Rai che, innamorandosi di lei, cerca di aiutarla. Poi, Nagra diventa amica di Brunetta, un'affascinante direttrice di pubbliche relazioni nel mondo della moda, amante da tempo di Lionello, chirurgo sposato con Cristina.\nTuttavia, la storia di Brunetta con Lionello si interrompe bruscamente poich\u00e9 quest'ultimo, di cui lei \u00e8 veramente innamorata nonostante sappia essere egoista e bugiardo, incomincia a frequentare la giovanissima maestra di nuoto Marina. Ma questa inizia a perseguitarlo col suo amore possessivo: a questo punto Lionello torna da Brunetta che a malincuore lo perdona. Nagra nel frattempo viene assunta come giornalista: il capo di Claudio, dopo aver trascorso una notte d'amore con lei, capisce che la giovane \u00e8 valida anche come professionista e la fa assumere alla Rai.\nPer Nagra il grande sogno \u00e8 raggiunto, ma Claudio, umiliato per il tradimento di lei e per il suo successo sul lavoro, la lascia trasferendosi a Milano. Anche Mauro, stanco dei capricci della ragazza, si rifiuta di consolarla. Brunetta, che \u00e8 tornata con Lionello, dal quale per\u00f2 si aspetta qualsiasi vigliaccata, durante una importante sfilata di moda, presenta Nagra al suo uomo. I due simpatizzano subito e si ripromettono di andare a cena insieme: tra i due sicuramente nascer\u00e0 qualcosa."}
{"id": "3324689", "revid": "1442080", "url": "https://it.wikipedia.org/wiki?curid=3324689", "title": "Andrea Stella (velista)", "text": "Affetto da paraplegia agli arti inferiori, conduce autonomamente un catamarano a vela con il quale porta avanti le attivit\u00e0 e le campagne di sensibilizzazione della Onlus da lui fondata.\nBiografia.\nNel 2004, a bordo del catamarano, intraprende \u201cBack to USA\u201d, un viaggio di ritorno a Miami, luogo del tragico incidente a seguito del quale perde l'uso degli arti inferiori. Dal viaggio sono tratti \u201cBack to Usa\u201d, un lungometraggio con la regia di Stefano Mordini, e \u201cIl ritorno in un istante\u201d, un libro fotografico con foto di Alessandro Brasile. Nel 2006 pubblica con Longanesi \u201cDue ruote sull'oceano\u201d in cui racconta i terribili momenti seguiti all'incidente e la rinascita avvenuta grazie alla costruzione de \u201cLo Spirito di Stella\u201d."}
{"id": "3324692", "revid": "228587", "url": "https://it.wikipedia.org/wiki?curid=3324692", "title": "Manual of Nearctic Diptera", "text": "Il Manual of Nearctic Diptera \u00e8 un trattato di entomologia, pubblicato, nell'arco di un decennio, nella seconda met\u00e0 del XX secolo, interamente dedicato alla tassonomia e alla filogenesi dei Ditteri dell'ecozona neartica.\nAnche se limitata fondamentalmente alla trattazione dei ditteri di una delle sette regioni zoogeografiche del pianeta, l'opera rappresenta una pietra miliare della letteratura scientifica in materia di ditterologia, per il volume dei contenuti sviluppati, il grado di approfondimento, il numero di autori coinvolti nel progetto. A questi aspetti si devono aggiungere alcune importanti peculiarit\u00e0: la standardizzazione della terminologia adottata nelle descrizioni morfologiche, l'uniformit\u00e0 delle rappresentazioni grafiche, e, sia pure con alcune incongruenze, la coerenza in ambito tassonomico.\nIl risultato di quest'opera \u00e8 di rilevanza tale che, a distanza di oltre un ventennio dall'uscita dell'ultimo volume, rappresenta ancora uno dei riferimenti bibliografici fondamentali e un modello sulla cui falsariga sono stati sviluppati o sono in corso di sviluppo altri trattati analoghi, dedicati ai Ditteri di altre regioni zoogeografiche.\nAmbito tematico e contesto storico.\nL'ordine dei Diptera \u00e8, per il numero di specie, per la diffusione, per l'interesse biologico, per le implicazioni di natura economica, medica, tecnologica, uno dei pi\u00f9 importanti nell'ambito della classe degli Insetti. Questi insetti, comunemente chiamati mosche, moscerini, zanzare o, in inglese, con i nomi comuni generali di \"true flies\" (\"vere mosche\") o \"two-winged flies\" (\"mosche a due ali\"), sono stati oggetto di attivi studi da parte dei naturalisti del XVIII e XIX secolo. La sostanziale uniformit\u00e0 morfologica che caratterizza questo ordine, tuttavia, ha portato alla produzione di un'ingente mole di informazioni che ha richiesto, per oltre un secolo e mezzo, un lento e faticoso lavoro di revisione della terminologia specifica, dell'interpretazione delle omologie, della sistematica, della nomenclatura.\nA partire dalla met\u00e0 dell'Ottocento, all'opera fondamentale dei naturalisti \"generalisti\" si \u00e8 sostituita quella pi\u00f9 specifica e approfondita di entomologi spesso specializzati in materia di ditterologia e, nell'ambito di questa, nello studio di gruppi sistematici pi\u00f9 o meno ristretti, talvolta limitati a singole famiglie o a gruppi di famiglie filogeneticamente vicine. Dall'Ottocento agli anni cinquanta del Novecento, la letteratura sviluppata ha migliorato e incrementato notevolmente le conoscenze, ma al tempo stesso ha prodotto un quadro confuso e controverso in quanto caratterizzato da molteplici incongruenze sia nella terminologia specifica sia nella nomenclatura tassonomica.\nDagli anni cinquanta agli anni sessanta, gli studi sulla tassonomia dei Ditteri si sono arricchiti con l'elaborazione dell'analisi cladistica. Basti pensare che uno dei ditterologi pi\u00f9 insigni del XX secolo, Willi Hennig, \u00e8 ritenuto uno dei padri della moderna cladistica. \u00c8 in questa fase storica che vengono prodotti i primi tentativi di riordino organico della tassonomia dei Ditteri, soprattutto a cavallo fra la seconda met\u00e0 degli anni sessanta e la prima met\u00e0 degli anni settanta, ad opera di Colless &amp; D.K. McAlpine (1970), Hennig (1971, 1973), Griffiths (1972), Rohdendorf (1974), Steyskal (1974). Gli schemi tassonomici di questi contributi, concentrati nell'arco di un decennio, erano tuttavia basati su presupposti fondamentalmente differenti, con criteri su base cladistica (Hennig, Steyskal), morfologica (Griffiths), evoluzionistica (Rohdendorf) e arrivavano a divergere notevolmente. In definitiva, i primi tentativi di riordino tassonomico si identificavano con opere di singoli Autori o facevano capo, comunque, a differenti scuole e mancavano di una coordinazione finalizzata alla standardizzazione dei criteri.\nIl Manual of Nearctic Diptera si sviluppa come lavoro che riunisce in modo coordinato i contributi di un ampio gruppo di esperti e presenta perci\u00f2 i requisiti per una larga condivisione da parte della comunit\u00e0 scientifica. Va precisato, tuttavia, che alcune incongruenze si riscontrano anche in quest'opera (cfr. paragrafi successivi).\nVa inoltre precisato che, contemporaneamente alla pubblicazione dell'opera, nel corso degli anni ottanta, si sviluppano studi paralleli che divergono nell'impostazione tassonomica e che sono successivamente ripresi nei lavori del ventennio successivo, modificando perci\u00f2 - almeno in alcune parti - l'albero sistematico proposto dal Manual of Nearctic Diptera. L'opera non va intesa perci\u00f2 come definitiva, bens\u00ec come un contributo fondamentale al lento processo di definizione dell'albero tassonomico dell'ordine, che si articola in una complessa e controversa letteratura prodotta nell'arco di sessanta anni. Alla fine del primo decennio del XXI secolo manca ancora uno schema tassonomico universalmente condiviso e le continue revisioni proposte ogni anno divergono talvolta sia nella tassonomia dei \"taxa\" di rango elevato sia in quella dei \"taxa\" di rango inferiore.\nIl Manual of Nearctic Diptera differisce sostanzialmente dai tradizionali cataloghi perch\u00e9 non si configura come un inventario di specie, giacch\u00e9 la trattazione dei \"taxa\" si ferma al rango di genere e perch\u00e9 dedica gran parte del contenuto alla descrizione della morfologia e della biologia dei \"taxa\" e alla loro determinazione. La dimensione del contesto operativo, peraltro, che si identifica in un'intera regione zoogeografica, ha consentito la raccolta di una considerevole mole di informazioni in una sola operam. Basti pensare che il Manual of Nearctic Diptera tratta circa 2150 generi distribuiti fra 108 famiglie.\nL'ambito geografico di riferimento \u00e8 costituito dai territori nordamericani del Canada e degli Stati Uniti d'America, comprese l'Alaska e la Florida, la Groenlandia e le Bermude. I territori del Messico sono compresi fino a gran parte dell'Altopiano centrale, considerando come confini con l'ecozona neotropicale i limiti che separano, da un lato, le alture su cui si estendono le foreste miste di latifoglie e aghifoglie, le praterie e le macchie xerofile e il deserto, dall'altro i bassopiani occupati da associazioni vegetali prettamente tropicali. Nelle chiavi analitiche sono stati inclusi anche generi assenti nel Neartico ma presenti in aree limitrofe, perch\u00e9 presumibilmente potrebbero rinvenirsi anche nella regione neartica. Infine, la trattazione era dichiaratamente incompleta in merito ai ditteri del Messico centrale, area ancora poco conosciuta.\nLo sviluppo del progetto.\nIl progetto del Manual of Nearctic Diptera nasce negli anni sessanta da un'iniziativa di un ente di ricerca governativo del Canada su proposta di James Chillcott, allora direttore della Sezione Ditteri dell'Entomology Research Institute di Ottawa. Obiettivo del progetto era la realizzazione di una risorsa bibliografica aggiornata che si sostituisse all'ormai obsoleto \"Families and Genera of North America Diptera\" (Curran, 1934). Il progetto viene autorizzato formalmente all'inizio del 1966 dal settore scientifico del dipartimento dell'agricoltura canadese (Research Branch, Agriculture Canada). Lo stesso Chillcott fu incaricato di dirigere il progetto con il coordinamento di un ristretto gruppo editoriale, composto da ricercatori dell'ente governativo, e con il contributo di oltre 50 specialisti, fra cui comparivano molti esperti internazionali in materia di tassonomia dei Ditteri.\nPoco pi\u00f9 di un anno dopo sopraggiunse la morte di Chillcott, nell'aprile del 1967. Lo sviluppo del progetto fu portato avanti dal gruppo editoriale, ma problemi di natura finanziaria e organizzativa hanno causato un forte rallentamento, interferendo sia con i tempi sia con la struttura della pubblicazione. Il programma prevedeva la stesura di due volumi da pubblicare contemporaneamente, ma i suddetti problemi hanno comportato l'uscita, nel 1981, del solo primo volume. All'epoca era prevista l'uscita del secondo volume a breve distanza di tempo, ma questo fu pubblicato sei anni dopo, nel 1987. Contestualmente alla preparazione del secondo volume ci fu una modifica alla struttura dei contenuti: in origine era prevista la trattazione della filogenesi in un unico capitolo nel secondo volume, ma l'argomento fu invece articolato in tre capitoli separati in un terzo volume, pubblicato nel 1989, a distanza di nove anni dall'uscita del primo.\nL'opera.\nL'opera, nel suo impianto definitivo, si compone di tre volumi, per complessive 1581 pagine articolate in 116 capitoli, cos\u00ec ripartiti:\nL'organizzazione dei contenuti \u00e8 cos\u00ec strutturata:\nI capitoli iniziali sono di particolare importanza perch\u00e9 definiscono le linee guida per l'uniformit\u00e0 dei contenuti sviluppati dai differenti Autori. Storicamente, infatti, la terminologia specifica adottata in materia di morfologia dei Ditteri \u00e8 condizionata dal ricorso frequente a sinonimie o, addirittura, a omonimie, aspetto che talvolta ha generato confusione, se non vere e proprie controversie, nell'interpretazione delle omologie. La standardizzazione della terminologia adottata nell'opera, per quanto non universalmente condivisa da tutti i ditterologi, ha favorito la propagazione di una terminologia pi\u00f9 uniforme e meno ambigua nella letteratura prodotta dagli anni ottanta ad oggi. Per quanto priva di ufficialit\u00e0, la terminologia proposta nel Manual of Nearctic Diptera rappresenta uno standard \"de facto\", in quanto ancora oggi \u00e8 adottata dalla maggior parte dei ditterologi.\nI capitoli che formano la parte pi\u00f9 consistente dell'opera, ovvero quelli dedicati alle singole famiglie, presentano una struttura sostanzialmente omogenea, prescindendo dalla quantit\u00e0 dei contenuti che differenziano le famiglie pi\u00f9 importanti e pi\u00f9 ricche di specie da quelle piccole e pi\u00f9 o meno conosciute. Ogni capitolo, curato in genere da uno o due specialisti della famiglia, si apre con una rappresentazione grafica d'insieme dell'adulto tipo, con una riproduzione fedele dei dettagli morfologici fondamentali per la caratterizzazione della famiglia. La parte iniziale del capitolo \u00e8 dedicata alla descrizione morfologica dell'adulto e, quando conosciuti, degli stadi giovanili, seguita dalle note informative relative alla biologia, all'etologia, all'ecologia, alla distribuzione geografica. La parte descrittiva si chiude in genere con un'esposizione riassuntiva della filogenesi, della tassonomia e della paleontologia della famiglia con gli eventuali riferimenti agli sviluppi storici. La seconda parte del capitolo \u00e8 invece dedicata alle chiavi analitiche per la determinazione dei generi e, in alcuni casi, dei gruppi sistematici intermedi (sottofamiglie e trib\u00f9). Il capitolo si chiude, infine, con la bibliografia di riferimento.\nAlcuni capitoli, dedicati alle famiglie pi\u00f9 conosciute, riportano anche una documentazione grafica di supporto alla descrizione analitica testuale, che mette a confronto i dettagli morfologici di una o pi\u00f9 regioni del corpo dei principali generi. In ogni modo i primi due volumi contengono una ricca documentazione grafica, rappresentata esclusivamente da disegni.\nIl capitoli del terzo volume differiscono dai precedenti perch\u00e9 dedicati ad un approfondimento della filogenesi e della classificazione nei \"taxa\" di rango superiore (sottordini, infraordini e superfamiglie). Pur trattandosi della pubblicazione pi\u00f9 recente, in ordine cronologico, il terzo volume \u00e8 anche quello pi\u00f9 superato dagli aggiornamenti nella letteratura prodotta nel ventennio successivo. Infatti, il grado di soggettivit\u00e0 insito nell'interpretazione delle apomorfie e delle plesiomorfie fa s\u00ec che una trattazione generalista, come si configura quella articolata nei tre capitoli del terzo volume, sia sovvertita, nelle conclusioni, da analisi cladistiche pi\u00f9 dettagliate che individuano in modo pi\u00f9 approfondito le relazioni filogenetiche nell'ambito di gruppi pi\u00f9 ristretti. La classificazione di alto livello dei Ditteri, pertanto, si colloca nell'insieme delle proposte di classificazione che si sono susseguite nel corso di mezzo secolo a partire dagli anni sessanta. Non mancano perci\u00f2, nella letteratura recente, rettifiche all'impianto tassonomico proposto nel Manual of Nearctic Diptera, che riguardano la struttura dell'aggregazione dei \"taxa\" di alto livello in sottordini e infraordini, con particolare riferimento ai clade parafiletici, o, pi\u00f9 nel dettaglio, l'inquadramento di \"taxa\" ai ranghi di famiglia, sottofamiglia, trib\u00f9 o la collocazione di generi o gruppi di specie in differenti posizioni sistematiche.\nA conferma di quanto detto, va segnalata la contraddizione presente nei capitoli 115 e 116 in merito alla differente concezione del \"taxon\" Muscomorpha da parte di Norman Earl Woodley (capitolo 115) e James Francis McAlpine (capitolo 116). In sostanza, i due Autori propongono nella stessa pubblicazione due differenti e controversi impianti tassonomici nella suddivisione ad alto livello del sottordine dei Brachycera.\nNel capitolo 115, dedicato alla filogenesi e alla classificazione dei Brachiceri inferiori (Orthorrhapha), Woodley suddivide il sottordine in quattro infraordini: Xylophagomorpha, Stratiomyomorpha, Tabanomorpha e Muscomorpha. In quest'ultimo include anche le linee meno primitive dei tradizionali Orthorrhapha, che fanno capo alle superfamiglie Nemestrinoidea, Asiloidea e Empidoidea, con l'eccezione dei Vermileonidae. Il grande clade monofiletico che tradizionalmente si identifica nella sezione dei Cyclorrhapha e che raggruppa circa la met\u00e0 delle famiglie dell'intero ordine, \u00e8 segnalato da Woodley con il nome Muscoidea e ridotto al rango di superfamiglia. Per la trattazione della filogenesi e della classificazione dei Muscoidea \"sensu Woodley\", l'Autore rimanda al capitolo 116, curato da McAlpine. Lo schema tassonomico di Woodley diverge da quello proposto nell'introduzione del primo volume: in sostanza, Woodley interpreta i Muscomorpha in senso esteso, includendovi anche tutti i \"taxa\" che nel primo volume componenvano gli Asilomorpha, ad eccezione, come si \u00e8 detto, della famiglia Vermileonidae.\nNel capitolo 116, dedicato alla filogenesi e alla classificazione dei Brachiceri superiori (Cyclorrhapha), McAlpine definisce l'infraordine Muscomorpha identificandolo con i Cyclorrhapha ed escludendone, quindi, tutti i gruppi tradizionalmente inclusi negli Orthorrhapha. La scelta di usare il nome Muscomorpha in luogo di Cyclorrhapha, secondo McAlpine, si basa sull'opportunit\u00e0 di mantenere un'omogeneit\u00e0 nella nomenclatura degli infraordini dei Brachiceri.\nIn sostanza, McAlpine conferma lo schema tassonomico proposto nel primo volume, mentre Woodley, nel capitolo precedente, introduce una revisione significativa. Woodley giustifica la sua impostazione considerando l'accezione estesa dei Muscomorpha come equivalente a quella degli altri infraordini, sulla base delle conoscenze finora acquisite in materia di filogenesi.\nMcAlpine, nella sua definizione di Muscomorpha cita le interpretazioni storiche del concetto di Muscomorpha, prendendo atto anche della tesi supportata da Woodley nel capitolo precedente, ma non concorda con tale impostazione in quanto riduce al semplice rango di superfamiglia un gruppo che raggruppa ben la met\u00e0 delle famiglie dell'intero ordine.\nAuthoring.\nGruppo editoriale di coordinamento.\nIl primo e il secondo volume riportano come componenti del gruppo editoriale di coordinamento sei ricercatori del Biosystematics Research Institute (Ottawa, Canada). Nell'ordine, si tratta di James Francis McAlpine, Bobbie Vernon Peterson, Guy Eaden Shewell, Herbert Teskey, John Richard Vockeroth e Douglas Montgomery Wood. Gli stessi risultano anche autori o coautori di alcuni capitoli dell'opera, nell'ambito delle loro specializzazioni tassonomiche:\nIl terzo volume non cita alcun gruppo di coordinamento ma riporta solo i quattro autori che hanno curato l'estensione dei tre capitoli: Art Borkent e D.M. Wood (cap. 114), N.E. Woodley (cap. 115) e J.F. McAlpine (cap. 116). Borkent, come i gi\u00e0 citati Wood e McAlpine, erano in organico nell'ente governativo canadese, mentre Woodley proveniva dal Systematic Entomology Laboratory del settore scientifico del Dipartimento dell'Agricoltura degli Stati Uniti (Agricultural Research Service).\nAltri Autori.\nAlla stesura dei capitoli della sezione tassonomica (capp. 6\u2013113) ha partecipato un consistente numero di specialisti in qualit\u00e0 di autori, coautori o consulenti, questi ultimi citati nella sezione \"Acknowledgments\" dell'introduzione al primo volume. Si tratta in gran parte di ricercatori o consulenti scientifici in organico a musei, istituzioni accademiche o enti di ricerca governativi del Canada e degli Stati Uniti d'America. Non mancano tuttavia alcuni esperti che fanno capo a istituzioni scientifiche di altri continenti, fatto questo che rende l'opera, a tutti gli effetti, un prodotto della comunit\u00e0 scientifica internazionale. Quello che segue \u00e8 l'elenco degli autori che hanno affiancato il gruppo editoriale, con relative nazionalit\u00e0 e istituzioni scientifiche di provenienza all'epoca della pubblicazione:\nAltri contributori.\nL'elenco dei contributori si completa con alcuni nomi che hanno partecipato in qualit\u00e0 di consulenti o altra funzione ma non direttamente alla stesura delle monografie:\nRelazioni con opere successive.\nIl Manual of Nearctic Diptera ha senza dubbio rappresentato un modello di riferimento a cui si sono ispirati progetti analoghi riferiti ad altre ecozone. Il comune denominatore di questi progetti \u00e8 il coinvolgimento di un numero elevato di esperti di ambito internazionale.\nNel 1989, Neal Luit Evenhuis pubblica un catalogo dei ditteri della regione australasiana, alla cui stesura hanno collaborato vari autori. A differenza del Manual of Nearctic Diptera, il lavoro di Evenhuis ha pi\u00f9 le prerogative del tradizionale catalogo: le parti descrittive relative alle singole famiglie sono pi\u00f9 contenute, non sono presenti chiavi di determinazione e i contenuti si concentrano sulla nomenclatura delle specie con relativi areali. Dal 1996 il catalogo si appoggia ad una versione online che riporta gli aggiornamenti della tassonomia\nAlla fine degli anni novanta \u00e8 stato pubblicato, in quattro volumi, il Manual of Palaearctic Diptera.\nNel 2009 e nel 2010 viene pubblicato, in due volumi, il Manual of Central American Diptera.\nNel 2009 sono state gettate le basi di un progetto dedicato alla regione afrotropicale, il Manual of Afrotropical Diptera. Il progetto, di durata quinquennale \u00e8 stato varato ufficialmente nel 2010 al 7\u00ba Congresso Internazionale di Ditterologia (Costa Rica) e si pone l'obiettivo della pubblicazione nel 2015. Una innovazione di quest'opera \u00e8 il coordinamento attraverso un sito Web ufficiale."}
{"id": "3324695", "revid": "767487", "url": "https://it.wikipedia.org/wiki?curid=3324695", "title": "Am\u00e9rico", "text": "Collegamenti esterni.\nSite ufficiale"}
{"id": "3324696", "revid": "125859293", "url": "https://it.wikipedia.org/wiki?curid=3324696", "title": "Vittorio Battarra", "text": "Carriera.\nCome interprete \u00e8 stato nel cast dello sceneggiato televisivo del 1965 \"La donna di fiori\"."}
{"id": "3324698", "revid": "247222", "url": "https://it.wikipedia.org/wiki?curid=3324698", "title": "Franco Petagna", "text": ""}
{"id": "3324703", "revid": "33689", "url": "https://it.wikipedia.org/wiki?curid=3324703", "title": "Xenon 2", "text": ""}
{"id": "3324704", "revid": "1570964", "url": "https://it.wikipedia.org/wiki?curid=3324704", "title": "Matteo Camera", "text": "Biografia.\nHa pubblicato lavori su vari aspetti della storia dell'Italia meridionale ed in particolare sulla storia di Amalfi.\nHa scoperto un denaro del XIII secolo con la legenda civitas amalfia.\nTra le sue pubblicazioni \"Gli annali delle due Sicilie\", \"Giovanna I e Carlo III di Durazzo\" e le \"Memorie storico diplomatiche di Amalfi\" con all'interno un saggio sul tar\u00ec di Amalfi. \u00c8 anche autore della \"Istoria della citt\u00e0 e costiera di Amalfi\", pubblicata a Napoli nel 1836."}
{"id": "3324708", "revid": "228587", "url": "https://it.wikipedia.org/wiki?curid=3324708", "title": "Palazzo dei Tribunali (Reggio Calabria)", "text": "Il Palazzo dei Tribunali di Reggio Calabria \u00e8 uno storico edificio posto nella parte alta del centro della citt\u00e0. Il manufatto architettonico occupa l'isolato delimitato dalle vie Girolamo Arcovito, Domenico Muratori e dalla piazza Castello. L'edificio, progettato dall'ingegnere Farinelli, venne iniziato nel 1915 e completato nel 1926. Attualmente il palazzo ospita gli uffici giudiziari della citt\u00e0 e, in particolare, vi si trovano la corte di Assise e la corte di Appello.L'edificio verr\u00e0 presto sostituito dal nuovo palazzo di giustizia.\nDescrizione architettonica.\nIl palazzo costituisce una della quinte di piazza Castello, si presenta con uno stile prettamente neoclassico e si segnala per la sua imponenza e le rientranze e sporgenze della facciata principale che mettono in evidenza il corpo di fabbrica centrale caratterizzato da alcune linee monumentali. Il terreno in pendio poneva problemi che furono risolti mediante l'articolazione del Palazzo in pi\u00f9 corpi: il corpo principale collegato con le altre parti da ampi corridoi e la grandiosa architettura degli esterni che contribuisce a dare un aspetto unitario e monumentale ad una struttura pensata con finalit\u00e0 di razionale distribuzione degli uffici. Il manufatto ha un impianto tipologico a doppia corte chiusa con copertura a terrazza e due piani fuori terra. Il fronte principale, di forma rettangolare e delimitato verticalmente da lesene piatte di ordine ionico poste agli spigoli, si eleva su un'ampia scalinata ad ordine unico, con un gigantesco colonnato ionico che scandisce le aperture. Il portale \u00e8 costituito da tre grandi aperture architravate sovrastate da tre grandi finestroni rettangolari tripartiti e chiusi da inferriate artisticamente lavorate che ripetono le stesse linee decorative dei cancelli degli ingressi. Ai suoi lati si susseguono due serie di finestre incorniciate e sormontate da un decorato cornicione lineare in aggetto al di sopra del quale si trovano decorazioni circolari incave. Il basamento in bugnato liscio contiene le aperture del seminterrato. La parte sommitale del manufatto inizia con una grandiosa trabeazione, poco sviluppata nel rilievo ma molto alta, sopra la quale poggia la ricca cornice di gronda e si conclude con un parapetto in muratura che si innalza in corrispondenza dell'ingresso principale. Gli altri prospetti, di altezza maggiore per il dislivello dell'isolato, ripetono le stesse linee architettoniche del prospetto principale e risultano divisi orizzontalmente da ricche cornici marcapiano."}
{"id": "3324710", "revid": "124123", "url": "https://it.wikipedia.org/wiki?curid=3324710", "title": "Jan van Aken", "text": "Biografia.\nSi dedic\u00f2 soprattutto alla pittura di paesaggi e animali e realizz\u00f2 acqueforti di vedute del Reno.\nSono giunte fino a noi 21 incisioni di quest'autore, eseguite in uno stile simile a quello di Herman Saftleven, di cui van Aken fu forse un allievo. Esegu\u00ec anche incisioni da proprie opere.\nQuest'autore non \u00e8 citato dai biografi della scuola olandese di pittura, come Arnold Houbraken: abbiamo perci\u00f2 poche notizie riguardanti la sua vita. Esiste comunque un suo ritratto, inciso da Jacobus Lutma nel 1653, che compare in un frontespizio per un gruppo di 12 disegni con la didascalia \"In hac tabella qui pingitur. Johannes ab Aken; qui pingit Paulus Vianensis; uterque arte celeberrimus\" e con a margine la scritta \"Johannes Lutma de oude inv. - Jacobus Lutma fecit et excudit\"."}
{"id": "3324717", "revid": "51032", "url": "https://it.wikipedia.org/wiki?curid=3324717", "title": "Giovanni Milton", "text": ""}
{"id": "3324719", "revid": "2000766", "url": "https://it.wikipedia.org/wiki?curid=3324719", "title": "HP-32S", "text": "La HP-32S \u00e8 una calcolatrice scientifica programmabile RPN messa in commercio da Hewlett-Packard nel 1988 e ritirata nel 1991. La 32S eredita le caratteristiche della HP-15C, anche se vengono rimosse le funzionalit\u00e0 per il calcolo con le matrici e vengono ridotte le funzionalit\u00e0 di calcolo con i numeri complessi.\nHP-32SII.\nLa HP-32SII aggiunge il calcolo algebrico, le frazioni e ha un secondo tasto shift. \u00c8 entrata in commercio nel 1991 e vi \u00e8 rimasta fino al 2002.\nProgramma di esempio.\nSi tratta di un programma che calcola il massimo comun divisore impiegando l'algoritmo di Euclide\n E01 LBL E\n E02 STO A\n F01 LBL F\n F02 \u00f7\n F03 FP\n F04 RCL A\n F05 x\n F06 1\n F07 x&gt;y?\n F08 GTO G\n F09 R(DOWN)\n F10 PSE\n F11 x&lt;&gt;A\n F12 RCL A\n F13 GTO F\n G01 LBL G\n G02 RCL A\n G03 RTN"}
{"id": "3324721", "revid": "760543", "url": "https://it.wikipedia.org/wiki?curid=3324721", "title": "Romain \u00c9douard", "text": "Ottenne il titolo di Grande maestro nel 2009, all'et\u00e0 di 19 anni.\nHa raggiunto il massimo rating FIDE nel giugno 2014, con 2702 punti Elo, numero 44 al mondo e 4\u00b0 tra i francesi .\nCollaborazioni.\nDal 2010 al 2014 \u00e8 stato uno dei secondi del gi\u00e0 Campione del mondo FIDE Veselin Topalov."}
{"id": "3324723", "revid": "203463", "url": "https://it.wikipedia.org/wiki?curid=3324723", "title": "\u00c9douard Romain", "text": ""}
{"id": "3324724", "revid": "38132869", "url": "https://it.wikipedia.org/wiki?curid=3324724", "title": "In utroque jure", "text": ""}
{"id": "3324725", "revid": "116947006", "url": "https://it.wikipedia.org/wiki?curid=3324725", "title": "Pier Belloni", "text": "Carriera.\nInizia a lavorare nel mondo del cinema a fine anni ottanta come assistente alla regia prima di Bruno Cortini in \"A Home in Rome\" e \"Colletti bianchi\" ed in seguito di Giacomo Battiato in \"Volevamo essere gli U2\" e \"Cronaca di un amore violato\". Fra gli anni ottanta e novanta lavora come direttore del cast ed aiuto regista in altre produzioni cinematografiche, televisive e pubblicitarie.\nHa debuttato come regista nel 2000 di un episodio della serie televisiva \"Questa casa non \u00e8 un albergo\" con Sabina Ciuffini, realizzandone anche la sceneggiatura. In seguito ha curato la regia di altre serie televisive italiane come \"R.I.S. - Delitti imperfetti\" (2007), \"Squadra antimafia - Palermo oggi\" (2009), \"Un paradiso per due\" (2010) e \"Il silenzio dell'acqua\" (2019-2020)."}
{"id": "3324734", "revid": "64860", "url": "https://it.wikipedia.org/wiki?curid=3324734", "title": "Alice Hollister", "text": " In carriera ha girato circa 90 film dal 1910 al 1925.\nBiografia.\nAlice Hollister nacque a Worcester (Massachusetts), da genitori di origini franco-canadesi. Nel 1905, a 19 anni, si spos\u00f2 con George K. Hollister, un direttore della fotografia che, pochi anni dopo, divent\u00f2 un pioniere dell'industria cinematografica con la Kalem Company a New York. I due ebbero una figlia, Doris Ethel, nata nel 1906, e un figlio, George Jr., nato nel 1908.\nQuando i Kalem Studios trasferirono una \"troupe\" in Florida per girarvi dei \"film\" in inverno, Alice Hollister accompagn\u00f2 suo marito. Fece Il suo debutto cinematografico nel 1910, come comparsa in piccole parti, quando si aveva bisogno di qualche figurante femminile. Recitare divenne la sua passione ed intraprese la carriera di attrice.\nUno dei suoi ruoli pi\u00f9 importanti fu quello di Maria Maddalena in \"From the Manger to the Cross; or, Jesus of Nazareth\" (1912), film diretto da Sidney Olcott e girato in Palestina, selezionato per essere inserito nel National Film Registry. \"The Vampire\" (1913) di Robert G. Vignola, la consacr\u00f2 come la prima vamp riconosciuta nella storia del cinema (un ruolo che verr\u00e0 reso celebre poco dopo da Theda Bara in \"A fool there was\"), tanto da ricevere al tempo l'appellativo di \"The original vampire\".\nSuo marito mor\u00ec nel 1952; lei nel 1973, all'et\u00e0 di 86 anni a Costa Mesa. I due furono sepolti insieme nel Gran Mausoleo, Columbarium of Solace a Forest Lawn Memorial Park Cemetery a Glendale, in California."}
{"id": "3324740", "revid": "3115", "url": "https://it.wikipedia.org/wiki?curid=3324740", "title": "St\u00e9phane Ferrara", "text": "Carriera da pugile.\nCampione di Francia professionale pesi medi nel 1982 dopo aver sconfitto Jacques Chinon, diventa numero 1 sfidante per il titolo europeo, ma \u00e8 stato sconfitto da Louis Acari\u00e8s 5 agosto 1983. Si ritir\u00f2 dal ring l'anno successivo con 22 vittorie a suo bottino contro 2 sconfitte e 2 pareggi."}
{"id": "3324741", "revid": "290948", "url": "https://it.wikipedia.org/wiki?curid=3324741", "title": "Degradazione (chimica)", "text": ""}
{"id": "3324743", "revid": "643494", "url": "https://it.wikipedia.org/wiki?curid=3324743", "title": "U-52", "text": "L'U-52 fu un sommergibile tedesco tipo VIIB al servizio della Marina militare tedesca durante la seconda guerra mondiale. Partecip\u00f2 alla battaglia dell'Atlantico, affondando 13 navi, e fu a sua volta inabissato dal suo stesso equipaggio a Kiel, il 3 maggio 1945.\nStoria.\nL'\"U-52\" fu completato nei cantieri Germaniawerft di Kiel il 21 dicembre 1938 ed entr\u00f2 in servizio nella \"Kriegsmarine\" (la marina militare nazista) il 4 febbraio 1939 affidato al \"Oberleutnant zur See\" Wolfgang Barten. Il primo pattugliamento di guerra inizi\u00f2 il 19 agosto a Kiel e termin\u00f2, senza alcun affondamento di navi nemiche, nella stessa citt\u00e0 il 17 settembre.\nIl 14 novembre il comando pass\u00f2 al \"Kapit\u00e4nleutnant\" Otto Salman e per l'\"U-52\" questo fu il periodo d'oro della sua carriera; infatti l'ordine di attaccare le tredici navi che l'\"U-52\" affond\u00f2 durante tutta la sua vita operativa part\u00ec proprio da quest'ufficiale. Il 20 febbraio 1940 il sommergibile part\u00ec per Helgoland da dove diresse per Wilhelmshaven, salvo poi tornare a Helgoland il 27 febbraio. Lo stesso giorno inizi\u00f2 il secondo giro di pattuglia nell'oceano Atlantico che si concluse, ancora senza vittorie, a Wilhelmshaven il 4 aprile. Tre giorni dopo, l'\"U-52\" ripart\u00ec per il mare aperto, ma quando ritorn\u00f2 a Kiel, il 29 aprile, ancora non aveva affondato nessuna imbarcazione nemica.\nL'\"U-52\" fece le prime vittime nel corso della sua quarta uscita in mare, avvenuta dall'8 giugno al 21 luglio 1940 (con termine alla base sottomarina di Lorient). Il 19 giugno furono affondati il mercantile britannico \"The Monarch\" di 823 tonnellate, raggiunto da un siluro alle 04:57 ad ovest di Belle \u00cele, e il cargo belga \"Ville de Namur\" da 7.463 tonnellate, colpito da due siluri alle 20:05 e affondato nel giro di cinque minuti ad ovest di La Rochelle. Otto Salman, il comandante dell'\"U-52\", ritenne che il cargo belga stesse trasportando armi nascoste sotto una struttura di legno sul ponte, che in realt\u00e0 era una stalla per cavalli. Alle 4:11 del 21 giugno, l''\"U-52\" lanci\u00f2 un siluro sul mercantile finlandese \"Hilda\" (1.144 t), che affond\u00f2 nel Golfo di Biscaglia. L'ultima vittoria conseguita da Salman, nel corso del pattugliamento, giunse il 14 luglio 1940 (una settimana prima del ritorno a Lorient) ai danni del mercantile greco \"Thetis A.\" da 4.111\u00a0t, avvistato alle 16:33 e centrato a met\u00e0 scafo da un siluro alle 18:13 a sud-ovest delle Isole Scilly. Il siluro non esplose, ma cinque minuti dopo, un altro affond\u00f2 la nave.\nQuasi altrettanto fortunato fu il quinto pattugliamento. L'\"U-52\" salp\u00f2 da Lorient per intercettare il convoglio HX-60 il 27 luglio 1940 e il 4 agosto affond\u00f2 tre mercantili, tutti battenti bandiera britannica e tutti a nord-ovest di Gweedore: il \"Gogovale\" e il \"King Alfred\" (rispettivamente 4.586 e 5.272 tonnellate, colpiti verso le 3:35), e il \"Geraldine Mary\" (7.244 tonnellate, spezzato a met\u00e0 da un siluro alle 9:22 e affondato due ore dopo). L'azione non fu indolore per l'\"U-52\", che fu danneggiato da cariche di profondit\u00e0 che lo costrinsero a circa tre mesi di riparazioni una volta rientrato il 13 agosto a Kiel. Il 17 novembre 1940 l'\"U-52\" e il suo equipaggio ripartirono per una nuova missione, stavolta per arrecare danno al convoglio HX-90. Alle 7:25 del 2 dicembre, Salman diede il via libera al lancio dei siluri che affondarono il mercantile britannico \"Goodleigh\" da 5.448 tonnellate; circa dieci minuti dopo, un altro mercantile britannico, il \"Tasso\", di 1.586 tonnellate, affond\u00f2 dopo essere colpito da un siluro dell'\"U-52\". Entrambe le imbarcazioni furono avvistate al largo di Gweedore. Il 22 gennaio 1941 l'\"U-Boot\" moll\u00f2 nuovamente gli ormeggi da Lorient per una nuova crociera. La mattina del 4 febbraio fu avvistato e affondato il mercantile norvegese \"Ringhorn\" di 1.298 tonnellate (parte del convoglio OB-280) e il 10 febbraio stessa sorte tocc\u00f2 al mercantile britannico \"Canford Chine\" (parte del convoglio OG-52) di 3.364 tonnellate, finito in fondo al mare a sud-ovest di Rockall. Ottenuti questi due successi, l'\"U-52\" torn\u00f2 a Lorient il 24 febbraio.\nIl 3 aprile 1941, Otto Salman port\u00f2 l'\"U-52\" nella sua ultima missione di guerra. Il 10 aprile fu affondato il mercantile olandese \"Saleier\" di 6.563 tonnellate, rimasto isolato dal convoglio OB-306 di cui faceva parte e inabissatosi dopo circa un'ora; quattro giorni dopo, il 14 aprile, l'\"U-52\" mise a segno la sua ultima vittoria nel corso della guerra, affondando al largo di capo Farvel il traghetto belga \"Ville de Li\u00e8ge\" da 7.430 tonnellate. Il sommergibile approd\u00f2 a Kiel il 1\u00ba maggio 1941 senza mai aver perso un uomo durante operazioni di guerra.\nIl comando pass\u00f2 quindi a vari ufficiali e l'\"U-52\" fu destinato nella riserva fino all'ottobre 1943, quando fu danneggiato da un bombardamento aereo a Danzica. Trasferito a Kiel, non ritorn\u00f2 mai pi\u00f9 operativo e il 3 maggio 1945 l'equipaggio lo affond\u00f2 per non farlo cadere in mano Alleata. In totale affond\u00f2 13 navi per complessive 56.333 tonnellate."}
{"id": "3324744", "revid": "110157", "url": "https://it.wikipedia.org/wiki?curid=3324744", "title": "Ponte Umberto I (Torino)", "text": "Il ponte Re Umberto I \u00e8 un ponte che attraversa il fiume Po nella citt\u00e0 di Torino e permette di collegare corso Vittorio Emanuele II con corso Moncalieri e corso Fiume.\nStoria e descrizione.\nIn seguito ai problemi di sicurezza del'adiacente ponte in ferro ponte Maria Teresa (poco pi\u00f9 a nord, poi abbattuto nel 1906) che si manifestarono alla fine del XIX secolo, iniziarono a susseguirsi le ipotesi per la costruzione di un nuovo ponte. Le societ\u00e0 di canottaggio premevano affinch\u00e9 si realizzasse un ponte a una sola campata, ma gli studi evidenziarono come tale ipotesi sarebbe stata troppo costosa e difficile da realizzare e, alla fine, fu scelto il progetto a tre campate, su disegni di Vincenzo Micheli ed Enrico Ristori.\nI lavori per la costruzione durarono quattro anni, e il ponte venne inaugurato nel 1907, alla presenza di Vittorio Emanuele III di Savoia. Dopo aspre critiche per la troppa linearit\u00e0 del progetto, vennero aggiunte ai quattro angoli del ponte delle statue rappresentanti il \"Valore sul campo di battaglia\", la \"Piet\u00e0\", di Luigi Contratti e \"la Maest\u00e0 che protegge l'Arte\" e la \"Maest\u00e0 che protegge l'Industria\", realizzate da Cesare Reduzzi ed in seguito a questa modifica il ponte fu inaugurato una seconda volta durante l'esposizione Universale del 1911."}
{"id": "3324747", "revid": "30753", "url": "https://it.wikipedia.org/wiki?curid=3324747", "title": "WWE WrestleMania 18", "text": ""}
{"id": "3324748", "revid": "30753", "url": "https://it.wikipedia.org/wiki?curid=3324748", "title": "WrestleMania 18", "text": ""}
{"id": "3324750", "revid": "767487", "url": "https://it.wikipedia.org/wiki?curid=3324750", "title": "Mike Clark (batterista)", "text": "La carriera di Mike Clark ebbe inizio con il gruppo di Herbie Hancock nei primi anni 1970 dove fu riconosciuto a livello internazionale come uno dei pi\u00f9 eminenti batteristi funk e jazz americani.\nSpesso definito come il \"Tony Williams del funk\", Mike si considera invece un batterista jazz, e di fatto \u00e8 diventato uno dei pi\u00f9 vitali del genere. Ha suonato con grandi del jazz come Herbie Hancock e Chet Baker, nella sua lunga carriera.\nEx membro della facolt\u00e0 di Drummers Collective, il suo libro Funk Drumming: Innovative Grooves &amp; Advanced Concepts \u00e8 stato pubblicato lo scorso anno da Hal Leonard ed \u00e8 considerato un best seller."}
{"id": "3324751", "revid": "1305772", "url": "https://it.wikipedia.org/wiki?curid=3324751", "title": "Taddeo da Montefeltro", "text": "Nella famiglia Da Montefeltro ci furono vari esponenti con il nome Taddeo:"}
{"id": "3324753", "revid": "339392", "url": "https://it.wikipedia.org/wiki?curid=3324753", "title": "Steven Regal", "text": ""}
{"id": "3324756", "revid": "533647", "url": "https://it.wikipedia.org/wiki?curid=3324756", "title": "Diocesi di Civitanova", "text": "La diocesi di Civitanova (in latino: \"Dioecesis Cluentensis\") \u00e8 una sede soppressa e sede titolare della Chiesa cattolica.\nStoria.\nIl \"vicus Cluentum\" (o \"Clientis\"), l'attuale Civitanova Marche, fu sede di un'antica diocesi, attestata sul finire del V secolo nell'epistolario di papa Gelasio I (492-496). Nei pressi di questa localit\u00e0 potrebbe aver subito il martirio san Marone, menzionato nel martirologio geronimiano al 15 aprile.\nSono due le lettere di papa Gelasio I nelle quali si fa menzione di questa diocesi. In una prima lettera (circa 494-495), il pontefice si indirizza a Filippo e Geronzio, vescovi la cui sede episcopale non \u00e8 indicata, ma che forse potrebbero essere identificati rispettivamente con i vescovi di Numana e di Camerino o Valva; i due prelati sono incaricati di rispondere alla petizione della \"plebs Clientensis\", sprovvista del suo pastore da lungo tempo e scontenta del vescovo che \u00e8 stato loro proposto, a causa della sua mediocrit\u00e0. Filippo e Geronzio ricevono dal pontefice l'ordine di convocare in assemblea il clero, i diaconi e il popolo di Cluento.\nIn una seconda lettera (circa 495-496), papa Gelasio da mandato agli stessi Filippo e Geronzio di ordinare \"presbyterum\" il diacono Gaudioso di Cluento, previa una indagine sulle qualit\u00e0 del candidato e su eventuali impedimenti che possano ostacolarne l'ordinazione. Secondo Lanzoni, il termine \"presbyter\" \u00e8 sinonimo di \"episcopus\"; in questo caso Gaudioso sarebbe l'unico vescovo storicamente attestato della diocesi. Pietri invece si limita a riportare le informazioni contenute nella lettera di papa Gelasio, secondo la quale Gaudioso era un diacono scelto per l'ordinazione sacerdotale.\nQueste due lettere di papa Gelasio sono l'unica testimonianza storica sull'esistenza della diocesi di Cluento, la quale, secondo Duchesne, scomparve in seguito all'invasione longobarda.\nDal 1970 Civitanova \u00e8 annoverata tra le sedi vescovili titolari della Chiesa cattolica; dal 16 dicembre 1995 l'arcivescovo, titolo personale, titolare \u00e8 Claudio Maria Celli, gi\u00e0 presidente del Pontificio Consiglio delle Comunicazioni Sociali."}
{"id": "3324757", "revid": "287204", "url": "https://it.wikipedia.org/wiki?curid=3324757", "title": "Romain Edouard", "text": ""}
{"id": "3324760", "revid": "339392", "url": "https://it.wikipedia.org/wiki?curid=3324760", "title": "No Disqualification Match", "text": ""}
{"id": "3324761", "revid": "339392", "url": "https://it.wikipedia.org/wiki?curid=3324761", "title": "No Dq Match", "text": ""}
{"id": "3324762", "revid": "84184", "url": "https://it.wikipedia.org/wiki?curid=3324762", "title": "Gerarchia esponenziale", "text": "Nella teoria della complessit\u00e0 computazionale, la gerarchia esponenziale \u00e8 una gerarchia di classi di complessit\u00e0, che inizia con EXPTIME:\ne continua con\ne cos\u00ec via.\nAbbiamo P \u2282 EXPTIME \u2282 2-EXPTIME \u2282 3-EXPTIME \u2282 \u2026. Diversamente dal caso analogo della gerarchia polinomiale, il teorema della gerarchia temporale garantisce che queste inclusioni sono corrette; cio\u00e8, che vi sono linguaggi in EXPTIME ma non P, in 2-EXPTIME ma non in EXPTIME e cos\u00ec via.\nL'unione di tutte le classi nella gerarchia esponenziale \u00e8 la classe ELEMENTARY."}
{"id": "3324763", "revid": "1305772", "url": "https://it.wikipedia.org/wiki?curid=3324763", "title": "Filipacchi", "text": ""}
{"id": "3324773", "revid": "767487", "url": "https://it.wikipedia.org/wiki?curid=3324773", "title": "Shenandoah (film 1913)", "text": "Shenandoah \u00e8 un cortometraggio muto del 1913 diretto da Kenean Buel. Il film, un corto in tre rulli, \u00e8 l'adattamento di un lavoro teatrale di Bronson Howard.\nProduzione.\nProdotto dalla Kalem Company\nDistribuzione.\nIl film fu distribuito dalla General Film Company che lo fece uscire in sala il 4 luglio 1913."}
{"id": "3324778", "revid": "30753", "url": "https://it.wikipedia.org/wiki?curid=3324778", "title": "WrestleMania XXI", "text": ""}
{"id": "3324780", "revid": "729019", "url": "https://it.wikipedia.org/wiki?curid=3324780", "title": "Battaglia di Ane", "text": "La battaglia di Ane (in olandese: \"Slag bij Ane\") si combatt\u00e9 il 28 luglio 1227, nei pressi della piccola localit\u00e0 olandese di Ane, fra le truppe del vescovo-principe di Utrecht Otto II di Lippe e quelle guidate da Rudolf II di Coevorden rafforzate dagli abitanti della Drenthe. Le truppe di Utrecht erano costituite da aristocratici bene armati; quelle della Drenthe erano costituite in gran parte da contadini equipaggiati con i soli arnesi da lavoro. Vinsero inaspettatamente questi ultimi, soprattutto a causa della migliore conoscenza del territorio.\nAntefatto.\nIn et\u00e0 medievale la citt\u00e0 di Utrecht (Paesi Bassi) fu capitale di un potente principato ecclesiastico. Fin dall'VIII secolo i vescovi di Utrecht esercitarono il potere temporale nella citt\u00e0 di Utrecht e nei suoi dintorni: un territorio, detto \u00ab\"Sticht\"\u00bb, corrispondente all'attuale provincia di Utrecht. Tra il 1024 e il 1046 i vescovi di Utrecht ottennero dagli imperatori Corrado II ed Enrico III, come feudi anche le contee di Drenthe, Salland e Twente e le citt\u00e0 di Groninga e Deventer. I nuovi territori non erano in continuit\u00e0 con quelli dello \"Sticht\", perch\u00e9 vi si interponevano i territori della Ducato di Gheldria (attuale provincia della Gheldria, in lingua olandese \"Gelderland\"); furono chiamati \u00ab\"Oversticht\"\u00bb e corrispondono \"grosso modo\" alle attuali province di Drenthe e di Overijssel.\nIl potere dei principi-vescovi di Utrecht sull'\"Oversticht\", tuttavia, rimase generalmente soltanto nominale, sia per la resistenza degli abitanti a riconoscere l'autorit\u00e0 vescovile, sia per una serie di vescovi deboli che si era succeduta nella diocesi Utrecht. Per esempio, uno di costoro, Hardbert, vescovo di Utrecht dal 1139 al 1150, aveva nominato i suoi fratelli Ludolf e Leffard burgravi rispettivamente di Groninga e Coevorden, dando cos\u00ec origine \"in loco\" a due dinastie autonome da Utrecht e rivali fra di loro.\nNel 1215 venne nominato vescovo di Utrecht Otto II. Nato in una famiglia aristocratica della Vestfalia da cui erano usciti guerrieri ed ecclesiastici, gi\u00e0 prevosto del duomo di Utrecht, Otto II era tuttavia anche un militare di grande esperienza: dal 1217 al 1222 fu a fianco di Andrea II d'Ungheria alla Quinta crociata nel corso della quale partecip\u00f2 fra l'altro all'assedio e alla presa di Damietta in Egitto (1218-1219). Ritornato in patria nel 1223, Otto II si impegn\u00f2 a ripristinare anche con la forza l'autorit\u00e0 di Utrecht sui territori della diocesi. Pertanto, con una serie di azioni militari, dapprima sottomise i territori del Veluwe e del Salland che si erano resi autonomi dalla diocesi, combatt\u00e9 poi contro i potenti conti di Holland e di Gelre (con i quali firmer\u00e0 nel 1226 un trattato di pace favorevole anche grazie all'appoggio del legato pontificio Corrado di Urach), e infine decise di sottomettere i ribelli dell'\"Oversticht\" restii a riconoscere l'autorit\u00e0 di Utrecht, preparando una spedizione contro il castellano di Coevorden Rudolf II.\nNell'estate del 1227 Otto II decise di conquistare il castello di Coevorden, approfittando della lontananza del castellano Rudolf, impegnato nell'assedio di Groninga retta dal prefetto Egbert parente peraltro dello stesso Rudolf perch\u00e9 discendente anch'egli dal vescovo Hardbert. Con la promessa di indulgenze e di un ricco bottino, il vescovo di Utrecht radun\u00f2 nei pressi della cittadina di Ommen un esercito in cui militavano numerosi uomini d'arme, tra i quali i conti d'Olanda, di Gheldria, di Bentheim e il duca di Kleve, con l'obiettivo di distruggere Coevorden. Militavano nel campo del vescovo, inoltre, i nemici di Rudolf: Egbert, il prefetto di Groninga, e i Frisoni, che temevano soprattutto la concorrenza commerciale di Coevorden. Rudolf poteva contare soltanto sul suo piccolo esercito, sull'appoggio dei Gelkinge, un'importante famiglia di commercianti di Groninga avversaria di Egbert, e sul sostegno dei contadini della Drenthe, i quali temevano il ritorno del dominio dei principi-vescovi di Utrecht per ragioni non chiare, probabilmente perch\u00e9 temevano il ripristino delle decime. Sulla carta lo scontro sembrava impari: l'esercito del vescovo di Utrecht era molto numeroso, composto da guerrieri di professione bene armati, forte soprattutto di circa 500 esperti cavalieri; l'esercito del castellano di Coevorden era costituito da pochi soldati professionisti, soprattutto arcieri, da qualche cittadino di Groninga appartenente alla famiglia Gelkinge, e da contadini della Drenthe, di ambo i sessi, armati degli attrezzi da lavoro (zappe, falci, roncole, asce).\nSvolgimento.\nConosciamo l'andamento della guerra attraverso \"Quedam narracio de Groninghe\", una cronaca scritta probabilmente da uno dei partecipanti allo scontro dalla parte del vescovo. Avvisato della marcia dell'esercito di Otto II verso il castello di Coevorden, Rudolf interruppe l'assedio di Groninga e, con una marcia a tappe forzate, guid\u00f2 i suoi uomini verso sud. Strada facendo, le file del piccolo esercito di Rudolf si infoltirono con gli abitanti dei villaggi della Drenthe. Le truppe della Drenthe intercettarono infine quelle di Utrecht nei pressi di Ane.\nNon \u00e8 nota con certezza la sede dello scontro. Alcuni ritengono sia avvenuto un po' pi\u00f9 a nord di Ane, laddove qualche anno dopo venne eretto il monastero cistiercense di \"Mari\u00ebnkamp\". Secondo la \"Narracio\", Rudolf riusc\u00ec ad attirare i suoi avversari in una \u00abzona paludosa di oltre mezzo miglio di larghezza, senza alberi o cespugli\u00bb; in base a queste indicazioni, la sede fu identificata con una localit\u00e0 paludosa, a nord-est di Ane, chiamata \"Mommenryte\". Lo scontro avvenne in ogni modo in una localit\u00e0 che le truppe del vescovo non conoscevano, nella quale invece contadini della Drenthe si muovevano agevolmente. Descrive la \"Narracio\":\nNelle file dei militari di Utrecht fu una strage. Circa 400 cavalieri furono uccisi e numerosi altri, fra cui il conte di Gheldria, fatti prigionieri. Lo stesso vescovo di Utrecht fu ucciso dopo essere stato mutilato orribilmente: i contadini, \u00abimmaginando essi che il suo sagro carattere fosse attaccato alla tonsura, gliela strapparono colla cute, per non essere riputati sacrileghi nel dargli la morte\u00bb.\nConseguenze.\nLa sconfitta dei guerrieri di professione da parte di contadini male armati suscit\u00f2 grande impressione in tutta Europa. Papa Gregorio IX band\u00ec una specie di crociata contro gli abitanti della Drenthe promettendo l'indulgenza plenaria a chiunque vi avesse partecipato; nomin\u00f2 poi vescovo di Utrecht il vescovo di Paderborn Wilbrand van Oldenburg, anch'egli esperto militare per aver partecipato alla Quinta crociata. Il nuovo vescovo intraprese alcune spedizioni militari nell'Oversticht con l'aiuto dei Frisoni, ma con scarsi risultati; riusc\u00ec a vendicare la morte del suo predecessore mettendo a morte Rudolf II di Coevorden, dopo averlo catturato a tradimento e averlo fatto torturare. Dopo la morte di Wilbrand (1233) il successivo vescovo di Utrecht, Otto di Holland, trov\u00f2 una soluzione pacifica: diede autonomia agli abitanti della Drenthe in cambio dell'edificazione di un convento cisterciense ad Ane a ricordo di Otto II: il convento \"Mari\u00ebnkamp\" (Santa Maria in Campo). Il luogo si rivel\u00f2 tuttavia poco adatto, per cui nel 1258 il convento fu trasferito da Ane in una nuova localit\u00e0, attorno alla quale nei secoli successivi si svilupp\u00f2 Assen, l'attuale capoluogo di provincia della Drenthe.\nA ricordo della battaglia, nel 1967 ad Ane fu eretto un monumento sul quale \u00e8 scritto in \"Drents\", il dialetto della Drenthe: \"Slag bi'j Aone, 28 juli 1227, zie vocht'n ok veur oenze vri'jheid\" (\"Battaglia di Ane, 28 luglio 1227, Essi combatterono anche per la nostra libert\u00e0\")"}
{"id": "3324781", "revid": "1504506", "url": "https://it.wikipedia.org/wiki?curid=3324781", "title": "Ercolani della Rocca", "text": "Ercolani della Rocca \u00e8 un'illustre ed influente famiglia umbro marchigiana.\nOriginaria di Pergola nel ducato di Urbino si \u00e8 diramata nel corso dei secoli a Senigallia, Ancona, Foligno e Perugia.\nSecolarmente legata ai Della Rovere di Urbino e in seguito ai Farnese di Parma, venne da questi ultimi decorata nel 1692 del titolo di marchese di Fornovo e di Rocca Lanzona (nel ducato farnesiano di Parma e Piacenza).\nNella sua lunga storia \u00e8 stata ricevuta per giustizia nell'Ordine Costantiniano di San Giorgio di Parma, insignita del grandato di Spagna e dell'Ordine della Concezione.\nNel corso dei secoli ha stretto alleanza con illustri casati fra cui Capocaccia, Mastai, Nembrini Gonzaga, Gaddi Pepoli.\nDa Pergola a Senigallia.\nLa famiglia Ercolani \u00e8 originaria di Pergola, piccolo centro delle Marche un tempo appartenente al ducato di Urbino.\nLe prime notizie certe risalgono alla fine del XVI secolo quando alcuni membri si trasferiscono nella citt\u00e0 di Senigallia attratti dall'antica e frequentata Fiera Franca dove in origine praticavano la \"mercatura\" e dove ben presto, grazie alla posizione raggiunta, furono aggregati al ceto nobile cittadino.\nL'ascrizione al ceto nobile comportava la possibilit\u00e0 di esercitare le cariche pubbliche e far parte del Consiglio civico.\nIl patriziato.\nLa citt\u00e0 di Senigallia ha sempre goduto nella sua storia di ampia autonomia e giurisdizione nei suoi organi di governo.\nPer questo motivo sin dal XVI secolo \u00e8 esistito al suo interno un ceto nobile distinto da quello civico.\nPer secoli le famiglie ascritte al ceto nobile, e fra queste anche gli Ercolani, hanno goduto del trattamento di Patrizio di Senigallia con successione maschile a tutti i discendenti.\nL'ascesa sociale e l'istituzione del beneficio.\nVerso la met\u00e0 del XVII secolo gli Ercolani di Senigallia sono rappresentati dai figli di Ercole, Agostino e Girolamo, ma ben presto quest'ultimo viene a mancare:\nmuore nel 1667 a soli 36 anni.\nIl fratello Agostino si sposa due volte: in prime nozze con Margherita\nCapocaccia ed in seconde con Bianca Vincenti (o Vincenzi).\nIl notevole patrimonio accumulato e quello ereditato gli consentono di istituire, a favore di uno dei suoi figli, un beneficio ecclesiastico di grande prestigio che viene dotato per sessantamila scudi romani. Il designato ha l'obbligo di risiedere a Roma e mantenersi in una posizione ragguardevole presso la Corte pontificia.\nL'ascesa sociale della casata coincise con il conferimento da parte del duca di Parma Ranuccio II Farnese del titolo di marchese con successione maschile primogenita nel 1692.\nIl primo prelato.\nIl primo ad essere investito del beneficio ecclesiastico fu Giuseppe Maria Ercolani nato a Pergola il 20 giugno 1673 e morto a Roma nel 1759.\nFiglio del marchese Agostino Ercolani, Giuseppe Maria fu un personaggio a tutto tondo. Prelato e valente giurista, studi\u00f2 teologia e diritto a Roma e Urbino dove strinse una fortunata e duratura amicizia con il futuro papa Clemente XI.\nScrisse versi e come poeta fu accolto nell'Accademia dell'Arcadia di Roma con il nome di Neralco Arcade. I componimenti pi\u00f9 noti sono le Rime e un Canzoniere sacro intitolato a Maria.\nSi interess\u00f2 anche di architettura, partecipando in prima persona alla costruzione dei Portici Ercolani e della Porta Lambertina a Senigallia. Scrisse numerosi trattati fra cui \"I tre ordini di architettura\", una \"Descrizione del Colosseo romano, del Pantheon e del tempio Vaticano\", ed anche un \"Compendio di geografia\".\nNell'edizione del 1834 delle Rime sacre viene ricordato con queste parole:\n\"Monsignor Giuseppe Maria Ercolani dei Marchesi di Fornuovo e Rocca Lanzona Patrizio Sinigagliese nacque nella citt\u00e0 della Pergola nel 1672. Moltissimo si distinse colla sua dottrina, colla sua piet\u00e0, e colle sue virt\u00f9. Fu versatissimo nelle facolt\u00e0 legali, Referendario dell'una e dell'altra Segnatura [Apostolica], Principe dell'Accademia degli Infecondi e Arcade di Roma nell'anno 1723.\"\nIn sua memoria nel Bosco Parrasio fu innalzata per volont\u00e0 di Clemente XI una lapide con il suo ritratto. Alla sua morte venne \"con nobile apparato\" esposto e tumulato nella chiesa di San Salvatore in Lauro in via Giulia a Roma.\nIl cardinale Luigi Ercolani.\nIl secondo esponente della casata a godere del beneficio ecclesiastico fu il cardinale Luigi Maria Ercolani, nato a Foligno il 17 ottobre 1758.\nIl casino delle Grazie a Senigallia.\nUn'importante residenza degli Ercolani a Senigallia fu la villa delle Grazie, oggi conosciuta come villa Mastai De Bellegarde.\nLa storia ha inizio nel 1664, anno in cui la famiglia Ercolani acquista il versante sud di una collina nelle vicinanze di Senigallia, in localit\u00e0 \"Le Grazie\", di propriet\u00e0 dell'ospedale di Santa Maria della Misericordia per edificarvi un casino di campagna.\nLa costruzione della villa ha inizio nel 1667 ad opera del marchese Agostino Ercolani, in forma di residenza di campagna dove dimorare durante l'estate.\nNel terreno della villa, delimitato da una recinzione muraria, si trovavano numerosi edifici accessori: cisterne per l'acqua, magazzini, stalle, serre, mulini per l'olio e una casa per il fattore.\nNel 1851 il casino perviene al conte Luigi Mastai Ferretti, nipote di papa Pio IX e congiunto degli Ercolani.\nDopo il passaggio della propriet\u00e0 nelle mani del conte Luigi e in seguito al suo matrimonio con la principessa Teresa del Drago nel 1858, il casino \u00e8 oggetto di un significativo intervento di ristrutturazione che trasforma quella che era una signorile casa di campagna in una villa vera e propria.\nOltre alla riconfigurazione degli interni viene attuata la sistemazione a parco e giardino di tutta l'area di pertinenza della villa.\nLa committenza Ercolani a Luigi Vanvitelli.\nNel corso del XVIII secolo gli Ercolani consolidano la loro posizione sociale attraverso un'abile politica matrimoniale estendendo gli interessi familiari nella citt\u00e0 di Ancona.\nNegli periodo 1736-1739 il marchese Gianbattista Ercolani incarica Luigi Vanvitelli della ristrutturazione e dell'ampliamento dell'androne di ingresso del suo palazzo anconitano.\nIl progetto solo parzialmente realizzato e con successive modifiche consisteva nella creazione al piano terra di un vasto atrio d'ingresso a tre navate su tre campate a crociera su colonne tuscaniche.\nL'estinzione del ramo primogenito e l'ascesa di Pio IX.\nCon la morte senza eredi di Agostino Ercolani nel 1796 termina il ramo senigallese degli Ercolani.\nFiglio di Ercole Maria, Agostino fu l'ultimo investito del titolo di marchese di Fornovo e di Rocca Lanzona.\nIl patrimonio della primogenitura passa agli eredi, mentre della prelatura ne viene\ninvestito inizialmente Giovambattista Gaddi, nipote del cardinale Luigi Ercolani.\nNel 1827, data l'et\u00e0 avanzata del Gaddi, la prelatura con autorizzazione di Leone XII passa a Giovanni Maria Mastai Ferretti futuro papa con il nome di Pio IX.\nIl ramo di Foligno e l'attuale discendenza.\nNella seconda met\u00e0 del XVIII secolo ha origine il ramo secondogenito della famiglia.\nAscanio Ercolani, figlio del marchese Ercole Maria Ercolani e di Maria Virginia Claudi, si trasferisce definitivamente a Foligno in Umbria.\nDa Lorenzo Ercolani, figlio ultrogenito di Ascanio e di Lucrezia Cirocchi Girolami, Nobile di Foligno, discendono gli attuali rappresentanti.\nNel 1920 Ferdinando Ercolani con i suoi discendenti ottenne diploma di riconoscimento della nobilt\u00e0 di Senigallia con successione maschile. Dimora:Perugia.\nBlasonatura.\nLa famiglia \u00e8 iscritta negli Elenchi nobiliari regionali con il titolo di Nobile di Senigallia (m).\nCOGNOME D'USO: Ercolani della Rocca dei Marchesi di Fornovo e della Rocca Lanzona.\nARMA: d'azzurro alla quercia secolare attraversata da due serpenti. Corona di marchese.\nNote.\n^ Fabio Mariano, \"Il rinnovamento dell'edilizia patrizia marchigiana nel '700. Con una nota sui disegni del Vanvitelli per il palazzo Ercolani in Ancona\", in M. Bevilacqua e M.L. Madonna (a cura di), \"Atlante tematico del Barocco in Italia. Il sistema delle residenze nobiliari\", I. Stato Pontificio e Gran Ducato di Toscana, Roma, De Luca Editori, Roma 2004"}
{"id": "3324784", "revid": "3115", "url": "https://it.wikipedia.org/wiki?curid=3324784", "title": "Daniel Goldin", "text": " \u00c8 stato il nono, e pi\u00f9 a lungo di ruolo, Amministratore della NASA nel periodo compreso tra il 1\u00ba aprile 1992 e il 17 novembre 2001. Nominato dal presidente George H. W. Bush, \u00e8 rimasto in carica anche sotto i suoi successori: Bill Clinton e George W. Bush.\nCarriera.\nNato a New York nel 1940, ha conseguito la laurea in ingegneria meccanica presso il City College nel 1962. Nello stesso anno ha iniziato la sua carriera trovando impiego presso il Lewis Research Center della NASA, a Cleveland nell'Ohio ed occupandosi di propulsione elettrica per uso spaziale.\nGoldin lasci\u00f2 la NASA alcuni anni dopo per entrare nel TRW Space and Technology Group, a Redondo Beach, California. Durante la sua venticinquennale carriera nell'azienda, divenne Vicepresidente e Direttore generale e diresse lo sviluppo e la produzione di satelliti per le telecomunicazioni, tecnologie per impiego spaziale e strumenti scientifici.\nNel 1992, il presidente George H. W. Bush lo chiam\u00f2 a dirigere la NASA. Come amministratore, promosse un programma di tagli dei costi pur continuando a sostenere un'ampia variet\u00e0 di attivit\u00e0 di ricerca. Il motto della sua direzione fu \"cheaper, faster and better\" (pi\u00f9 economico, pi\u00f9 veloce e migliore). Questo approccio si rivel\u00f2 controverso, con il fallimento di importanti missioni per l'esplorazione di Marte a causa degli errori nella gestione dei progetti. Durante il periodo della sua amministrazione, Goldin supervision\u00f2 progetti quali Mars Pathfinder, le missioni di aggiornamento del telescopio spaziale Hubble e la Stazione Spaziale Internazionale.\nInizialmente favor\u00ec un progetto a basso costo per il ritorno dell'uomo sulla Luna, ma nel 1996, a seguito dell'annuncio della scoperta di tracce biologiche nel meteorite marziano ALH 84001, dirott\u00f2 i finanziamenti per l'esplorazione robotica di Marte.\nUna critica mossa all'amministrazione di Goldin \u00e8 che manc\u00f2 nell'individuare un obiettivo a lungo termine su cui focalizzare le attivit\u00e0 dell'ente spaziale americano, limitandosi piuttosto al completamento dei progetti ereditati. Nel 1999, ad ogni modo, istitu\u00ec la \"Decadal Planning Team\" cui assegn\u00f2 il compito di proporre una nuova strategia di esplorazione spaziale. Questa sar\u00e0 in seguito sostituita dalla \"NASA Exploration Team\", che rediger\u00e0 il contributo della NASA al documento Vision for Space Exploration.\nTra le altre cose, nel 1992 istitu\u00ec nuovamente il vecchio \"logo blu\" della NASA (quello attuale), che era stato rimpiazzato nel 1975 dal \"logo rosso\". Nel 1997, avvi\u00f2 una campagna entro la NASA per eradicare il logo precedente, che raggiunse il risultato desiderato.\nSi dimise da Amministratore della NASA il 17 novembre 2001. Fu sostituito da Daniel S. Mulville (in carica dal 19 novembre al 21 dicembre 2001) e da Sean O'Keefe (21 dicembre 2001 - 11 febbraio 2005). Da allora, si \u00e8 applicato a ricerche di robotica presso il Neurosciences Institute a La Jolla, California.\nNel 2003, Goldin \u00e8 stato scelto per diventare il nono presidente della \"Boston University\", ma il suo contratto fu cessato dall'Universit\u00e0 un giorno prima che prendesse l'incarico, al costo di 1,8 milioni di dollari."}
{"id": "3324786", "revid": "1543377", "url": "https://it.wikipedia.org/wiki?curid=3324786", "title": "Sometime Ago", "text": "Sometime Ago \u00e8 il secondo e ultimo singolo estratto dall'album \"Ivy\" di Elisa, pubblicato nel 2011.\nIl singolo.\nScritto sia nella musica che nei testi dalla cantautrice stessa, il brano, come per \"Una poesia anche per te\", \u00e8 dedicato al nonno della cantautrice morto nel 2005; tratta della tristezza dal punto vista di una persona non c'\u00e8 pi\u00f9.\nLa versione uscita in radio \u00e8 leggermente differente dal brano contenuto in \"Ivy\": si tratta di una versione mixata, come \"Nostalgia\", dal produttore e mixer inglese James F. Reynolds. Del singolo esiste la versione promozionale per le radio, contenente la \"Radio Edit\", che \u00e8 stata regalata ai quattro vincitori di un contest indetto dal sito ufficiale.\nVideo musicale.\nIl video musicale, accompagnato dalla versione \"Radio Edit\" del brano e pubblicato l'11 febbraio 2011, \u00e8 stato girato da Marco Salom. La scenografia ricorda quella del \"Heart Alive Tour\": i musicisti ed Elisa sono su un palco attrezzato quasi fosse una sala prove o una prova vera e propria per un live, accompagnati da una ballerina che danza sulle note del brano come quella presente nel documentario dell'album \"Ivy\" durante \"It Is What It Is\"."}
{"id": "3324788", "revid": "1543377", "url": "https://it.wikipedia.org/wiki?curid=3324788", "title": "EXPSPACE", "text": "Nella teoria della complessit\u00e0, EXPSPACE \u00e8 l'insieme di tutti i problemi di decisione risolvibili da una macchina deterministica di Turing nello spazio O(2\"p\"(\"n\")), dove \"p\"(\"n\") \u00e8 una funzione polinomiale di \"n\". (Alcuni autori restringono \"p\"(\"n\") all'essere una funzione lineare, ma la maggior parte degli autori invece chiamano la classe risultante ESPACE.) Se usiamo invece una macchina non deterministica, otteniamo la classe NEXPSPACE, che \u00e8 uguale a EXPSPACE per il teorema di Savitch.\nIn termini di DSPACE e NSPACE,\nUn problema di decisione \u00e8 EXPSPACE-completo se \u00e8 in EXPSPACE, e ogni problema in EXPSPACE ha una riduzione di tempo polinomiale ad esso. In altre parole, c'\u00e8 un algoritmo di tempo polinomiale che trasforma richieste dell'uno in richieste dell'altro con la stessa risposta. I problemi EXPSPACE-completi potrebbero essere pensati come i problemi pi\u00f9 difficili in EXPSPACE.\nEXPSPACE \u00e8 un superinsieme stretto di PSPACE, NP e P e si crede sia un superinsieme stretto di EXPTIME.\nUn esempio di un problema EXPSPACE-completo \u00e8 quello di riconoscere se due espressioni regolari rappresentano linguaggi diversi, dove le espressioni sono limitate a quattro operatori: unione, concatenazione, la stella di Kleene (zero o pi\u00f9 copie di un'espressione) e quadratura (due copie di un'espressione).\nSe si tralascia la stella di Kleene, allora quel problema diventa NEXPTIME-completo, che \u00e8 come EXPTIME-completo, tranne che \u00e8 definito in termini di macchine di Turing non deterministiche anzich\u00e9 deterministiche.\n\u00c8 stato anche mostrato da L. Berman nel 1980 che il problema di verificare/falsificare una qualsiasi affermazione del primo ordine sui numeri reali che implichi soltanto l'addizione e il confronto (ma non la moltiplicazione) \u00e8 in EXPSPACE."}
{"id": "3324791", "revid": "767487", "url": "https://it.wikipedia.org/wiki?curid=3324791", "title": "The Bribe (film 1913)", "text": "The Bribe \u00e8 un cortometraggio muto del 1913 diretto da Robert G. Vignola.\nProduzione.\nIl film, che fu prodotto dalla Kalem Company, venne girato nel Cliffside Park in New Jersey.\nDistribuzione.\nUscito in sala l'8 settembre 1913, il film - un cortometraggio in una bobina - fu distribuito dalla General Film Company."}
{"id": "3324798", "revid": "767487", "url": "https://it.wikipedia.org/wiki?curid=3324798", "title": "The Bribe (film 1915)", "text": "The Bribe \u00e8 un cortometraggio muto del 1915 diretto da Lucius Henderson e interpretato da Mary Fuller.\nTrama.\nUn ipnotizzatore manda una giovane in trance per indurla a rubare per lui.\nProduzione.\nIl film fu prodotto dalla Victor Film Company.\nDistribuzione.\nIl film, un cortometraggio in una bobina distribuito dall'Universal Film Manufacturing Company, usc\u00ec nelle sale statunitensi il 5 febbraio 1915. Ne venne fatta una riedizione l'anno dopo, quando fu presentato in sala il 10 ottobre 1916,"}
{"id": "3324799", "revid": "921573", "url": "https://it.wikipedia.org/wiki?curid=3324799", "title": "Klaus J. Behrendt", "text": "Cresciuto a Ibbenb\u00fcren, ha studiato alla scuola d'arte drammatica di Hedi H\u00f6pfner ad Amburgo dal 1981 al 1984. In italia lo conosciamo nel ruolo del detective privato \"Alexander Stein\" nella serie poliziesca \"A.S. - Indagine a Berlino\". Conosciuto soprattutto in patria, dal 1988 a tutt'oggi partecipa a varie produzioni televisive e cinematografiche.\n\u00c8 impegnato anche in ambito sociale con \"Pro Futura\" una associazione che aiuta adolescenti e disoccupati a trovare lavoro."}
{"id": "3324806", "revid": "712828", "url": "https://it.wikipedia.org/wiki?curid=3324806", "title": "Personaggi dell'Armata di Golan", "text": ""}
{"id": "3324808", "revid": "486946", "url": "https://it.wikipedia.org/wiki?curid=3324808", "title": "L'esercito di Shin", "text": ""}
{"id": "3324809", "revid": "712828", "url": "https://it.wikipedia.org/wiki?curid=3324809", "title": "Personaggi della Banda di Jackal", "text": ""}
{"id": "3324811", "revid": "116618380", "url": "https://it.wikipedia.org/wiki?curid=3324811", "title": "Bernardino Honorati", "text": "Biografia.\nEra figlio del marchese Giuseppe Honorati e di Maria Anna Cima, nobile di Rimini. Comp\u00ec gli studi all'Universit\u00e0 La Sapienza di Roma, dove il 10 febbraio 1749 consegu\u00ec la laurea \"in utroque iure\". A Roma ebbe alcuni incarichi di curia durante il pontificato di papa Benedetto XIV. Nel 1755 fu inviato nelle Romagne come vicelegato e dall'inizio del 1758 fino alla fine del 1759 fu governatore a Loreto.\nIl 31 dicembre 1759 fu ordinato sacerdote; il 28 gennaio 1760 fu eletto arcivescovo titolare di Side e fu consacrato il 25 febbraio dello stesso anno, a Loreto. Il 24 aprile 1760 fu inviato a Firenze come nunzio apostolico, da dove il 20 novembre 1766 fu trasferito a Venezia con il medesimo incarico. Fu poi segretario della Congregazione per i Vescovi e i Regolari.\nIl 23 giugno 1777 papa Pio VI lo cre\u00f2 cardinale. Il 28 luglio dello stesso anno ricevette il titolo dei Santi Marcellino e Pietro e fu nominato arcivescovo, titolo personale, di Senigallia. L\u00ec diede la cresima al futuro papa Pio IX, il 9 giugno 1799.\nPartecip\u00f2 al conclave del 1799-1800, che elesse papa Pio VII.\nMor\u00ec a Senigallia all'et\u00e0 di 83 anni e fu sepolto in cattedrale.\nGenealogia episcopale.\nLa genealogia episcopale \u00e8:"}
{"id": "3324813", "revid": "305524", "url": "https://it.wikipedia.org/wiki?curid=3324813", "title": "Libretto d'opera", "text": ""}
{"id": "3324823", "revid": "466539", "url": "https://it.wikipedia.org/wiki?curid=3324823", "title": "Paul Panzer", "text": "Nel corso della sua carriera di caratterista, durata fino al 1952, partecip\u00f2 a 360 film.\nBiografia.\nNato in Baviera nel 1872, emigr\u00f2 negli Stati Uniti divenendo poi cittadino statunitense. Il suo primo film, lo gir\u00f2 nel 1905 negli Stati Uniti per la Edison Manufacturing Company. Attore teatrale, gran parte dei suoi primi film furono diretti da J. Stuart Blackton: molti erano trasposizioni di tragedie shakespeariane ridotte per lo schermo in versione cortometraggio. Aveva debuttato con \"Stolen by Gypsies\", un cortometraggio firmato da Wallace McCutcheon che aveva come direttore della fotografia Edwin S. Porter.\nNel 1912 Panzer firm\u00f2 la sua unica regia, \"The Life of Buffalo Bill\", film biografico in tre rulli sul famoso William F. Cody che partecip\u00f2 egli stesso al film (Buffalo Bill sarebbe morto cinque anni pi\u00f9 tardi, nel 1917, a 71 anni). Al film, prese parte anche Pearl White, celebre eroina di serial cinematografici con la quale Panzer avrebbe girato nel 1914 \"The Perils of Pauline\".\nVita privata.\nEra sposato con l'attrice Josephine Atkinson con la quale gir\u00f2 un solo film, \"Romeo and Juliet\" del 1908. Dal matrimonio nacquero due figli. La moglie mor\u00ec il 6 gennaio 1954, mentre lui si spense cinque anni dopo, nel novembre del 1958.\nFilmografia.\nSecondo IMDb, la filmografia \u00e8 completa. Quando non appare il nome del regista, \u00e8 perch\u00e9 questo non appare neanche nei credit del film"}
{"id": "3324835", "revid": "80138289", "url": "https://it.wikipedia.org/wiki?curid=3324835", "title": "Olivier Greif", "text": "La sua \u00e8 una famiglia ebrea di origine polacca. Suo padre \u00e8 sopravvissuto alle deportazioni di Auschwitz, un fatto che segn\u00f2 profondamente Greif e lo indusse a comporre numerosi lavori con rimandi all'Olocausto, tra i pi\u00f9 importanti \"Todesfuge\", da un poema tedesco di Paul Celan, e \"Lettres de Westerbork\", un ciclo di romanze dai testi scritti da Etty Hillesum.\nGreif inizi\u00f2 a comporre dall'et\u00e0 di 9 anni, studiando nel Conservatorio di Parigi e alla Juilliard School di New York. Le sue composizioni pi\u00f9 importanti sono per Pianoforte solo e le romanze per voce e pianoforte. Ha lasciato pi\u00f9 di cento composizioni complete alla sua morte, pi\u00f9 alcuni lavori incompiuti. La sua tomba si trova al Cimitero di Montparnasse.\nPass\u00f2 la sua carriera insegnando composizione e dirigendo i festival di musica come l\"'Acad\u00e9mie-Festival des Arcs\".\nLa sua musica trova radici nell'ultimo stile tonale del ventesimo secolo, in particolare il suo pensiero si volge ad autori quali Benjamin Britten e Dmitri Shostakovich; \u00e8 per\u00f2 anche legata ad un certo sentimento popolare, che in qualche modo lo accosta alle esperienze di Franz Liszt. C'\u00e8 spesso un colore scuro e profondo nelle sue composizioni che favoriscono l'uso di modalit\u00e0 in minore anche laddove si parte da modalit\u00e0 maggiori. Le sue 23 Sonate per pianoforte non sono mai state registrate in un ciclo completo, e molti suoi lavori sono stati suonati una sola volta.\nAltre composizioni importanti sono la \"Sonata da Requiem\" per violoncello e pianoforte, un concerto per violoncello e orchestra intitolato \"Durch Adams Fall\" dal corale per organo di Johann Sebastian Bach, 4 quartetti per archi, la \"Petite Messe Noire\", l'opera da camera N\u00f4, e una raccolta di 23 studi per pianoforte."}
{"id": "3324839", "revid": "6923", "url": "https://it.wikipedia.org/wiki?curid=3324839", "title": "Renato Barbieri", "text": "Biografia.\nBarberi faceva parte della \"Unione Canottieri Livornesi\", gli atleti di questa societ\u00e0 erano soprannominati \"scarronzoni\", il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei. Mor\u00ec l\u201911 novembre del 1980 a 78 anni.\nSoprannominato Attao l'invincibile , viene ricordato nella Livorno popolare per svariati aneddoti , il pi\u00f9 popolare riguarda sicuramente la famosa \" alzata della damigiana di vino \" : quella volta infatti riusc\u00ec a portare via dal porto una damigiana da 50 litri piena di vino e, alzandola con una sola mano, davanti agli addetti al controllo del varco di Marittima, la sventol\u00f2 come si fa con un fazzoletto, facendola sembrare vuota e riuscendo nel suo intento di portarla via dal porto senza pagarla .\nPadre di tre figli , Armando , Prima e Gino , quest'ultimo viene ricordato per essere nonno (Barbieri quindi Bis-nonno) di Alessio Lenzi e Manuel Frediani.\nEntrambi i bis-nipoti sono noti alla cronaca sportiva locale : Alessio \u00e8 stato un pugile acclamato a livello dilettantistico : dopo aver vinto diversi titoli a livello regionale e nazionale , a causa di un brutto infortunio alla mano , ha dovuto abbandonare la carriera agonistica per dedicarsi al mondo dell'allenatore ; Manuel invece , \u00e8 cresciuto seguendo le orme del bis nonno... Conosciuto con l'appellativo di \" Attaino \" all'et\u00e0 di 18 anni ha appeso \"il remo al chiodo \" per dedicarsi al mondo della pesca sportiva , con ottimi risultati a livello nazionale e internazionale.\nE' partner ufficiale di Energo Team fishing."}
{"id": "3324840", "revid": "103400616", "url": "https://it.wikipedia.org/wiki?curid=3324840", "title": "Roberto Vestrini", "text": "Gli scarronzoni.\nVestrini faceva parte della \"Unione Canottieri Livornesi\", gli atleti di questa societ\u00e0 erano soprannominati \"scarronzoni\", il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei."}
{"id": "3324841", "revid": "34392", "url": "https://it.wikipedia.org/wiki?curid=3324841", "title": "Enrico Garzelli", "text": "Gli scarronzoni.\nGarzelli faceva parte della \"Unione Canottieri Livornesi\", gli atleti di questa societ\u00e0 erano soprannominati \"scarronzoni\", il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei. Garzelli, inoltre, \u00e8 l'unico degli \"scarronzoni\" presente in tutti e otto gli equipaggi che dal 1929 al 1938 hanno conquistato medaglie alle manifestazioni internazionali."}
{"id": "3324845", "revid": "474175", "url": "https://it.wikipedia.org/wiki?curid=3324845", "title": "Parque Patricios", "text": "Parque Patricios \u00e8 un \"barrio\" della capitale argentina Buenos Aires. \nGeografia.\nSorge nella zona sud della citt\u00e0 e confina a nord con San Crist\u00f3bal, ad est con Constituci\u00f3n, a sud-est con Barracas, a sud-ovest con Nueva Pompeya e ad ovest con Boedo. Il quartiere \u00e8 compreso tra le strade Av. Juan de Garay, Av. Entre R\u00edos, Av. V\u00e9lez S\u00e1rsfield, Av. Amancio Alcorta, Lafayette, Mirav\u00e9, Lavard\u00e9n, ferrovia General Belgrano, Cachi, Av. Almafuerte e S\u00e1nchez de Loria.\nStoria.\nNella seconda met\u00e0 del XIX secolo la zona ospitava le discariche a cielo aperto dove veniva bruciata la spazzatura prodotta in tutta Buenos Aires. Con la rapida espansione della citt\u00e0 nella seconda met\u00e0 del XIX secolo, la zona occupata dall'odierno quartiere divenne sede di numerose industrie e mattatoi. Nel 1867 apr\u00ec i battenti il Mattatoio del Sud. Attorno a questa realt\u00e0 industriale sorsero le prime abitazioni degli operai. Nel 1871, durante l'epidemia di febbre gialla che sconvolse Buenos Aires, il \"cimitero del sud\", situato dove oggi sorge il parco Florentino Ameghino, dovette essere chiuso a causa della mancanza di ulteriore spazio per seppellire le vittime della malattia. Nel 1896 il governo della citt\u00e0 di Buenos Aires incaric\u00f2 l'architetto francese Charles Thays di progettare sull'area occupata dal Mattatoio del Sud un nuovo grande parco. Il 12 settembre 1902 il municipio di Buenos Aires intitol\u00f2 la nuova area verde al reggimento \"de Patricios\", distintosi durante le invasioni britanniche del R\u00edo de la Plata. \nDal 2011 il quartiere \u00e8 servito dalla Linea H del Subte. Nell'ambito di rilancio dei quartieri meridionali, il governo della capitale ha trasferito i suoi uffici amministrativi a Parque Patricios all'interno di un edificio progettato dall'architetto Norman Foster ed inaugurato nel 2015.\nInfrastrutture e trasporti.\nParque Patricios \u00e8 servita da quattro stazioni della linea H della metropolitana di Buenos Aires.\nSport.\nLa principale societ\u00e0 sportiva di Parque Patricios \u00e8 il Club Atl\u00e9tico Hurac\u00e1n, fondato nel 1908 nel limitrofo quartiere di Nueva Pompeya. La squadra di calcio, una delle pi\u00f9 importanti d'Argentina disputa le sue partite interne allo stadio Tom\u00e1s Adolfo Duc\u00f3, situato anch'esso dentro i confini del \"barrio\". Altra societ\u00e0 sportiva presente a Parque Patricios \u00e8 il Club Atl\u00e9tico Pira\u00f1a, fondato nel 1942."}
{"id": "3324847", "revid": "262457", "url": "https://it.wikipedia.org/wiki?curid=3324847", "title": "Scienze religiose", "text": ""}
{"id": "3324850", "revid": "115473309", "url": "https://it.wikipedia.org/wiki?curid=3324850", "title": "R.R.D.T.", "text": "R.R.D.T. (titolo completo Rodolfo Rojas Director T\u00e9cnico) \u00e8 una serie televisiva argentina prodotta da Pol-ka Producciones e trasmessa tra il 1997 e il 1998 su Canal 13. La fiction \u00e8 formata da due stagioni, la prima di venti episodi e la seconda di tredici.\nLa regia \u00e8 affidata a Jorge Nisco. Gli ideatori sono Ernesto Korovsky e Gustavo Barrios.\nTrama.\nPrima stagione.\nRodolfo Rojas, un ex giocatore di calcio e attuale presidente di una squadra deve, con i suoi quarant'anni, affrontare alcune situazioni personali e professionali. Rimasto senza soldi, torna a vivere dalla nonna Tina. Grazie a lei, Rodolfo rincontra il padre Isidro, con cui non si parlava da ben vent'anni, da cui viene a sapere dell'esistenza del fratellastro, Miguel, di et\u00e0 pi\u00f9 giovane.\nInoltre ha anche un rapporto difficile con la figlia Georgina che \u00e8 una ribelle. Accetta un lavoro nel club che in passato era stato il suo avversario, dove deve cercare di migliorare il rendimento calcistico. In aggiunta, c'\u00e8 il cattivo rapporto ex-moglie Lucia ma anche la possibilit\u00e0 di un nuovo rapporto con Carolina.\nSeconda stagione.\nRodolfo \u00e8 sempre pi\u00f9 sommerso dai guai e Carolina, intanto, si \u00e8 trasferita in Europa per un tempo indeterminato, ma un nuovo amore arriva nella vita del dirigente sportivo: \u00e8 Mariela, una giornalista di un quotidiano sportivo, soprannominata \"Polvorita\" per la sua goffaggine e impulsivit\u00e0, tanto da sedurre il giocatore. Inoltre, Lucia inizia a frequentarsi con un vecchio compagno di Rodolfo, V\u00edctor Fraquia, che finisce per rivelarsi un uomo pericoloso.\nIn questa stagione c'\u00e8 l'entrata di altri personaggi come: Bertuccio e Cilandro, due giocatori di calcio e Delia.\nAlla fine, Rodolfo si rende conto di tutto ci\u00f2 che cercava da molti anni e lo trova in sua figlia e in sua moglie, Lucia. Si trasferisce in Venezuela, accettando un'altra offerta di lavoro.\nPersonaggi ed interpreti.\nEx difensore della squadra di calcio Club Atl\u00e9tico Belgrano. Padre di Georgina, marito di Lucia. Ha un fratellastro di nome Miguel\nNonna di Rodolfo, dove il fallimento del nipote, \u00e8 lei ad ospitarlo in casa.\nPadre di Rodolfo, dopo che per vent'anni non parlava con il figlio, i due si rincontrano grazie a Tina.\nMoglie di Rodolfo, madre di Georgina.\nAmante di Rodolfo. Nella seconda stagione si trasferisce in Europa.\nNuova amante di Rodolfo, entra nella seconda stagione; \u00e8 una giornalista di un quotidiano sportivo.\nFiglia di Rodolfo e Lucia, \u00e8 molto ribelle.\nProduzione.\nLa serie \u00e8 stata registrata tra il 1997 e il 1998, rispettivamente, nel primo anno la prima stagione e nel secondo l'ultima stagione.\nLa serie ha debuttato il 7 agosto 1997 su Canal 13, in questo primo episodio hanno partecipato personalit\u00e0 del mondo calcistico come: Diego Maradona, H\u00e9ctor Veira, H\u00e9ctor Enrique, Sergio Batista e la voce di V\u00edctor Hugo Morales.\nAlla fine del 1997 fu confermata una seconda stagione, andata in onda durante il 1998. Alle registrazioni non prese parte l'attrice Nancy Dupl\u00e1a, poich\u00e9 abbandon\u00f2 la serie. Fu rimpiazzata da Andrea Campbell, impersonando Polvorita.\nAlla conclusione della fiction, nel maggio 1998, l'attore protagonista Calvo dichiar\u00f2 la conclusione della serie. Durante le riprese della seconda stagione ci furono alcune divergenze tra Adri\u00e1n Suar e Calvo in quanto, quest'ultimo, non era d'accordo con alcuni libri dell'autore della serie Korovsky nei riguardi del suo personaggio. Questo port\u00f2 ad alcune voci su un litigio tra Calvo e Suar, affermando che il direttore di Pol-ka Producciones non sopporterebbe alcuni comportamenti dell'attore. Tuttavia entrambi hanno negato le versioni. Calvo comunque decise di lasciare la serie e quindi non fu prodotta una terza stagione.\nLa serie viene replicata dallo stesso canale tra il 1999 e il 2000, raggiungendo nuovamente un buon successo di rating ed \u00e8 una delle poche serie in ripetizione ad avere quei risultati. Infatti, ottiene una media di 7 punti con un massimo anche di 8.2.\nViene replicata anche dal 12 marzo 2012 sul canale argentino Volver."}
{"id": "3324852", "revid": "1613689", "url": "https://it.wikipedia.org/wiki?curid=3324852", "title": "Preludio op. 28 n. 20 (Chopin)", "text": "Il Preludio in Do minore op. 28 n. 20 fa parte della raccolta di 24 preludi scritti da Fryderyk Chopin fra il 1831 e il 1839.\nStoria.\nNon vi \u00e8 una datazione certa per ogni singolo preludio; scritti in anni precedenti, vennero terminati quasi certamente tutti durante il soggiorno di Chopin a Maiorca fra il 1838 e l'inizio del 1839. \nChopin scrisse il \"Preludio in Do minore\" originariamente in due sezioni di quattro misure; in seguito il musicista ha aggiunto una ripetizione delle ultime quattro battute, da eseguire in maniera pi\u00f9 morbida, su suggerimento di Camille Pleyel; infatti, sulla pagina autografa della composizione, dopo la seconda parte, vi \u00e8 un rimando a un appunto in fondo alla partitura in cui l'autore scrisse: \"piccola concessione al Signor Pleyel che spesso ha ragione\" Fu, in effetti, una soluzione indovinata, in quanto la ripetizione intensa e dolorosa della seconda sezione di battute amplia notevolmente l'intensit\u00e0 del brano. \nUn anno dopo i funerali del compositore, il 30 ottobre 1850, in occasione di una Messa in suo suffragio nella Chiesa della Madeleine, il celebre violoncellista Auguste Franchomme, che era stato amico di Chopin, esegu\u00ec questo preludio insieme ad altre composizioni.\nAnalisi.\nIl \"Preludio in Do minore\" \u00e8 ritenuto uno dei brani pi\u00f9 famosi fra le composizioni di Chopin; \u00e8 anche una delle sue pagine pi\u00f9 brevi, consta infatti di sole tredici battute. Per le sue caratteristiche estremamente intime e accorate alcuni critici lo ritennero uno schizzo di \"Marcia funebre\" pur non avendone n\u00e9 la struttura n\u00e9 l'aspetto. Le prime quattro battute esprimono una melodia che ha l'aspetto di interrogazione con molta semplicit\u00e0, ma anche con austerit\u00e0 e hanno un'indicazione di \"fortissimo\"; la frase di risposta \u00e8 pi\u00f9 melodiosa e contenuta, anch'essa espressa in tempo lento. L'idea di Pleyel di ripetere le battute si rivel\u00f2 molto efficace anche perch\u00e9, oltre all'intensit\u00e0 dolorosa della seconda frase accentuata espressivamente con la riproposizione, aggiungendovi un \"pianissimo\" ne viene rafforzato il carattere profondamente mesto. Il preludio \u00e8 anche conosciuto come il \"preludio degli accordi\" perch\u00e9 si compone di una lenta progressione di accordi; pu\u00f2 essere considerato come \"una di quelle rare gemme che riescono a condensare in un pugno di misure tutto il dolore e la mestizia dell'umanit\u00e0\". \nChopin, che aveva studiato e amato molto Bach, pens\u00f2 di scrivere questo preludio come un corale d'organo; le tre indicazioni espressive dell'autore vogliono essere infatti un riferimento ai differenti registri di questo strumento di cui vuole dare l'impressione.\nControversia sulla 3\u00aa misura.\nMolte trascrizioni del Preludio in Do minore, in corrispondenza dell'ultimo Mi della 3\u00aa misura, non presentano un bemolle che riporti la nota allo stato alterato originale dopo il bequadro precedente; questo fa s\u00ec che anche l'ultimo Mi della misura vada suonato come Mi formula_1 , portando a un accordo di Do maggiore. Tuttavia, in molte esecuzioni (tra cui quelle di Pogoreli\u0107, Argerich, Kisin e altri) tale Mi viene bemollizzato, in contrasto alla partitura, suonando quindi un accordo di Do minore. Tra gli esecutori che, invece, hanno interpretato il Preludo con il Mi formula_1 possiamo citare Rubinstein e Pollini.\nLa controversia nel tempo \u00e8 stata alimentata dal fatto che, secondo Ganche, editore della trascrizione di Oxford della partitura, Chopin avrebbe aggiunto a matita un \u266d prima dell'ultimo Mi della 3\u00aa misura in una delle copie stampate di Jane Stirling (studentessa di Chopin). Altre occorrenze di un Mi\u266d nella 3\u00aa misura si hanno nelle copie manoscritte di Cheremetieff e George Sand.\nRivisitazioni.\nLa forza espressiva di questo preludio ha dato lo spunto ad altri musicisti per creare loro composizioni basate du di esso. Nel 1884 Ferruccio Busoni ha composto le \"Variazioni da un preludio di Chopin \" chiudendole con una fuga. Vent'anni dopo Sergej Rachmaninov ne segu\u00ec l'esempio con le 22 \"Variazioni su un tema di Chopin\" op. 22 per pianoforte. Anche nella musica leggera la particolare struttura armonica del preludio \u00e8 stata spesso utilizzata come base, ad esempio nella canzone \"Ti penso e cambia il mondo\" interpretata da Adriano Celentano; esempio significativo di utilizzo del brano in epoca recente \u00e8 quello fatto dal cantante Barry Manilow nella sua Could It Be Magic, successivamente interpretato anche da Donna Summer. "}
{"id": "3324858", "revid": "1573940", "url": "https://it.wikipedia.org/wiki?curid=3324858", "title": "Cappella di Sant'Antonio abate (Jouvenceaux)", "text": "La cappella di Sant'Antonio abate a Jouvenceaux, frazione di Sauze d'Oulx, in val di Susa \u00e8 suggestivamente posta al centro del vecchio borgo, in una piazzetta con una fontana in pietra. Pregevole esempio delle architetture religiose della Val di Susa, presenta notevoli elementi di interesse artistico per gli affreschi posti sulle pareti esterne e all'interno della cappella, risalenti agli ultimi decenni del XV secolo.\nStruttura della chiesa.\nLa costruzione della cappella risale alla seconda met\u00e0 del XV secolo, con una struttura architettonica molto semplice. Presenta una facciata a capanna, con una angusta porta d'ingresso spostata sulla sinistra e, in alto, una finestra centrale; un'altra porta si apre sul suo fianco sinistro. La copertura del tetto \u00e8 fatta di \"lose\" (sottili lastre di pietra, tipiche del paesaggio alpino); sulla parte posteriore si erge un piccolo campanile a vela. La sacrestia si appoggia al lato posteriore della chiesa.\nL'interno \u00e8 composto da un'unica navata coperta da un cassettonato ligneo; il presbiterio, edificato successivamente, presenta una volta a crociera; sulla controfacciata trova posto una cantoria lignea.\nGli affreschi.\nL'aspetto pi\u00f9 suggestivo della cappella \u00e8 dato dagli affreschi presenti sulle pareti esterne, a partire dalla rappresentazione del \"Giudizio Universale\" che occupa interamente la facciata. &lt;br&gt;\nLa parte meglio conservata \u00e8 quella pi\u00f9 alta, riparata dalla sporgenza del tetto, mentre la parte pi\u00f9 in basso, con i dannati sottoposti alle pene dell'inferno, \u00e8 ormai quasi interamente perduta.\nIn alto, subito sotto il colmo del tetto, troviamo la figura di \"Cristo\" circondato da angeli; nel registro inferiore, ai due lati della finestra, sono poste le figure della \"Vergine Maria\" e di \"San Giovanni Battista\", al loro fianco, seduti su curiosi stalli lignei, sono posti gli \"Apostoli\"; in posizione pi\u00f9 laterale sono, a sinistra, i \"Patriarchi\" e sulla destra i \"Profeti\". La raffigurazione della gerarchia celeste continua pi\u00f9 in basso, nel terzo registro, con i \"Santi Confessori\", i \"Martiri\" e, a sinistra, le \"Sante Vergini\" assieme a due coppie di angeli dell'Apocalisse che suonano le trombe, al cui suono sono risvegliati i morti. Tra i morti che risorgono, i \"giusti\", alla destra di Cristo (a sinistra guardando l'affresco) entrano nella Gerusalemme celeste, che nell'affresco ha forma di una grande torre fantastica, mentre i \"dannati\" precipitano all'inferno. La immagine delle pene infernali \u00e8 ormai andata perduta.\nSul fianco sinistro della cappella troviamo un \"San Cristoforo\" di grandi dimensioni; altre immagini di santi invocati dalla devozione popolare sono \"Sant'Antonio abate\" (circondato da malati di ergotismo, il \"fuoco di Sant'Antonio\") e \"San Michele Arcangelo\" posti nel registro superiore assieme ad una \"Annunciazione\"; nel registro inferiore sono didatticamente rappresentate, in due riquadri, le scene della \"Confessione\" e della \"Messa ascoltata con buona e cattiva disposizione\". \nIn merito alla paternit\u00e0 degli affreschi all'esterno della chiesa, \u00e8 stata proposta un'attribuzione alla bottega di Bartolomeo Serra e di suo figlio Sebastiano, pittori attivi nella seconda met\u00e0 del XV secolo in Val di Susa, nel Pinerolese e nel Canavese. La datazione proposta per gli affreschi \u00e8 collocata nel decennio 1480-1490.\nRestauri eseguiti nell'anno 2000 hanno riportato alla luce, sotto lo strato di scialbo che li ricopriva, affreschi realizzati all'interno della cappella: si tratta di scene riferite alla \"Vita di Sant'Antonio abate\". Anche per questi affreschi \u00e8 stata proposta una attribuzione alla bottega di Bartolomeo e Sebastiano Serra."}
{"id": "3324859", "revid": "767487", "url": "https://it.wikipedia.org/wiki?curid=3324859", "title": "Matar a Videla", "text": "Matar a Videla \u00e8 un film del 2010 diretto da Nicol\u00e1s Capelli.\nFilm argentino uscito il 7 gennaio 2010.\nTrama.\nJuli\u00e1n \u00e8 un giovane di 25 anni, che vuole suicidarsi.\nPrima di farla finita decide per\u00f2 di dare un senso a ci\u00f2 che resta della sua vita. Ha una scadenza, entro sette giorni dovr\u00e0 chiudere i conti in sospeso con famiglia, amore, lavoro e amici, e lasciare un'eredit\u00e0: l'omicidio del dittatore genocida Jorge Rafael Videla.\nNell'arco della storia Juli\u00e1n correr\u00e0 molti rischi, ma la sfida pi\u00f9 ardua sar\u00e0 quella di non trasformarsi nello stesso mostro che vorrebbe assassinare."}
{"id": "3324861", "revid": "389279", "url": "https://it.wikipedia.org/wiki?curid=3324861", "title": "Museo d'arte moderna e contemporanea di palazzo Belmonte Riso", "text": ""}
{"id": "3324864", "revid": "212348", "url": "https://it.wikipedia.org/wiki?curid=3324864", "title": "Campionati europei di canottaggio 1929", "text": "I Campionati europei di canottaggio 1929 si disputarono a Bydgoszcz (Polonia) e furono la XXX edizione dei Campionati europei di canottaggio."}
{"id": "3324865", "revid": "1372005", "url": "https://it.wikipedia.org/wiki?curid=3324865", "title": "Oscar Straus", "text": "Biografia.\nStudi\u00f2 musica a Berlino con Max Bruch e divenne un direttore d'orchestra. Inizi\u00f2 a lavorare al cabaret \"\u00dcberbrettl\". Rientrato a Vienna cominci\u00f2 a comporre operette divenendo un serio rivale di Franz Leh\u00e1r. Quando venne data la prima della \"Vedova allegra\" nel 1905, Straus disse \"Das kann ich auch!\" (anch'io posso farlo!). Nel 1939, a seguito dell'Anschluss, si trasfer\u00ec a Parigi dove venne insignito della onorificenza di cavaliere della L\u00e9gion d'honneur e quindi ad Hollywood dove compose diverse colonne sonore per il cinema sonoro allora nascente. Dopo la fine della seconda guerra mondiale torn\u00f2 in Europa e si stabil\u00ec a Bad Ischl dove mor\u00ec.\nLe sue opere pi\u00f9 famose sono \"Sogno d'un valzer\" (\"Ein Walzertraum\") e \"Der tapfere Soldat\". L'arrangiamento del valzer, rispetto alla prima stesura, \u00e8 probabilmente il suo lavoro orchestrale pi\u00f9 duraturo."}
{"id": "3324876", "revid": "287204", "url": "https://it.wikipedia.org/wiki?curid=3324876", "title": "Lex Villia annalis", "text": "La lex Villia annalis \u00e8 un plebiscito fatto approvare nel 180 a.C. dal tribuno della plebe Lucio Villio, la cui famiglia acquis\u00ec, pertanto, il cognome di \"Annalis\".\nDisposizioni.\nQuesto provvedimento legislativo introdusse un'et\u00e0 minima per l'accesso alle magistrature del \"cursus honorum\" e un intervallo obbligatorio di due anni tra l'assunzione di due cariche.\nLe disposizioni di questa legge stabilivano che non si poteva essere questori, e quindi avere accesso al Senato, prima di aver prestato dieci anni di servizio militare (\"decem stipendia\"). Si sa inoltre che ai tempi di Cicerone non si poteva essere edili curuli prima dei 37 anni, pretori prima dei 40 e consoli prima dei 43. Funzione della \"lex Villia\" era quella di assicurare l'avvicendamento al potere dei membri della classe dirigente, evitando concentrazioni di potere dannose ed evitando la continua successione delle cariche. Non furono invece modificate le regole che disciplinavano la rielezione alla stessa magistratura, gi\u00e0 regolate dalle \"Leges Genuciae\", una serie di plebisciti del 342 a.C.\nStoria.\nLe regole sulle elezioni erano state precedentemente argomento di alcune disposizioni delle \"leges Genuciae\", un plebiscito del 342 a.C., che regolavano la rielezione alla stessa magistratura. Dalla \"lex Villia annalis\" fino ai tempi di Cicerone le regole in merito rimasero invariate se non per le riforme di Silla, che generalmente ampliavano la quantit\u00e0 di magistrati necessari nella repubblica."}
{"id": "3324882", "revid": "124123", "url": "https://it.wikipedia.org/wiki?curid=3324882", "title": "Dino Barsotti", "text": "Gli scarronzoni.\nBarsotti faceva parte della \"Unione Canottieri Livornesi\", gli atleti di questa societ\u00e0 erano soprannominati \"scarronzoni\", il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei."}
{"id": "3324886", "revid": "34392", "url": "https://it.wikipedia.org/wiki?curid=3324886", "title": "Guglielmo Del Bimbo", "text": "Gli scarronzoni.\nDel Bimbo faceva parte della \"Unione Canottieri Livornesi\", gli atleti di questa societ\u00e0 erano soprannominati \"scarronzoni\", il termine derivava dal loro sgraziato modo di ragatare. In particolare gli equipaggi dell'otto degli scarronzoni, si misero in luce nelle manifestazioni internazionali di canottaggio a cavallo degli anni 1920 e 1930, sia a livello di Giochi olimpici che di campionati europei."}
{"id": "3324890", "revid": "174925", "url": "https://it.wikipedia.org/wiki?curid=3324890", "title": "Lex Iulia de Adulteriis Coercendis", "text": ""}
{"id": "3324894", "revid": "578906", "url": "https://it.wikipedia.org/wiki?curid=3324894", "title": "Lex Papiria Iulia", "text": "La Lex Papiria Julia (o Lex Iulia Papiria) de multarum aestimatione \u00e8 una legge romana che fu approvata nel 430 a.C. dai comizi centuriati su proposta dei consoli che, nella tradizione di Livio, sono identificati in Lucio Giulio Iullo e Lucio Papirio Crasso. Cicerone, che pure menziona la \"lex Iulia Papiria\", fa per\u00f2 riferimento ai due consoli come Caio Giulio e Publio Papirio. \nIl contesto storico-politico.\nSecondo Livio la \"lex\" interveniva in materia \"de multarum aestimatione\" (letteralmente \"stima delle multe\") ed era una \"lex\" molto popolare, tanto che i consoli si affrettarono a presentarla ai comizi per anticipare un'analoga proposta di iniziativa tribunizia. Cicerone spiega che la \"lex\" sarebbe stata proposta a seguito dell'irrogazione di pesanti multe in bestiame irrogate da parte dei censori Lucio Papirio e Publio Pinario, allo scopo di consentirne il riscatto con una lieve somma di denaro.\nIl contenuto normativo della \"lex Iulia Papiria\".\nIl contenuto normativo pare molto simile a quello della \"lex Aternia Tarpeia\" del 454 a.C., tanto che \u00e8 stato sostenuto che la \"lex\" pi\u00f9 datata possa costituire un'anticipazione di quella pi\u00f9 recente. Parte della dottrina ha ipotizzato invece che la possibilit\u00e0 di riscatto in moneta delle sanzioni pecuniarie fosse stata introdotta come meramente facoltativa dalla \"lex Aternia Tarpeia\", mentre la \"lex Iulia Papiria\" l'avrebbe resa obbligatoria e sistematica.\nN\u00e9 Livio n\u00e9 Cicerone indicano per\u00f2 che scala di equivalenza tra capi di bestiame ed assi prevedesse la nuova \"lex\"; quella introdotta dalla \"lex Aternia Tarpeia\" prevedeva l'equivalenza di un capo ovino a dieci assi e di un capo bovino a cento assi. La \"lex Iulia Papiria\" potrebbe aver mantenuto tale scala o aver previsto una stima pi\u00f9 lieve, come potrebbe essere inteso dal racconto di Cicerone."}
{"id": "3324896", "revid": "306856", "url": "https://it.wikipedia.org/wiki?curid=3324896", "title": "Winnebach", "text": ""}
{"id": "3324899", "revid": "51032", "url": "https://it.wikipedia.org/wiki?curid=3324899", "title": "Claude-Henri de Saint-Simon", "text": ""}
{"id": "3324901", "revid": "51032", "url": "https://it.wikipedia.org/wiki?curid=3324901", "title": "Claude-Henri de Rouvroy conte di Saint-Simon", "text": ""}
{"id": "3324904", "revid": "1543377", "url": "https://it.wikipedia.org/wiki?curid=3324904", "title": "Carl Zeller", "text": "Biografia.\nZeller nacque a Sankt Peter in der Au, figlio unico del medico Johann Zeller e di Maria Anna Elizabeth. Suo padre mor\u00ec prima che lui compisse un anno e la madre si rispos\u00f2 con Ernest Friedinger. Nel 1875 Zeller spos\u00f2 Anna Maria Schwetz.\nDa bambino Zeller aveva un'ottima voce di soprano e fece parte dei Wiener S\u00e4ngerknabe - I piccoli cantori di Vienna - prima di studiare composizione presso l'Universit\u00e0 di Vienna. Egli lavor\u00f2 come civile presso il ministero dell'educazione e nello stesso tempo componeva canzoni come \"Gr\u00fc\u00df' Euch Gott, alle miteinander!\" e \"Schenkt Man sich Rosen in Tirol\", musica corale e molte operette, fra le quali \"Der Vogelh\u00e4ndler\" (\"Il venditore di uccelli\"). Tutti i libretti per i suoi lavori furono scritti da Moritz West, spesso assieme a Ludwig Held.\nNel 1890 alcuni problemi legali, tra cui una falsa testimonianza, portarono alla conclusione della carriera di Zeller al ministero ed egli dovette subire l'onta del carcere e la vergogna pubblica, anche se la condanna venne poi condonata.\n\"Der Vogelh\u00e4ndler\" ha la prima assoluta il 10 gennaio 1891 al Theater an der Wien.\nDopo aver sub\u00ecto un incidente, nel 1895, a seguito della caduta su una lastra di ghiaccio, pass\u00f2 il resto della sua vita fisicamente e mentalmente depresso. Mor\u00ec di polmonite a Baden all'et\u00e0 di 56 anni.\nNel 1900 \"Il venditore di uccelli\" va in scena al Teatro Reinach di Parma e dal 1952 allo Staatsoper di Vienna diretto da Anton Paulik con Wilma Lipp arrivando a 76 recite fino al 1955."}
{"id": "3324912", "revid": "463686", "url": "https://it.wikipedia.org/wiki?curid=3324912", "title": "Club alcologici territoriali", "text": ""}
{"id": "3324914", "revid": "110157", "url": "https://it.wikipedia.org/wiki?curid=3324914", "title": "Silence Is Sexy", "text": "Silence Is Sexy \u00e8 l'ottavo album discografico del gruppo musicale tedesco Einst\u00fcrzende Neubauten, pubblicato nel 2000 dalla Mute Records.\nDell'album esiste anche una versione limitata che include un bonus disc contenente un unico brano da 18 minuti."}
{"id": "3324915", "revid": "2110845", "url": "https://it.wikipedia.org/wiki?curid=3324915", "title": "Fran\u00e7oise Demulder", "text": "Biografia.\nIn qualit\u00e0 di fotoreporter, Fran\u00e7oise Demulder ha lavorato in ambito internazionale, in Lavorando il Libano, Iraq, Iran, Cambogia, Vietnam, Bosnia, Afghanistan e Yemen. Nel 1976 vince il World Press Photo of the Year, grazie ad uno scatto in bianco e nero che ritraeva una donna palestinese nell'atto di porgere le proprie mani verso un militante incappucciato ed armato, sullo sfondo di una Beirut devastata dalla guerra.\nLe sue fotografie sono state pubblicate in alcune delle pi\u00f9 importanti testate giornalistiche, come \"Newsweek\", \"Time\" e \"Paris Match\".\nNel 2003 le venne diagnosticato un tumore alle ossa e cinque anni pi\u00f9 tardi, il 3 settembre 2008, Fran\u00e7oise Demulder \u00e8 morta all'et\u00e0 di sessantuno anni, in seguito ad un arresto cardiaco, presso l'ospedale di Levallois-Perret, comune alle porte di Parigi."}
{"id": "3324926", "revid": "1543377", "url": "https://it.wikipedia.org/wiki?curid=3324926", "title": "Leges Genuciae", "text": "Le Leges Genuciae furono delle leggi romane proposte nel 342 a.C dal tribuno della plebe Lucio Genucio.\nLa \"Lex Genucia de feneratione\" prevedeva che il prestito a interesse fosse proibito. A Roma l'usura era molto diffusa, poich\u00e9 la citt\u00e0 era un importante centro di scambi commerciali e si cerc\u00f2 pi\u00f9 volte di ridurre i tassi d'interesse, ma solo la Lex Genucia limit\u00f2 il problema.\nLa \"Lex Genucia de magistratibus\" prevedeva il divieto di ricoprire due cariche nello stesso tempo e sanciva che non si potesse ricoprire la stessa carica prima che fossero trascorsi dieci anni dalla prima elezione. Questa legge prevedeva anche che uno dei consoli fosse plebeo."}
{"id": "3324930", "revid": "1788047", "url": "https://it.wikipedia.org/wiki?curid=3324930", "title": "Debbye Turner", "text": "Biografia.\nCresciuta a Jonesboro (Arkansas), Debbye Turner si classific\u00f2 al secondo posto del concorso Miss Black Teenage World pageant 1981. Nel 1989, vinse il titolo di Miss Missouri e l'anno successivo fu incoronata Miss America. La Turner \u00e8 stata la terza donna afroamericana e la prima Miss Missouri ad essere incoronata Miss America. Nel 1991 ha ottenuto il dottorato di Medicina Veterinaria.\nNel 1995 debutta come conduttrice televisiva nello show \"Show Me St. Louis\", trasmesso dalla KSDK, affiliata di St. Louis della NBC. Dal 2001 in poi ha lavorato come giornalista per \"The Early Show\" su CBS News, oltre ad aver condotto sporadicamente \"CBS Morning News\". Nel 2010, \u00e8 apparsa nei programmi \"Cats 101\" e \"Dogs 101\" in onda su Animal Planet."}
{"id": "3324935", "revid": "104458", "url": "https://it.wikipedia.org/wiki?curid=3324935", "title": "St. Sigmund", "text": ""}
{"id": "3324937", "revid": "767487", "url": "https://it.wikipedia.org/wiki?curid=3324937", "title": "Shaun Barker", "text": "Carriera.\nCapitano del , il 13 marzo 2012 si \u00e8 infortunato in uno scontro di gioco, rompendo i legamenti crociato anteriore, crociato posteriore e collaterale mediale.\nNell'agosto 2016 ha firmato un contratto con il e dopo oltre quattro anni (1627 giorni) dall'infortunio, il 26 agosto 2016 \u00e8 ritornato in campo in una partita ufficiale."}
{"id": "3324939", "revid": "72396", "url": "https://it.wikipedia.org/wiki?curid=3324939", "title": "Lex Aebutia de magistratibus extraordinariis", "text": "La Lex Aebutia de magistratibus extraordinariis \u00e8 una legge romana introdotta nel II secolo a.C. circa, (poich\u00e9 l'anno esatto rimane incerto). Fu proposta da Sextus Aelius, il quale intendeva vietare al garante della legislazione di istituire un nuovo ufficio pubblico e di ricoprirlo lui stesso. Si proibiva anche ai suoi colleghi di magistratura e ai suoi familiari di ricoprire il nuovo ufficio.\nNon \u00e8 sicuro se questa Lex Aebutia fosse parte della Lex Aebutia de formulis."}
{"id": "3324940", "revid": "1543377", "url": "https://it.wikipedia.org/wiki?curid=3324940", "title": "Lex Claudia", "text": "La Lex Claudia de senatoribus era una legge romana approvata nel 218 a.C. su proposta del tribuno della plebe Quinto Claudio.\nEssa prescriveva che nessun senatore o un figlio di un senatore potesse possedere una nave con una capacit\u00e0 di oltre 300 anfore.\nAnche se Claudio fu il solo proponente della legge, essa fu sostenuta anche dal console Gaio Flaminio Nepote.\nLa legge intendeva impedire che i senatori traessero profitto dal commercio all'estero, mentre era interesse della plebe che i senatori non beneficiassero finanziariamente delle guerre d'oltremare. Come conseguenza della legge, le famiglie senatoriali aumentarono gli investimenti nelle imprese in Italia e i senatori romani furono spinti a investire principalmente negli interessi fondiari e nell'agricoltura, mentre agli equites veniva lasciato di fatto il predominio nel commercio marittimo.\nLa legge rappresenta uno dei primi casi di tentativo di separare la classe dirigente dalla classe commerciale nella Repubblica romana.\nQuesta legge sembra ormai superata al tempo di Cicerone."}
{"id": "3324948", "revid": "84184", "url": "https://it.wikipedia.org/wiki?curid=3324948", "title": "Antoni", "text": ""}
{"id": "3324954", "revid": "287204", "url": "https://it.wikipedia.org/wiki?curid=3324954", "title": "Hermann Oldenberg", "text": "Nacque ad Amburgo il 31 ottobre del 1854, figlio di un pastore protestante. Consegu\u00ec la laurea in Filologia classica e indiana nel 1875 all'Universit\u00e0 di Berlino discutendo una tesi sull'antica confraternita religiosa romana degli Arvali.\nInsegn\u00f2 quindi all'Universit\u00e0 di Kiel dal 1889 fino al 1908 e, successivamente, all'Universit\u00e0 di Gottinga fino alla morte.\nDopo aver pubblicato nel 1878 una traduzione del \"S\u0101\u1e45kh\u0101yana G\u1e5bhyas\u016btra\" il ventiquattrenne Oldenberg si dedic\u00f2 ai testi buddhisti segnatamente a quelli appartenenti alla tradizione del Canone p\u0101li.\nNel 1879 tradusse in inglese la cronaca buddhista singalese del \"D\u012bpava\u1e41sa\" e, nel 1881 con la collaborazione del fondatore della Pali Text Society, Thomas William Rhys Davids (1843-1922), il \"Vinaya Pi\u1e6daka\" della scuola Therav\u0101da.\nNel 1881, a soli ventisei anni, pubblic\u00f2 l'importante, per l'epoca, studio sulla vita e l'opera di Gautama Buddha, \"Buddha: Sein Leben, seine Lehre, seine Gemeinde\", realizzato secondo una prospettiva storico religiosa.\nSuccessivamente si dedic\u00f2 allo studio dei \"Veda\" pubblicando \"Die Hymnen des Rigveda\" (1888), \"Die Religion des Veda\" (1888) e \"\u1e5agveda. Textkritische und exegetische Noten\" (1912) che rappresentano nell'insieme uno studio di importanza fondamentale per la ricerca linguistica e la storia del testo del \"\u1e5agveda\"."}
{"id": "3324955", "revid": "125803983", "url": "https://it.wikipedia.org/wiki?curid=3324955", "title": "Davide Massa", "text": "Carriera.\nArbitro effettivo dal gennaio 1997, appartiene alla sezione AIA di Imperia. Laureato in giurisprudenza presso l'Universit\u00e0 degli Studi di Genova, svolge la professione di bancario. Dopo l'iter nelle categorie inferiori, viene promosso in C.A.N. C nell'estate del 2006.\nIn tale categoria colleziona quattro anni di permanenza e nel luglio del 2010 ottiene il passaggio alla C.A.N. B. La partita d'esordio in Serie B fu Vicenza-Portogruaro, disputatasi il 28 agosto 2010. Successivamente, da agosto a gennaio, colleziona altre dieci presenze, per un totale di undici a met\u00e0 campionato.\nArriva presto anche l'esordio in Serie A, che avviene domenica 23 gennaio 2011 in -. Per la sezione AIA di Imperia si tratta del primo arbitro in assoluto ad esordire in Serie A. Il 6 marzo arbitra la sua seconda partita in Serie A, Udinese-, in cui accorda ai friulani un calcio di rigore risultato poi decisivo per la vittoria 1-0 sui biancorossi.\nA fine stagione riceve la designazione per l'andata di una delle due gare dei play-off di Serie B tra Padova e Varese, disputata il 2 giugno; con questa designazione si aggiudica un primato: infatti \u00e8 il primo arbitro debuttante della C.A.N. B ad essere designato per una gara di play-off o play-out. Alla fine della stagione 2010-2011, ha collezionato venti presenze in Serie B pi\u00f9 la gara dei play-off, risultando cos\u00ec l'arbitro neo-immesso (cio\u00e8 non proveniente dalla scissione della C.A.N. A-B, ma promosso dalla C.A.N. PRO) con pi\u00f9 gare in Serie B e, inoltre, il neo-immesso con pi\u00f9 presenze in Serie A.\nNel giugno 2012 \u00e8 designato dalla CAN B per dirigere una delle due semifinali di ritorno playoff, per l'accesso in serie A, tra Hellas Verona e .\nIl 2 luglio 2012 viene promosso nella CAN A e nello stesso anno viene insignito del prestigioso \"Premio Bernardi\" assegnato dalla sezione arbitri di Bologna al miglior esordiente in serie A.\nNel dicembre 2013 si apprende la sua nomina al rango di internazionale con decorrenza dal 1\u00ba gennaio 2014: \u00e8 inserito nella \"second class\" UEFA insieme al collega Marco Guida.\nNell'estate 2014 debutta nelle coppe europee e pi\u00f9 precisamente in Europa League dirigendo due gare dei turni preliminari: il 17 luglio Elfsborg-Inter Baku (0-1) e il 31 luglio a \u017dilina (Slovacchia) il match tra il Tren\u010d\u00edn e gli inglesi dell'Hull City, terminato 0 a 0.\nNel luglio 2015 rappresenta la classe arbitrale italiana alla 28\u00aa edizione delle Universiadi in programma a Gwangju, nella Repubblica di Corea.\nNel luglio 2017 \u00e8 selezionato dall'UEFA per dirigere alcune gare degli Europei under 19 in Georgia (tra cui la semifinale Inghilterra-Rep. Ceca). Poco dopo, viene resa nota la sua designazione in qualit\u00e0 di arbitro addizionale per la Supercoppa UEFA 2017, da disputarsi il successivo 8 agosto 2017 a Skopje tra Real Madrid Club de F\u00fatbol e Manchester United Football Club, diretta dal connazionale Gianluca Rocchi.\nNell'agosto 2017 \u00e8 designato per la Supercoppa Italiana, disputatasi nell'occasione tra Juventus e Lazio.\nA giugno 2018 viene promosso dalla UEFA nella categoria di merito \u201cfirst class\u201d e il 6 novembre seguente viene designato per la prima volta in carriera in UEFA Champions League, dirigendo Porto-Lokomotiv Mosca, match finito 4-1 per la squadra di casa.\nNel maggio 2019 \u00e8 selezionato dalla FIFA per il mondiale under 20 in Polonia.\nIl 1\u00ba settembre 2020 viene inserito nell'organico della CAN A-B, nata dall\u2019accorpamento di CAN A e CAN B: diriger\u00e0 sia in Serie A che in Serie B. Nella stagione 2020-2021 viene designato in 17 partite del massimo campionato e per 3 in cadetteria.\nDal 1\u00ba gennaio al 31 dicembre 2021 figura nella lista dei Video Match Officials (ufficiali di gara che svolgono la funzione di VAR) della FIFA .\nIl 21 aprile 2021 viene selezionato ufficialmente dalla UEFA come arbitro di riserva per EURO 2020.\nIl 17 maggio 2021 viene resa nota la sua designazione per la finale di Coppa Italia tra e .\nAl termine della stagione 2020-2021 ha diretto 160 partite in serie A.\nDal 1\u00ba gennaio 2022 \u00e8 inserito dalla UEFA nella categoria ELITE."}
{"id": "3324957", "revid": "117857259", "url": "https://it.wikipedia.org/wiki?curid=3324957", "title": "Giuseppa Eleonora Barbapiccola", "text": "Biografia.\nDi origini salernitane, non ci sono pervenute molte notizie sulla sua infanzia e riguardo alle origini dei suoi genitori. Certamente ebbe un ruolo importante nella sua formazione lo zio Tommaso Maria Alfani (Salerno, 1679 - Napoli, 20 agosto 1742). Fu attiva a Napoli dove fu membro dell'Accademia degli Arcadi, sodalizio intellettuale fondato nel 1690 dallo stesso zio, predicatore domenicano, con lo scopo di promuovere lo studio della matematica. Assunse cos\u00ec il nome arcadico di \"Mirista Acmena\" (dal greco, \"Piena di fragranza\").\nNel 1722 si fece notare nei circoli illuministi napoletani per la sua traduzione dal francese (e, in parte, dal latino), dei \"Principi della filosofia\" di Cartesio. L'impegno che vi profuse, and\u00f2 al di l\u00e0 di quanto richiesto da una traduzione: nell'introduzione ella esprimeva la volont\u00e0 di dare inizio a un programma formativo rivolto all'universo femminile che, grazie alla disponibilit\u00e0 di Cartesio in italiano, aprisse nuovi orizzonti formativi alle donne, con percorsi alternativi rispetto al consueto connubio \u00abcatechismo, cucito, canto, danza, ecc.\u00bb (p.\u00a01), che la tradizione riservava al mondo femminile. Era determinata dal voler condividere l'opera soprattutto con le donne, in quanto sosteneva che la debolezza intellettuale delle donne era dovuta non certo alla natura, ma ad una cattiva educazione.\nLa notoriet\u00e0 acquisita come traduttrice le apr\u00ec le porte del salotto intellettuale di Giovambattista Vico, di cui divenne assidua frequentatrice. Fu intima amica di Luisa Vico, figlia del filosofo, alla quale nel 1731, in occasione di una guarigione, Eleonora dedic\u00f2 un sonetto, venendone poi ricambiata.\nGherardo De Angelis le dedic\u00f2 un sonetto (\"Rime scelte\", vol. III, Firenze 1731, p.\u00a0104), in cui proponeva un paragone della sua figura con quella di Aspasia di Mileto, donna e moglie di Pericle."}
{"id": "3324960", "revid": "599013", "url": "https://it.wikipedia.org/wiki?curid=3324960", "title": "Ant\u00e9 Rozi\u0107", "text": "Carriera.\nClub.\nSedan.\nDebutta in Ligue 2 con il Sedan nella vittoria fuori casa per 0-2 contro l'Ajaccio.\nSegna il suo primo gol con il Sedan il 21 agosto 2009 nella vittoria casalinga per 2-1 contro il Clermont.\nFa la sua ultima presenza nel Sedan il 2 febbraio 2010 in Coupe de la Ligue nella sconfitta fuori casa per 1-0 contro il Bordeaux, dove subisce un'espulsione al 61' per somma d'ammonizioni.\nArka Gdynia.\nDebutta con l'Arka Gdynia l'11 settembre 2010 nel pareggio casalingo per 1-1 contro il Widzew \u0141\u00f3d\u017a.\nGioca la sua ultima partita con l'Arka Gdynia il 25 maggio 2011 nella sconfitta casalinga per 2-5 contro il Legia Varsavia.\nGold Coast United.\nDebutta con il Gold Coast United il 9 ottobre 2011 nel pareggio casalingo per 1-1 contro il Wellington Phoenix."}
{"id": "3324964", "revid": "287204", "url": "https://it.wikipedia.org/wiki?curid=3324964", "title": "Giovanni Antonio Terzi", "text": "Biografia.\nNessuna notizia si ha sulla sua vita. Secondo la testimonianza di D. Calvi (\"Scena letteraria de gli scrittori bergemaschi\" (Bergamo, 1664) Terzi fu un ottimo musicista e compositore, tanto che lo stesso padre agostinano Domenico Calvi, di lui scrive: \"Sua professione particolare fu la Musica per cui si rese in Patria, &amp; fuori molto stimato. Am\u00f2 la vocale ma pi\u00f9 la sonora, &amp; se con la voce emualva l'armonia de Cieli, con suono del Liuto gareggiava con quella degl'Angeli\"\nSuo padre Ippolito Terzi abitatore di Borgo di Terzo (anticamente Borgo de Tertio), un antico borgo situato in Val Cavallina (Bg). Il padre Ippolito \u00e8 autore di una Gagliarda presente nel Primo Libro di Intavoltaura del 1593, con il titolo: Nova gagliarda del padre de l'autore. \nBibliografia.\n&lt;br&gt;"}
{"id": "3324965", "revid": "599013", "url": "https://it.wikipedia.org/wiki?curid=3324965", "title": "Steve Wisniewski", "text": "Carriera da giocatore.\nLos Angeles/Oakland Raiders.\nAl draft NFL 1989 \u00e8 stato selezionato come 29 scelta assoluta dai Dallas Cowboys, poi \u00e8 stato ceduto subito ai Los Angeles Raiders. Con loro ha giocato in entrambe le citt\u00e0, \u00e8 stato nominato per 7 anni capitano della squadra, \u00e8 stato inserito nella lista dei giocatori della decade degli anni 90. Ha giocato per un totale di 206 partite. Ha partecipato per ben 8 volte al Pro Bowl.\nCarriera da allenatore.\nHa iniziato la sua carriera nella NFL il 28 gennaio 2011 con i Raiders con il ruolo di assistente della \"offensive line\", a fine stagione la linea offensiva con solo 25 \"sack\" concessi si \u00e8 classificata 4 in tutta la NFL, mentre ha aiutato a raggiungere 131.9 yard per partita nelle corse, piazzandosi come 7."}
{"id": "3324966", "revid": "110157", "url": "https://it.wikipedia.org/wiki?curid=3324966", "title": "Yajaira Vera", "text": " Ha inoltre rappresentato il Venezuela a Miss Universo 1988, dove si \u00e8 classificata fra le prime dieci semifinaliste, ed ha vinto il titolo di Miss Globe International nel 1988.\nA met\u00e0 degli anni novanta, Yajaira Vera ha lavorato come presentatrice del notiziario \"El Observador\", telegiornale dell'emittente Radio Caracas Televisi\u00f3n."}
{"id": "3324967", "revid": "287204", "url": "https://it.wikipedia.org/wiki?curid=3324967", "title": "Andrej Keric", "text": ""}
{"id": "3324968", "revid": "287204", "url": "https://it.wikipedia.org/wiki?curid=3324968", "title": "Michal Ordos", "text": ""}
{"id": "3324969", "revid": "599013", "url": "https://it.wikipedia.org/wiki?curid=3324969", "title": "Russell Anderson", "text": ""}
{"id": "3324971", "revid": "712828", "url": "https://it.wikipedia.org/wiki?curid=3324971", "title": "Z-95 Headhunter", "text": ""}
{"id": "3324976", "revid": "767487", "url": "https://it.wikipedia.org/wiki?curid=3324976", "title": "Osvaldo Baliza", "text": "Caratteristiche tecniche.\nGiocava come portiere, anche a causa della sua statura considerevole (pi\u00f9 di un metro e novanta).\nCarriera.\nClub.\nFece il suo esordio tra i professionisti con la maglia del Botafogo; rimase poi con la compagine di Rio per otto stagioni, divenendone presto il titolare. Fu il portiere del campionato Carioca del 1948, risultato che gli fece guadagnare la convocazione in Nazionale. Nel 1950 ebbe una breve esperienza all'Ypiranga, mentre nel 1951 si accas\u00f2 al Bangu, ove rimase fino all'anno seguente. Nel 1953 difese i pali del Vasco da Gama e nel 1954 quelli del Bahia, con cui vinse il titolo statale. Trasferitosi allo Sport di Recife nel 1955, vi rimase fino al 1959, concludendo l'esperienza dopo tre titoli dello Stato di Pernambuco conquistati. Nel 1960 si ritir\u00f2 definitivamente dopo aver giocato con il Canto do Rio di Niter\u00f3i.\nNazionale.\nDebutt\u00f2 con la maglia della Nazionale brasiliana il 17 aprile 1949 nel 5-0 contro la , incontro valevole per il Sudamericano de Selecciones. La sua seconda partita fu il 3-0 contro i padroni di casa del durante il Campionato Panamericano. In entrambe le occasioni subentr\u00f2 al portiere titolare: nella prima a Barbosa e nella seconda a Castilho."}
{"id": "3324977", "revid": "179980", "url": "https://it.wikipedia.org/wiki?curid=3324977", "title": "Oswaldo Baliza", "text": ""}
{"id": "3324981", "revid": "599013", "url": "https://it.wikipedia.org/wiki?curid=3324981", "title": "James Francis Edward O'Connor", "text": ""}
{"id": "3324983", "revid": "1537016", "url": "https://it.wikipedia.org/wiki?curid=3324983", "title": "Mutamento fonetico \u00abf \u2192 h\u00bb dello spagnolo", "text": "Il mutamento fonetico \u00abf \u2192 h\u00bb dello spagnolo \u00e8 uno dei tratti pi\u00f9 caratteristici dello spagnolo che lo distingue dalle altre lingue romanze (sebbene lo sia anche per il guascone e, sporadicamente, per altri dialetti romanzi). Il fenomeno consiste nel fatto che, in certe condizioni fonologiche, la \"f-\" iniziale latina si converte in una \"h-\" aspirata che in seguito sparisce nelle variet\u00e0 standard dello spagnolo, bench\u00e9 in diversi dialetti si conservi la sua pronuncia in alcune parole, soprattutto in buona parte dell'Andalusia, Estremadura e America latina (e si mantiene anche nei dialetti orientali dell'asturiano, cos\u00ec come nelle zone montane ed estremaduregne). In questo articolo si mostrano alcuni studi effettuati sul fenomeno con suoi risultati, cos\u00ec come alcune delle teorie e ipotesi sulle cause che vi hanno contribuito.\nIl fonema /f/ nella fonologia latina.\nIl posto di /f/ nel sistema consonantico.\nNelle parole originali latine, la /f/ poteva apparire solamente in posizione iniziale, mentre in posizione intermedia era presente soltanto nei prestiti da altre lingue (p. es. 'rojizo', in it. rossiccio). Naturalmente, anche se nelle parole prefissate il cui secondo elemento iniziava con una , questa poteva stare in posizione intermedia: 'defender', 'confundir' ecc. Questo suono, essendo l'unica fricativa labiale che non faceva coppia con nessun'altra (le altre fricative erano /s/ e /h/, quest'ultima scomparsa dalla parlata verso il I secolo), si adattava molto instabilmente al sistema consonantico, di conseguenza restava facilmente sottoposta ai mutamenti dell'evoluzione fonetica.\nLa pronuncia di /f/ era veramente [f]?\nOltre a quanto detto precedentemente, \u00e8 possibile che il suono rappresentato dal grafema non fosse labiodentale, ma piuttosto bilabiale , sebbene ci\u00f2 sia molto difficile da verificare. Inoltre, essendo la /f/ un fonema isolato, avrebbe potuto avere due allofoni nella pronuncia. Alcuni ricercatori considerano ci\u00f2 un tratto esclusivo sviluppato dal castigliano, per influsso delle lingue indoeuropee parlate nella zona dove si \u00e8 originata la lingua, sebbene probabilmente non fosse una realizzazione tipicamente estesa in Hispania. Questa ipotesi, bench\u00e9 possibile, non \u00e8 convalidata da prove. Ad ogni modo, sembra pi\u00f9 possibile che nei dialetti ibero-romanzi la pronuncia pi\u00f9 generalizzata fosse quella bilabiale.\nLa realizzazione fonica labiodentale di /f/, che si trova nel catalano, francese, italiano, portoghese e rumeno, poteva sorgere, forse, per analogia con il mutamento &gt; , mediante il quale, la originaria semivocale /w/ del latino \u2013 dopo una fase di articolazione tardiva come \u2013 si consolid\u00f2 in una /v/ labiodentale in dette lingue. Quest'ultima fase evolutiva, tuttavia, non venne terminata nelle zone settentrionali della Penisola iberica, vale a dire: se ipotizziamo che la /f/ avesse potuto avere un'articolazione labiodentale, non avrebbe comportato una coppia sonora, pertanto non si sarebbe adeguata al sistema di consonanti.\nEvoluzione di /f/ in castigliano.\nPossibili allofoni e loro distribuzione.\nLa realizzazione del fonema /f/ come fricativo bilabiale , risulta piuttosto instabile, per questa ragione tende a subire alcuni cambiamenti nella sua realizzazione fonetica in base ai suoni con cui entra in contatto. Cos\u00ec, l'articolazione , dipendendo dal contesto fonologico, poteva avere realizzazioni di tipo \"fortis\" o di tipo \"lenis\". Si presume che avesse tre allofoni:\nQuando un fonema possiede diversi allofoni, come in questo caso la /f/, \u00e8 sempre sottoposto a mutamenti potenziali per quanto concerne la distribuzione degli allofoni. Alcune condizioni fonologiche possono raffozzare (p. es., preceduta da una nasale /-nf-/, o dalle liquide /-fl-, -fr-/) oppure rilasciare l'articolazione, fino a pervenire a una semplice aspirazione. Nel dialetto guascone della lingua occitana, indipendentemente dal contesto fonetico, questa articolazione si \u00e8 generalizzata in tutte le posizioni; mentre nel castigliano, solamente davanti a vocali (tranne nel dittongo \u00ab\"ue\"\u00bb. Vedi anche la sezione contesto fonologico):\n\u00c8 necessario menzionare il fatto che anche in altre regioni della Rom\u00e0nia si \u00e8 concluso questo tipo di mutamento, per es., in alcune zone calabre, in Italia, troviamo \"h-\" al posto della F- latina:\nCi sono anche apparizioni nel nord (Brescia):\nIl mutamento \u00e8 inoltre comune nei dialetti rurali rumeni, cos\u00ec come nel macedorumeno e meglenorumeno:\nIn alcune aree isolate della Sardegna, la \"f-\" \u00e8 scomparsa completamente:\nPrime testimonianze scritte del mutamento nella Castiglia storica.\nLa documentazione pi\u00f9 antica che attesta il mutamento /f /&gt; /h/ o la perdita completa di /f/ nella Castilla storica (incluso La Rioja), \u00e8 del IX secolo. In uno dei documenti, dell'anno 863, il nome latino appare nella forma \"Orti\u00e7o\"; poi, in un altro, del 927, nella forma \"Horti\u00e7o\". Dall'XI secolo, il numero di apparizioni aumenta, e non solo in Castiglia, ma anche in altri territori. Come si pu\u00f2 ben vedere negli esempi, ammesso che il cambiamento gi\u00e0 fosse apparso sporadicamente nella scrittura, poteva effettuarsi molto tempo prima in forma orale.\nNon si sa con certezza, tuttavia, se questa realizzazione fonica innovatrice fosse generalizzata in tutto il territorio castigliano. Probabilmente era in uso propriamente solo nelle classi sociali pi\u00f9 basse; \u00e8 possibile che le classi colte e pi\u00f9 conservatrici pronunciassero una o in tutte le posizioni, oppure poteva accadere che l'aspirazione si articolasse solo davanti a vocali velari. In un modo o nell'altro, non si sarebbero potuto trarre conseguenze definitive fino a che questa evoluzione fonetica non fosse venuta a consolidarsi nella forma scritta, dato che nel corso dei secoli, l'aspirazione era rappresentata anche dal grafema \"f-\". Ci\u00f2 viene anche confermato nel Poema del M\u00edo Cid, dove la preposizione di origine araba, \"hasta\" (&lt; ') appare nella forma \"fasta\". Allo stesso tempo, il castigliano prese la parola araba ' pronunciandola \"alfombra\" [tappeto]. Tutto questo indica che, in realt\u00e0, i parlanti non potevano percepire la differenza acustica tra le realizzazioni e , come pensa Alarcos Llorach (1951, 39):\nIl contesto fonologico.\nCome si \u00e8 potuto vedere precedentemente, nel castigliano si venne a generalizzare l'articolazione aspirata con in tutte le posizioni prevocaliche:\nAnche le parole prefissate hanno subito la medesima evoluzione in quanto i parlanti le percepivano come tali:\nIn caso contrario, la -F- intervocalica evolvette, normalmente, verso una (rappresentata da \"v\" o \"b\" nella forma scritta), per analogia con l'evoluzione delle occlusive sorde originali:\nNel castigliano antico, la sequenza -NF- diede \"-f\" (o \"-ff-\"): &gt; \"ifante\" o \"iffante\", che successivamente si consolid\u00f2 nella forma etimologica \"infante\" dello spagnolo contemporaneo.\nLa F- si \u00e8 conservata davanti alle consonanti, cos\u00ec come davanti alla semivocale (tranne in Andalusia e in alcune zone dialettali dell'America latina, dove si pronuncia come un'aspirata o una fricativa velare in questa posizione); ci\u00f2 si spiega con il fatto che la ha avuto un'articolazione labiale che poteva agevolare nella conservazione in quanto tale l'articolazione della altrettanto labiale o :\nVi sono, tuttavia, pochi altri esempi in cui il gruppo FL- perde la F- iniziale (p. es., &gt; \"lacio)\", facendo supporre che in alcune rare occasioni poteva, a volte, comparire l'aspirazione ; nonostante nella maggioranza dei casi la \"f\" si conservi in questo contesto (\u00e8 probabile che qui altri fattori siano intervenuti, per es. la palatalizzazione in cui si viene a perdere poi l'occlusiva dei gruppi iniziali - e -).\nIl mutamento /f /&gt; /h/ e il bilinguismo basco-latino.\nArgomenti a favore del substrato basco.\nUna delle spiegazioni pi\u00f9 generali e accettate sulle possibili cause del fenomeno viene attribuita a Ram\u00f3n Men\u00e9ndez Pidal. Secondo costui, ci\u00f2 che diede inizio al mutamento fu il substrato basco-cantabro-iberico. In sintesi, egli sostiene che i baschi e i cantabrici (e presumibilmente anche gli iberi), le cui lingue mancano del suono , la vennero a sostituire aspirandola in che, acusticamente, era il suono pi\u00f9 vicino. Ci\u00f2 concorda con il fatto che le prime tracce scritte in merito al mutamento sorsero nella Castiglia settentrionale, che erano zone confinanti con le quelle di lingua basca e, ancor pi\u00f9 nell'altro lato dei Pirenei, in Guascogna, abitata ugualmente in origine da popolazioni che parlavano nell'antichit\u00e0 l'euskera o una lingua similare.\nAnche se lo stesso mutamento venne a svilupparsi in altre regioni della Rom\u00e0nia, solamente il castigliano e il guascone sono le lingue nelle quali questo fenomeno si \u00e8 consolidato e generalizzato, in quanto si tratta di due aree in cui \u00e8 attestato la presenza antica di popolazioni basco-aquitane anteriori alla conquista romana.\nObiezioni contro le teorie substratiste.\nLa teoria esposta nella sezione precedente sembra abbastanza ragionevole a prima vista. Tuttavia vi sono alcune obiezioni nei suoi confronti. Prima di tutto, in base alle conoscenze oggi disponibili, non si sa se il suono aspirato esistesse nel basco medievale, ma non lo si pu\u00f2 escludere \"a priori\". Davanti a questa incertezza pu\u00f2 sorgere la questione sul fatto se questa avesse veramente sostituito la (la quale, secondo Men\u00e9ndez Pidal, era definitivamente articolata in modo labiodentale e non bilabiale) e, secondariamente, se sia certo che i bascofoni non fossero stati capaci di pronunciare la labiodentale (considerando che in alcuni dialetti euskera, quella che precedentemente era una bilabiale fricativa, evolvette verso una labiodentale in posizione intervocalica). Il filologo basco Koldo Mitxelena afferma precisamente che (1957, 126):\nAltro argomento contro il substrato basco riguarda il fatto che, nel romanzo di Navarra, regione dove vivevano un gran numero di bascofoni, la /f/ iniziale si sia conservata. Pertanto, se la presenza di una popolazione numerosa basca fosse stata un fattore cos\u00ec importante, si sarebbe potuto allora ipotizzare la possibilit\u00e0 di un qualche effetto sul dialetto romanzo navarrese.\nAltri si sono accostati al problema con progetti pi\u00f9 generali. Dato che il mutamento /f /&gt; /h/ appare anche in altre regioni di lingua neolatina, perch\u00e9 si dovrebbe porlo in relazione per forza con un substrato basco? Alcuni ricercatori considerano il fatto che se il fenomeno potesse essere spiegato da cause interne strutturali della lingua, non sarebbe necessario cercare ulteriori motivi. Cos\u00ec, ragiona Malmberg (1958; 1961, 75) se partiamo dal fatto che il fenomeno fa riferimento alla perdita di un tratto articolatorio, vale a dire quello della labialit\u00e0, in alcune aree isolate degli altri dialetti romanici occidentali, non necessariamente devono esserci altre cause che ne inizino il cambiamento.\nIpotesi alternative.\nOltre alle teorie esposte precedentemente, ci sono stati studiosi che hanno analizzato il problema in base ad aspetti pi\u00f9 astratti. Cos\u00ec per esempio, il filologo spagnolo di grande fama, Gregorio Salvador, membro attuale della Real Academia Espa\u00f1ola, present\u00f2 nel 1983 la sua \u00ab\"Hip\u00f3tesis geol\u00f3gica\"\u00bb, seconda la quale la causa principale motivante del fenomeno era il fatto che i castiglianofoni primitivi perdettero la loro dentatura per mancanza di fluoro nelle acque di Castiglia. Seguendo la sua ipotesi, si effettuarono perfino varie analisi idrologiche in Castiglia e Aragona; i risultati, tuttavia, hanno dimostrato che non vi sono differenze significative tra la composizione delle acque nelle due regioni, per quanto concerne lo scarso contenuto di fluoro. Nel 1986, Jos\u00e9 Ram\u00f3n Maruri dell'Universit\u00e0 di Navarra, reag\u00ec ironicamente alla teoria di Salvador, facendo la seguente riflessione:\nConclusioni.\nIl problema delle teorie conosciute fino a oggi \u00e8 quello dovuto alla eccessiva semplificazione della questione. I ricercatori, sia i seguaci delle ipotesi substratiste che i suoi oppositori, cercarono di spiegare il mutamento tramite un'unica e semplice causa, quando, a volte, un solo fattore non \u00e8 l'unico responsabile di un cambiamento linguistico, ma il processo che lo determina pu\u00f2 essere pi\u00f9 complesso.\nColoro che posero il fenomeno in relazione con il substrato basco, non hanno spiegato dettagliatamente come si sarebbe potuto attuare e nemmeno hanno esaminato altre circostanze. Naturalmente, l'utilizzo della parola \u00absubstrato\u00bb non riesce molto felice in questo caso, poich\u00e9 ci\u00f2 suppone che l'evoluzione si sarebbe svolta in epoca romana, allorch\u00e9 i conquistatori latini si insediarono nella Penisola. Tuttavia, dai documenti disponibili risulta chiaramente che il mutamento fonetico deve essersi verificato intorno ai secoli VIII e X, pertanto sarebbe, forse, pi\u00f9 opportuno parlare di influenza dovuta all'\u00abadstrato\u00bb piuttosto che al \u00absubstrato\u00bb.\nAllo stesso tempo, coloro che si opponevano alle teorie di substrato scartarono la possibilit\u00e0 che il bilinguismo basco-romanzo abbia avuto un qualche ruolo nel cambiamento. Coloro che hanno cercato di spiegare il fenomeno con argomenti pi\u00f9 generali, come il fatto che \u00abapparve anche in altri luoghi della Rom\u00e0nia\u00bb, non hanno tenuto conto che la medesima evoluzione fonetica possa essere provocata da cause distinte nei diversi territori.\nRiassumendo, si pu\u00f2 dire che nessuno ha analizzato in modo soddisfacente la complessit\u00e0 del fenomeno, vale a dire, che sia il bilinguismo basco-romanzo che le cause strutturali interne della lingua avrebbero potuto intervenire nella realizzazione del mutamento. Altro problema deplorevole \u00e8 che, sebbene si siano realizzate nuove ricerche al riguardo, i risultati di queste sono stati ignorati anche dalle nuovissime pubblicazioni linguistiche. Per concludere, merita la pena di menzionare che la \"f-\" che appare nelle parole dello spagnolo attuale, \u00e8 stata reintrodotta nella lingua tramite cultismi e semicultismi."}
{"id": "3324984", "revid": "352448", "url": "https://it.wikipedia.org/wiki?curid=3324984", "title": "Mutamento fonetico f\u2013h del castigliano", "text": ""}
{"id": "3324986", "revid": "1543377", "url": "https://it.wikipedia.org/wiki?curid=3324986", "title": "Economia della Bosnia ed Erzegovina", "text": "L'Economia della Bosnia-Erzegovina ha prodotto nel 2009 un PIL di 30,23 miliardi di dollari americani a parit\u00e0 di potere d'acquisto e di 16,2 miliardi in termini nominali. Il PIL pro-capite \u00e8 di 6.600 dollari secondo una stima del 2010, uno dei pi\u00f9 bassi d'Europa. Secondo i dati del 2009 l'agricoltura produce l'8,8% del PIL, l'industria il 27,5% e il terziario il 63,6%\nStoria.\nAssieme alla Repubblica di Macedonia, la Bosnia ed Erzegovina era la repubblica pi\u00f9 povera della Jugoslavia. In larga parte l'agricoltura era in mani private, ma le fattorie erano piccole e inefficienti, e il cibo \u00e8 stato tradizionalmente importato pi\u00f9 che esportato nella repubblica. L'economia a pianificazione centralizzata ha prodotto delle eredit\u00e0 nell'economia. L'industria ha pi\u00f9 impiegati del necessario, il che riflette la rigidit\u00e0 della pianificazione economica. Sotto Josip Broz Tito, nella repubblica vennero spinte le industrie militari; la Bosnia ospitava una grossa fetta dell'industria jugoslava della difesa.\nTre anni di lotta tra etnie ha distrutto l'economia e le infrastrutture della Bosnia, provocando un incremento della disoccupazione e un crollo della produzione dell'80%, oltre a causare la morte di un numero di persone tra le 60 e le 200\u00a0000 e aver reso profuga met\u00e0 della popolazione. Con una pace instabile in vigore, la produzione riprese nel 1996-98 con alti tassi percentuali ma su una base ridotta; ma la produzione rallent\u00f2 apprezzabilmente nel 1999, e il PIL rimane molto al di sotto dei livelli del 1990.\nForza lavoro.\nIl Paese pu\u00f2 contare su una forza lavoro di circa 1.863.000 persone. Il 20,5% degli occupati lavora nell'agricoltura, il 32,6% nell'industria ed il 47% nei servizi. Il tasso di disoccupazione \u00e8 molto alto, al 27,2% nel 2010.\nCommercio internazionale.\nLa Bosnia ed Erzegovina ha avuto un deficit del conto corrente di 887 milioni di dollari nel 2010. I principali partner commerciali sono Croazia, Slovenia, Italia e Germania.\nAltri dati.\nAltri indicatori economici di rilievo sono:\nAgricoltura.\nL'agricoltura \u00e8 poco produttiva, molto sviluppati sono i pascoli e lo sfruttamento delle foreste. Tra le colture sono da segnalare (dati 2008) il mais (976,2 tonnellate), le patate (424,9 tonnellate), il frumento (226,1 tonnellate) e le prugne (132,6 tonnellate). 4.011.000 metri cubi di legname.\nPer quanto riguarda l'allevamento, i volatili sono 15.300.000, gli ovini 1.030.500 e i bovini 459.200. Il pescato ammonta a 9.625 tonnellate.\nRisorse minerarie.\nNel sottosuolo si rileva una buona presenza di carbone (4.826 tonnellate), di ferro (2.667,4 tonnellate) e di bauxite (1.018,3 tonnellate). Le industrie principali sono quelle del cemento (1.406,4 tonnellate), dell'acciaio (587,9 tonnellate) e dell'alluminio (155,9 tonnellate)."}
{"id": "3324988", "revid": "716642", "url": "https://it.wikipedia.org/wiki?curid=3324988", "title": "James Chambers", "text": "Carriera.\nNazionale.\nHa partecipato ai Mondiali Under-20 del 1999."}
{"id": "3325001", "revid": "599013", "url": "https://it.wikipedia.org/wiki?curid=3325001", "title": "Denis Glavina", "text": "Ha anche un fratello pi\u00f9 piccolo Dominik, anch'egli calciatore.\nCarriera.\nClub.\nVorskla.\nGioca l'ultima partita, con gol, con il Vorskla il 26 maggio 2009 nella vittoria fuori casa per 0-2 contro il Kryvbas Kryvyi Rih.\nDinamo Zagabria.\nDebutta con la Dinamo Zagabria il 25 luglio 2009 nella vittoria casalinga per 7-1 contro l'Istra 1961, sotto la guida di Krunoslav Jur\u010di\u0107.\nGioca l'ultima partita con la Dinamo il 4 ottobre 2009 nella vittoria casalinga per 2-1 contro il Vara\u017edin.\nArka Gdynia.\nDebutta con l'Arka Gdynia l'8 agosto 2010 nella sconfitta fuori casa per 1-0 contro il Wisla Cracovia, dove sostituito all' 86' da Joseph Desire Mawaye.\nSegna il primo e ultimo gol con l'Arka Gdynia il 18 marzo 2011 nel pareggio casalingo per 1-1 contro lo Zag\u0142\u0119bie Lubin.\nGioca l'ultima partita nell'Arka Gdynia il 29 maggio 2011 nella sconfitta fuori casa per 5-0 contro lo \u015al\u0105sk Breslavia.\nVara\u017edin.\nDebutta con il Vara\u017edin il 17 marzo 2012 nel pareggio fuori casa per 2-2 contro lo Spalato."}
{"id": "3325002", "revid": "663182", "url": "https://it.wikipedia.org/wiki?curid=3325002", "title": "Remember Me", "text": "Remember Me (\"ricordati di me\") pu\u00f2 riferirsi a:"}
{"id": "3325004", "revid": "287204", "url": "https://it.wikipedia.org/wiki?curid=3325004", "title": "Giovanna de Castro", "text": "Origine.\nEra figlia secondogenita (prima femmina) di Pedro Fern\u00e1ndez de Castro (? \u2013 1342), signore di Monforte de Lemos e Sarria, nipote, da parte di madre, del re di Castiglia, Sancho IV e membro di una delle famiglie pi\u00f9 antiche e illustri della Galizia, e della seconda moglie Isabella P\u00e9rez Ponce de Le\u00f3n, figlia di Pietro Ponce de Le\u00f3n Signore di Cangas e Tineo e della seconda moglie Sancha Gil de Bragan\u00e7a. Il padre di Giovanna dal 27 maggio 1332 al 4 aprile 1342 fu Maggiordomo maggiore di Alfonso XI di Castiglia \"Il Giusto (el Justo)\" e subito dopo mor\u00ec in una battaglia vicino ad Algeciras, nel giugno 1342. Inoltre Giovanna era la sorellastra della regina consorte del Portogallo, In\u00e9s de Castro.\nBiografia.\nGiovanna, ancor molto giovane, fu data in moglie a Diego de Haro, che dopo poco mor\u00ec, lasciandola vedova.\nNel 1354, da poco vedova Giovanna fu convinta dal re di Castiglia, Pietro, figlio del re di Castiglia e Le\u00f3n, Alfonso XI il Giustiziere e di Maria di Portogallo, a sposarlo pur essendo gi\u00e0 sposato con la nipote del re di Francia, Bianca di Borbone; infatti, grazie all'appoggio dei vescovi d'Avila e di Salamanca, Pietro I, aveva proclamato che il matrimonio con Bianca era nullo.Il matrimonio tra Pietro I e Giovanna fu celebrato pubblicamente, a Cu\u00e9llar, nell'aprile 1354.Sembra che anche Giovanna, come era gi\u00e0 successo alla prima moglie Bianca, fosse abbandonata da Pietro, dopo solo pochi giorni (che comunque port\u00f2 alla nascita di un figlio, nel 1355).La causa della separazione fu molto probabilmente l'intervento di papa Innocenzo VI, che non riconobbe l'annullamento del matrimonio con Bianca e aveva minacciato di scomunica Pietro, se non avesse ripreso con s\u00e9 la prima moglie, Bianca. Comunque Pietro, lasciandola la rese signora di Due\u00f1as, e Giovanna, bench\u00e9 moglie bigama, si fece sempre chiamare regina.\nGiovanna pass\u00f2 il resto dei suoi giorni tra la sua signoria di Due\u00f1as e le propriet\u00e0 della sua famiglia in Galizia, dove mor\u00ec, nel 1374.Giovanna fu inumata a Santiago di Compostella nella Cattedrale.\nFigli.\nGiovanna al primo marito Diego de Haro, non diede alcun figlio.\nGiovanna a Pietro I diede un figlio:"}
{"id": "3325006", "revid": "108002", "url": "https://it.wikipedia.org/wiki?curid=3325006", "title": "Canadair Regional Jet", "text": ""}
{"id": "3325012", "revid": "57342", "url": "https://it.wikipedia.org/wiki?curid=3325012", "title": "Feliciano Granati", "text": "Biografia.\nFeliciano Granati nasce a Giffoni Valle Piana (in provincia di Salerno) il 26 aprile 1922. Ad oggi \u00e8 l'unico deputato originario di Giffoni Valle Piana.\nLaureato in giurisprudenza, sindacalista, a met\u00e0 anni '50 divenne Segretario Provinciale della Camera del Lavoro.\n\u00c8 eletto per la prima volta deputato nel 1953, nel collegio di Benevento, svolgendo interamente il suo mandato nella III Legislatura (1958-1963).\nNel 1963 \u00e8 eletto per la seconda volta alla Camera, sempre nel collegio di Benevento (IV Legislatura - 1963-1968).\nDa deputato e sindacalista la sua attivit\u00e0 \u00e8 caratterizzata per il sostegno alla lotta contadina, e per le battaglie a favore dei diritti dei lavoratori, delle donne, dei giovani e delle classi sociali pi\u00f9 deboli.\nIn particolare si ricorda:\n- 1\u00ba luglio 1958 manifestazione e sciopero degli operai cementieri dell'ITALCEMENTI represso nel sangue dalle forze di polizia con il ferimento dello stesso Granati e dell'on. Cacciatore;\n- Difesa in una fabbrica dell'avellinese di centinaia di lavoratrici tessili in protesta;\n- Battaglia per l'ammissione delle donne all'Istituto Magistrale di Salerno del 1961 (soltanto in quell'anno, infatti, fu abrogata la norma che fissava ai soli maschi la possibilit\u00e0 di accedere agli istituti magistrali).\nNei suoi mandati parlamentari ricopr\u00ec i seguenti incarichi:\ndal 12 giugno 1958 al 30 giugno 1961\ndal 1\u00ba luglio 1960 al 15 maggio 1963\ndal 27 giugno 1962 al 15 maggio 1963\ndal 12 luglio 1963 al 20 gennaio 1965\ndal 1\u00ba luglio 1963 al 4 giugno 1968\ndal 1\u00ba luglio 1963 al 4 giugno 1968\nComponente della COMMISSIONE SPECIALE PER L'ESAME DELLA PROPOSTA DI LEGGE DELFINO N.2 \" PIANO STRAORDINARIO PER FAVORIRE LA RINASCITA ECONOMICA E SOCIALE DELL'ABRUZZO - MOLISE \"\ndal 17 marzo 1964 al 4 giugno 1968\nNel 1991 all'atto della costituzione del Partito della Rifondazione Comunista, i fondatori della sezione di Giffoni Valle Piana decisero di intitolare a Feliciano Granati il locale circolo che, ancora oggi conserva questo nome.\nA Feliciano Granati \u00e8 intitolata una importante strada in Giffoni Valle Piana nei pressi del luogo che gli diede i natali."}
{"id": "3325013", "revid": "287204", "url": "https://it.wikipedia.org/wiki?curid=3325013", "title": "Alfredo Todisco", "text": "Biografia.\nCrebbe a Trieste, dove strinse un intenso rapporto con il poeta Umberto Saba. Esord\u00ec nel giornalismo a Roma nel 1949, collaborando con \"Il Mondo\" di Mario Pannunzio. Successivamente entr\u00f2 nella redazione de \"L'Europeo\" di Arrigo Benedetti, per diventare in seguito corrispondente e inviato speciale de \"La Stampa\" e del \"Corriere della Sera\".\nVincitore del Premio Saint-Vincent nel 1955, \u00e8 stato autore di romanzi nei quali ha dipinto complesse situazioni psicologiche e sentimentali, fortemente ispirato dall'opera di Italo Svevo. La centralit\u00e0 dell'esperienza psicoanalitica nei suoi romanzi era dovuta anche alla sua amicizia con Cesare Musatti. I suoi romanzi pi\u00f9 importanti sono Il corpo (1972), finalista al Premio Viareggio e dal quale fu tratto il film \"La notte dell'alta marea\" di Luigi Scattini, e \"Rimedi per il mal d'amore\" (1991).\nFu tra i primi, negli anni '70, a far conoscere al grande pubblico l'ecologia. Al \"Corriere della Sera\", insieme con Antonio Cederna, port\u00f2 avanti la battaglia per la difesa dell'ambiente e del paesaggio e l'analisi dei rapporti fra gli esseri umani, le attivit\u00e0 produttive, i consumi e la natura."}
{"id": "3325018", "revid": "22475", "url": "https://it.wikipedia.org/wiki?curid=3325018", "title": "I Love Being the Enemy", "text": "I love being the enemy \u00e8 un libro del cestista Reggie Miller, scritto con Gene Wojciechowski, ed \u00e8 un diario dell'annata deagli Indiana Pacers nella stagione 1994/1995. Il libro tratta - oltre che dei playoffs e del training camp - anche della squadra, degli avversari e della sua vita privata (oltre che delle famose liti coi New York Knicks)."}
{"id": "3325024", "revid": "809148", "url": "https://it.wikipedia.org/wiki?curid=3325024", "title": "American Physical Society", "text": "L'American Phisical Society (APS) \u00e8 una organizzazione statunitense, fondata nel 1899, che ha lo scopo di promuovere l'avanzamento della fisica, attraverso il supporto ai fisici, la diffusione delle informazioni e la collaborazione internazionale.\n\u00c8 editore di alcune riviste di fisica tra cui Physical Review e Physical Review Letters. Ogni anno assegna premi a scienziati che si siano distinti nella fisica e in discipline collegate, tra i quali il Premio Lilienfeld per i contributi pi\u00f9 importanti."}
{"id": "3325025", "revid": "76963", "url": "https://it.wikipedia.org/wiki?curid=3325025", "title": "Gene Wojciechowski", "text": ", conosciuto per il suo lavoro con la televisione sportiva ESPN.\nNato a Salina, Kansas, \u00e8 diventato giornalista di nel gennaio 1998, dopo aver lavorato come inviato per il football dal 1992. Ha lavorato anche per il Los Angeles Times, il Dallas Morning News e il Denver Post.\nWojciechowski si \u00e8 diplomato alla Fort Lauderdale High School, e laureato alla University of Tennessee, ed ha ricevuto per il suo lavoro numerosi premi dalla Associated Press Sports Editors, dalla National Sportscasters and Sportswriters Association, dalla U.S. Basketball Writers Association, dalla College Football Writers Association of America, dalla Pro Football Writers, e dal Los Angeles Press Club."}
{"id": "3325030", "revid": "523249", "url": "https://it.wikipedia.org/wiki?curid=3325030", "title": "Constantin Cernenko", "text": ""}
{"id": "3325031", "revid": "599013", "url": "https://it.wikipedia.org/wiki?curid=3325031", "title": "Emil Noll", "text": "Carriera.\nClub.\nPaderborn 07.\nFa la sua ultima presenza nel Paderborn 07 il 16 dicembre 2007 nel pareggio fuori casa per 1-1 contro il Borussia M\u00f6nchengladbach.\nFSV Francoforte.\nDebutta con il FSV Francoforte il 21 settembre 2008 nella vittoria casalinga per 3-1 contro il Rot-Wei\u00df Oberhausen.\nSegna il suo primo gol con il FSV Francoforte il 12 dicembre 2008 dove all'88' dove porta la squadra alla vittoria per 1-0 contro il St. Pauli.\nSegna l'ultimo gol il 22 febbraio 2009 quando, al 91', porta la squadra sull'1-0 finale contro l'VfL Osnabr\u00fcck.\nGioca l'ultima partita nel FSV Francoforte il 24 maggio 2009 nella sconfitta fuori casa per 2-0 contro il St. Pauli.\nVaduz.\nDebutta con il Vaduz il 16 luglio 2009 in Europa League nella sconfitta fuori casa per 1-0 contro il Falkirk.\nSegna il primo gol con il Vaduz il 23 luglio 2009 nella vittoria per 2-0 contro il Falkirk.\nDebutta in campionato il 26 luglio 2009 con il Vaduz nella vittoria per 2-0 contro il Biel/Bienne.\nSegna il primo gol in campionato con il Vaduz il 22 agosto 2009 nel pareggio fuori casa per 1-1 contro il Servette.\nSegna l'ultimo gol con il Vaduz il 1\u00ba novembre 2009 nella vittoria per 1-4 contro il Gossau.\nFa la sua ultima presenza con il Vaduz l'8 maggio 2010 nella vittoria casalinga per 3-2 contro il Yverdon-Sport.\nArka Gdynia.\nDebutta con l'Arka Gdynia l'8 agosto 2010 nella sconfitta fuori casa per 1-0 contro il Wisla Cracovia.\nSegna il primo gol con l'Arka Gdynia l'11 marzo 2011, partita dove mette a segno una doppietta, portando la partita sul pari finale, 2-2, contro il G\u00f3rnik Zabrze.\nSegna l'ultimo gol con l'Arka Gdynia il 1\u00ba maggio 2011 nel pareggio casalingo per 2-2 contro il Lechia Danzica. \nFa la sua ultima partita nell'Arka Gdynia il 29 maggio 2011 nella sconfitta per 5-0 contro lo \u015al\u0105sk Breslavia.\nPogo\u0144 Stettino.\nDebutta con il Pogo\u0144 Stettino il 20 agosto 2011 nella vittoria per 1-0 contro il Sandecja Nowy S\u0105cz.\nSegna il primo gol con il Pogo\u0144 Stettino il 12 ottobre 2011 nella vittoria fuori casa per 0-2 contro il Katowice."}
{"id": "3325033", "revid": "47767", "url": "https://it.wikipedia.org/wiki?curid=3325033", "title": "Ioseb Besarionis Dze Jugha\u0161vili", "text": ""}
{"id": "3325034", "revid": "400694", "url": "https://it.wikipedia.org/wiki?curid=3325034", "title": "OkCupid", "text": "OkCupid \u00e8 un social network per incontri tra persone attraverso questionari creati dai webmaster o dagli stessi membri per trovare l'affinit\u00e0 migliore attraverso statistiche. I membri possono mettersi in contatto tramite: blog personali, forum pubblici, messaggistica istantanea, email, e \"winks\".\nNel 2007 \u00e8 stato inserito nella classifica dei primi 10 social network per incontri dal settimanale statunitense TIME."}
{"id": "3325036", "revid": "834", "url": "https://it.wikipedia.org/wiki?curid=3325036", "title": "Palazzo della cultura di Messina", "text": ""}
{"id": "3325040", "revid": "223320", "url": "https://it.wikipedia.org/wiki?curid=3325040", "title": "Gualtiero di Palearia, conte di Manoppello", "text": ""}
{"id": "3325042", "revid": "339392", "url": "https://it.wikipedia.org/wiki?curid=3325042", "title": "Red Bull Salzburg", "text": ""}
{"id": "3325047", "revid": "144796", "url": "https://it.wikipedia.org/wiki?curid=3325047", "title": "Ordine Reale di Spagna", "text": "L'Ordine Reale di Spagna, fu un ordine cavalleresco del Regno di Spagna durante il periodo della dominazione napoleonica.\nStoria.\nL'Ordine Reale di Spagna venne fondato da Giuseppe Bonaparte quando ottenne la corona di Spagna nel 1808 e cess\u00f2 di esistere con la sua detronizzazione nel 1813. L'Ordine venne ripreso con tutti gli schemi dell'Ordine delle Due Sicilie gi\u00e0 fiorente nel regno che Giuseppe Bonaparte aveva governato sino a quel momento e come tale esso venne sentito come una virtuale prosecuzione. Non sono stati segnalati casi di persone insignite dell'Ordine Reale di Spagna gi\u00e0 insignite dell'Ordine delle Due Sicilie.\nLe insegne.\nLa decorazione era estremamente simile a quella gi\u00e0 utilizzata nel Regno delle Due Sicilie: essa consisteva in una stella d'oro a cinque punte, smaltata di rosso (rubino), recante nel recto e ne l verso una torre in oro a sbalzo, con la legenda: \"Jos.[eph] Nap.[oleon] Hisp.[iarum] Et Ind.[iarum] Rex. Ins.[tituit]\".\nIl nastro era color salmone."}
{"id": "3325060", "revid": "1305772", "url": "https://it.wikipedia.org/wiki?curid=3325060", "title": "Summer Games", "text": "Summer Games \u00e8 un videogioco sportivo sviluppato dalla Epyx e pubblicato principalmente da Epyx e da U.S. Gold, basato sulle discipline dei giochi olimpici estivi. Uscito nel 1984 per Commodore 64, il titolo fu in seguito convertito per Apple II, Atari 2600, Atari 7800, Atari XL/XE, PC-88 e Sega Master System. Le versioni per Amiga, Amstrad CPC, Atari ST, DOS e ZX Spectrum furono realizzate per poter essere incluse in raccolte. \nModalit\u00e0 di gioco.\nLa presentazione del gioco mostra il tedoforo che accende il braciere olimpico accompagnato dal volo di colombe, scena che si ripeter\u00e0 nei successivi titoli della serie.\nNelle versioni dotate di musica, il tema di accompagnamento \u00e8 tratto dal \"Bugler's Dream\" di Leo Arnaud, brano che negli USA era usato nei programmi televisivi sui giochi olimpici.\nIl gioco permette al giocatore di competere a tutti gli eventi in sequenza, sceglierne solo alcuni o soltanto uno, o allenarsi soltanto in uno. In caso di competizione si passa alla definizione dei giocatori, che possono essere fino a 8, con scelta della rispettiva nazionalit\u00e0 e ascolto dell'inno nazionale, altra caratteristica che si ripeter\u00e0 in molti dei seguiti. Le discipline di corsa e nuoto possono essere anche giocate da due avversari umani contemporaneamente, le altre si affrontano sempre uno alla volta.\nLe discipline sportive presenti nel videogioco possono variare leggermente a seconda della piattaforma, generalmente sono:\nLa visuale degli atleti \u00e8 sempre di profilo, con l'effetto della prospettiva, tranne il tiro al piattello che \u00e8 visto in prima persona.\nSerie.\n\"Summer Games\" diede inizio a una serie di giochi multisportivi della Epyx, molti dei quali di successo, a volte definita la serie \"Games\" per la presenza costante di questa parola nel titolo. \nNel 1988 U.S. Gold pubblic\u00f2 \"Gold, Silver, Bronze\", una raccolta dei primi tre titoli per Amstrad CPC, Commodore 64 e ZX Spectrum.\nNel 1992 sempre U.S. Gold pubblic\u00f2 \"Mega Sports\", una raccolta comprendente \"Summer\" 1 e 2, \"Winter\", i due \"The Games\" e \"California Games\" per Amiga, Amstrad CPC, Atari ST, Commodore 64, DOS e ZX Spectrum.\nPer alcune di queste piattaforme, alcuni dei titoli sono stati convertiti e pubblicati per la prima volta all'interno delle raccolte.\nIl formato del titolo con \"Games\" \u00e8 stato poi ripreso anche da giochi dello stesso genere di altri produttori, spesso con tematiche stravaganti, tra cui:\nAltre pubblicazioni commerciali di minore notoriet\u00e0 furono \"Holiday Games\", \"Ostfrieslandgames\", \"Sex Games\", \"Work Games\" per Commodore 64, \"Ancient Games\" per Amiga/Atari ST, \"Fantasy Games\" per Amiga, \"Alpine Games\" e \"Future Games\" per ZX Spectrum.\n\"Hes Games\" \u00e8 invece contemporaneo a \"Summer Games\" e venne presentato allo stesso Consumer Electronics Show."}
{"id": "3325062", "revid": "729019", "url": "https://it.wikipedia.org/wiki?curid=3325062", "title": "San Antonio (Paraguay)", "text": " \nSan Antonio \u00e8 una citt\u00e0 del Paraguay, situata nel dipartimento Central.\nGeografia.\nSan Antonio si trova sulla sponda sinistra del fiume Paraguay, a 25 km a sud della capitale Asunci\u00f3n. I suoi porti fluviali hanno dato impulso allo sviluppo di attivit\u00e0 commerciali e industriali.\nStoria.\nLa prima fondazione di San Antonio risale al 1890, ad opera del cittadino tedesco Konrad Goetz; dopo la sua morte, tuttavia, il posto rimase spopolato fino al 1903, anno in cui Agust\u00edn Qui\u00f1\u00f3nez rifond\u00f2 la citt\u00e0, i cui primi abitanti furono coloni di origine tedesca, italiana, francese e spagnola.\nSociet\u00e0.\nPopolazione.\nAl censimento del 2002 San Antonio contava una popolazione urbana di 37.795 abitanti. Il distretto \u00e8 privo di zona rurale. "}
{"id": "3325063", "revid": "1543377", "url": "https://it.wikipedia.org/wiki?curid=3325063", "title": "Coppa dei Campioni 1999-2000 (pallavolo femminile)", "text": "La Coppa dei Campioni di pallavolo femminile 1999-2000 \u00e8 stata la 40\u00aa edizione del massimo torneo pallavolistico europeo per squadre di club; iniziata con la fase ad eliminazione diretta a partire dal 2 ottobre 1999, si \u00e8 conclusa con la final-four di Bursa, in Turchia, il 12 marzo 2000. Alla competizione hanno partecipato 27 squadre e la vittoria finale \u00e8 andata per la terza volta, la seconda consecutiva, al Volley Bergamo.\nFinal-four.\nLa final four si \u00e8 disputata a Bursa (). Le semifinali si sono disputate il 11 marzo, mentre la finale per 3\u00ba/4\u00ba posto e la finalissima si \u00e8 giocata il 12 marzo."}
{"id": "3325065", "revid": "767487", "url": "https://it.wikipedia.org/wiki?curid=3325065", "title": "Micha\u0142 P\u0142otka", "text": "Carriera.\nClub.\nDebutta con l'Arka Gdynia e in Ekstraklasa, il 10 agosto 2008 nel pareggio casalingo per 1-1 contro lo Jagiellonia Bia\u0142ystok.\nSegna l'unico gol in carriera l'8 settembre 2007 nelle file del Motor Lublino nel pareggio fuori casa per 3-3 contro il Warta Pozna\u0144.\nNazionale.\nDebutta in Nazionale Under-21 il 9 ottobre 2009 nella vittoria fuori casa per 0-5 contro la Nazionale Under-21 del Liechtenstein."}
{"id": "3325066", "revid": "712828", "url": "https://it.wikipedia.org/wiki?curid=3325066", "title": "Makiz\u014d Aramaki", "text": ""}
{"id": "3325067", "revid": "599013", "url": "https://it.wikipedia.org/wiki?curid=3325067", "title": "Andreas Ulmer", "text": "Carriera.\nClub.\nDurante la sua carriera ha giocato con varie squadre di club, tra cui il , in cui milita dal 2009.\nNazionale.\nHa debuttato in nazionale maggiore l'11 febbraio 2009 in amichevole contro la . A partire dal novembre 2017, dopo avere collezionato solo 4 presenze in 8 anni venendo spesso ignorato dal ct degli austriaci Marcel Koller, diventa un convocato fisso sotto la gestione del ct Franco Foda, venendo convocato per Euro 2020.\nStatistiche.\nPresenze e reti nei club.\n\"Statistiche aggiornate al 17 giugno 2021.\""}
{"id": "3325068", "revid": "283026", "url": "https://it.wikipedia.org/wiki?curid=3325068", "title": "Irkut MS-21", "text": "L'Irkut MS-21 (in cirillico: \u0418\u0440\u043a\u0443\u0301\u0442 \u041c\u0421-21 - \u041c\u0430\u0433\u0438\u0441\u0442\u0440\u0430\u043b\u044c\u043d\u044b\u0439 \u0441\u0430\u043c\u043e\u043b\u0451\u0442 XXI \u0432\u0435\u043a\u0430, ossia: \"Aereo di linea del XXI secolo\") \u00e8 un aereo di linea a fusoliera stretta a medio raggio di fabbricazione russa, in via di sviluppo presso le aziende aeronautiche Irkut e Yakovlev.\nBireattore ad ala bassa, l'Irkut MC-21 ha l'obiettivo di sostituire i vecchi modelli di Tupolev Tu-154 e Tupolev Tu-204/214 nella produzione aeronautica russa e di porsi, nel mercato mondiale degli aerei a fusoliera stretta, come concorrente di Airbus e Boeing.\nLe consegne dei primi 6 esemplari, destinati alla compagnia aerea Rossija, cliente di lancio dell'aereo, sono attese per il 2022.\nStoria.\nSviluppo.\nIl 13 febbraio 2014 Andrei Boginsky, che dirige il reparto di costruzione aeronautica presso il Ministero dell'Industria e del Commercio Russo, ha dichiarato che la Russia investir\u00e0 164 miliardi di rubli, equivalenti a 3,4 miliardi di euro, per sviluppare il nuovo aereo.\nIl primo volo \u00e8 avvenuto il 28 maggio 2017 mentre il primo volo con propulsori di produzione domestica, i PD-14, \u00e8 avvenuto nel dicembre 2020. Ottenuta la certificazione ICAO per le emissioni a febbraio 2021, si stima che la prima consegna possa avvenire entro il 2021.\nNel maggio 2021 \u00e8 stata consegnata la prima ala realizzata in materiale composito di fabbricazione russa, completando un lungo processo di acquisizione di know-how da parte delle industrie chimiche e metallurgiche nazionali. La stessa \u00e8 stata poi installata su un esemplare di nuova costruzione nel dicembre dello stesso anno. Il 24 dicembre, il velivolo completa il programma di certificazione per l'avvio delle operazioni di volo.\nCaratteristiche.\nCaratteristica principale del nuovo aereo sar\u00e0 la costruzione di alcuni componenti in fibra di carbonio, permettendo una riduzione del peso e quindi dei consumi del 25%, i costi di manutenzione sono previsti inferiori del 15%.\nVarianti.\nSono in corso di sviluppo due varianti dell'aereo: \u041c\u0421-21-300 (160-211 passeggeri) e \u041c\u0421-21-200 (130-176 passeggeri). Inizialmente era stata prevista anche una versione \"accorciata\" (MC-21-100) che per\u00f2 \u00e8 stata annullata. \u00c8 ipotizzata la realizzazione di una versione \"allungata\": MC-21-400 (212-220 passeggeri)."}
{"id": "3325069", "revid": "339392", "url": "https://it.wikipedia.org/wiki?curid=3325069", "title": "Harunobu \u014cgido", "text": ""}
{"id": "3325070", "revid": "523249", "url": "https://it.wikipedia.org/wiki?curid=3325070", "title": "Jubair al Hakim", "text": ""}
{"id": "3325072", "revid": "1305772", "url": "https://it.wikipedia.org/wiki?curid=3325072", "title": "Summer Games II", "text": "Summer Games II \u00e8 un videogioco sportivo sviluppato dalla Epyx e pubblicato dalla Epyx e dalla U.S. Gold, basato sulle discipline dei giochi olimpici estivi e sequel del videogioco \"Summer Games\" dell'anno precedente. Pubblicato nel 1985 per Commodore 64, \"Summer Games II\" fu in seguito convertito per Apple II e IBM PC (PC booter), mentre versioni per ZX Spectrum e Amstrad CPC uscirono per la prima volta soltanto in abbinamento a \"Summer Games\" nella raccolta \"Gold, Silver, Bronze\" (U.S. Gold, 1988) e versioni per Atari ST, DOS e Amiga uscirono soltanto all'interno della raccolta \"Mega Sports\" (U.S. Gold, 1992). La versione C64 emulata venne ripubblicata su Virtual Console il 27 giugno 2008 in Europa e il 16 marzo 2009 in America del Nord. \nLa versione Commodore 64 originaria venne di solito molto apprezzata dalla critica sotto tutti gli aspetti. Tra l'altro, come \"Summer Games\" e a differenza di molti giochi del suo genere all'epoca, \"Summer Games II\" non richiede quasi mai la forza bruta nell'agitare il joystick, ma si basa su sistemi di controllo pi\u00f9 ragionati.\nModalit\u00e0 di gioco.\nCome nel primo \"Summer Games\", la presentazione mostra il tedoforo che accende il braciere olimpico accompagnato dal volo di colombe, con un tema musicale tratto dal \"Bugler's Dream\" di Leo Arnaud, brano che negli USA era usato nei programmi televisivi sui giochi olimpici.\nSempre allo stesso modo di \"Summer Games\", il gioco permette di competere in tutte le discipline in sequenza, sceglierne solo alcune o soltanto una, o allenarsi soltanto in una. In caso di competizione si passa alla definizione dei giocatori, che possono essere fino a 8, con scelta della rispettiva nazionalit\u00e0 e ascolto dell'inno nazionale. Alcune discipline possono essere giocate anche da due avversari umani contemporaneamente, le altre si affrontano sempre uno alla volta.\nLe 8 discipline sportive presenti nel videogioco sono:\nLa visuale degli atleti \u00e8 sempre di lato, con l'effetto della prospettiva, tranne nei casi di canottaggio e kayak, dove la visuale \u00e8 pi\u00f9 dall'alto. Tutte le discipline sono mostrate inoltre con scorrimento orizzontale verso destra, tranne la scherma che ha visuale fissa e il kayak che \u00e8 a scorrimento verso l'alto.\nSolo nelle versioni su disco c'\u00e8 la possibilit\u00e0, se si possiede anche il primo \"Summer Games\", di affrontare la gara completa anche con le sue discipline, facendo interagire i due programmi, per un totale di 16 discipline.\nGli eventuali record stabiliti nelle competizioni vengono salvati su disco. Si pu\u00f2 visualizzare anche una cerimonia finale, durante la quale si fa notte, il braciere olimpico si spegne, e avvengono spettacoli di fuochi d'artificio e (non in tutte le versioni) passaggi di un dirigibile e di un uomo in jet pack."}
{"id": "3325074", "revid": "204012", "url": "https://it.wikipedia.org/wiki?curid=3325074", "title": "K\u014dkichir\u014d Takezoe", "text": ""}
{"id": "3325076", "revid": "69794", "url": "https://it.wikipedia.org/wiki?curid=3325076", "title": "Poker After Dark", "text": "Poker After Dark \u00e8 un programma televisivo dedicato al Poker Texas hold 'em, trasmesso dalla rete televisiva statunitense NBC dal 2007 al 2011.\nFormat.\nIl programma andava in onda sei giorni la settimana; ciascuna puntata aveva la durata di un'ora ed ogni settimana veniva organizzato un nuovo tavolo.\nIl format prevedeva la partecipazione di sei giocatori professionisti di poker ad un tavolo di Poker Texas hold 'em. Ogni torneo veniva trasmesso nell'arco dei primi cinque giorni, ed il sesto giorno veniva messo in onda un director's cut. Il vincitore riceveva la somma di 120.000 dollari.\nEmittenti.\nIl Poker After Dark \u00e8 stato messo in onda in diversi paesi. In Canada dalla rete Rogers Sportsnet; in Germania da Sport1; in Irlanda da Setanta Sports; nei Paesi Bassi da Veronica; in Danimarca da Tv3+; in Italia da POKERItalia24; in Russia da 7TV; in Brasile da Discovery Channel Brasil; in America Latina da Discovery Channel Latin America.\nEpisodi.\nA partire dal 1\u00ba gennaio 2007 la NBC ha messo in onda 7 stagioni della serie, cos\u00ec strutturate:\nDi seguito il dettaglio degli episodi."}
{"id": "3325077", "revid": "214753", "url": "https://it.wikipedia.org/wiki?curid=3325077", "title": "Sergio Mocellini", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1963 (edizione tenutasi a Innsbruck, Austria) insieme ai suoi connazionali Mario Pallua, Luigi De Bettin e Angelo Frigerio\nNell'edizione l'oro and\u00f2 all'altra nazionale italiana. Partecip\u00f2 alle olimpiadi invernali del 1964."}
{"id": "3325081", "revid": "729019", "url": "https://it.wikipedia.org/wiki?curid=3325081", "title": "Morte cardiaca improvvisa", "text": "La morte cardiaca improvvisa \u00e8 definita come una morte inattesa per cause cardiache, che si verifica entro un'ora dalla comparsa dei sintomi o anche senza l'insorgenza di sintomi.\nEpidemiologia.\nNegli adulti \u00e8 una complicanza e spesso la prima manifestazione clinica di una cardiopatia ischemica. Colpisce circa 350.000 individui ogni anno negli Stati Uniti.\nIn Italia la mortalit\u00e0 sotto i 40 anni risulta, al 2013, pari a 1.000 atleti ogni anno.\nLa frequenza della malformazione andrebbe correlata al tasso di mortalit\u00e0 delle altre categorie di lavoratori sottoposte a sforzo fisico, e dei casi di decesso in condizioni cardiache a riposo.\nEziologia.\nUno studio dell'Universit\u00e0 di Firenze identifica la prima causa nella cardiomiopatia ipertrofica, un'ipertrofia del ventricolo sinistro di origine genetica.\nIn modo simile, la sindrome da prolasso valvolare mitralico \u00e8 stata ipotizzata come causa ereditaria della morte improvvisa infantile.\nAlti livelli di aldosterone (&gt;200 pg/ml di sangue) uniti ad alti livelli di cortisolo (&gt;21,1 mg/dL) sono stati fortemente correlati all'evento di morte improvvisa, a pazienti considerati a rischio per tale evento ( e a tutti tipi di mortalit\u00e0 per diabetici di tipo 2 emodializzati).\nLa morte cardiaca improvvisa pu\u00f2 essere conseguenza dell'abuso di steroidi anabolizzanti che aumentano la dimensione dei muscoli, e fra questi anche delle cellule cardiache. Spesso tali cellule muoiono e sono sostituite da tessuto fibroso che resta tale anche quando viene sospesa l'assunzione di steroidi, con danno permanente del cuore.\nAnatomia patologica.\nUna stenosi critica (&gt;75%) da marcata aterosclerosi coronarica di almeno uno dei tre principali vasi cardiaci \u00e8 presente nell'80-90% dei soggetti colpiti da morte cardiaca improvvisa, spessissimo \u00e8 presente una rottura di placca aterosclerotica; la piccola percentuale di casi rimanente non ha cause aterosclerotiche.\nUn infarto miocardico cicatrizzato \u00e8 presente nel 40% dei casi ma, nei pazienti rianimati con successo, il riscontro di un nuovo caso di infarto del miocardio si ha solo nel 25% dei casi. Una vacuolizzazione dei miociti subendocardici indicativa di una grave ischemia cronica \u00e8 comune.\nLe aritmie che avvengono in assenza di una cardiomiopatia strutturale possono portare a morte improvvisa, la causa pi\u00f9 importante \u00e8 la sindrome del QT lungo, caratterizzata da un incremento dell'eccitabilit\u00e0 cardiaca e da aritmie ventricolari episodiche. Le mutazioni che causano questa malattia sono presenti in almeno cinque diversi geni che codificano per alcuni elementi strutturali dei canali ionici cardiaci, compresi quelli per il potassio e per il sodio.\nTerapia.\nLa defibrillazione in tempi rapidi \u00e8 il principale rimedio. Circa il 25% dei casi potrebbe essere rianimato se venisse defibrillato entro 4/5 minuti; per ogni ulteriore minuto la possibilit\u00e0 di sopravvivenza diminuisce del 10%: il tempo infatti \u00e8 un fattore fondamentale per la sopravvivenza senza danni cerebrali irreversibili, che arrivano a provocare anche lo stato vegetativo permanente.\nPer i soggetti a rischio o che siano sopravvissuti ad un arresto cardiaco, uno strumento di prevenzione pu\u00f2 essere l'impianto di un defibrillatore sottocutaneo."}
{"id": "3325089", "revid": "2184720", "url": "https://it.wikipedia.org/wiki?curid=3325089", "title": "ZTE", "text": "ZTE Corporation, in precedenza Zhongxing Semiconductor Co. Ltd., (Cinese semplificato: \u4e2d\u5174\u901a\u4fe1\u80a1\u4efd\u6709\u9650\u516c\u53f8; Cinese tradizionale: \u4e2d\u8208\u901a\u8a0a\u80a1\u4efd\u6709\u9650\u516c\u53f8) \u00e8 un'azienda cinese con sede a Shenzhen che progetta e produce dispositivi e sistemi di telecomunicazione dal 1985.\nStoria.\nDal 2009 \u00e8 diventata la terza azienda pi\u00f9 grande venditrice di dispositivi GSM al mondo. La sussidiaria italiana dal 2011 ha un accordo commerciale con PosteMobile. A dicembre 2016 stringe, inoltre, un accordo con Wind Tre per operazioni di consolidamento, ammodernamento e unificazione delle reti Wind e 3.\nA maggio 2018, a seguito del veto imposto dal Dipartimento del commercio statunitense il mese precedente e risultante dalla guerra economica tra Stati Uniti e Cina, ZTE cessa ogni attivit\u00e0 sul territorio statunitense. ll veto viene imposto perch\u00e9 l'azienda non ha rispettato l'embargo verso Corea del Nord e Iran; tuttavia, il 13 luglio 2018, il Dipartimento del commercio statunitense rimuove il blocco commerciale verso l'azienda, che torna cos\u00ec a funzionare a pieno ritmo. Come conseguenza del veto statunitense che ha causato un blocco nelle esportazioni di alcuni componenti dagli USA verso la Cina, paese in cui ZTE produce la maggior parte dei suoi prodotti, essa \u00e8 stata costretta a interrompere temporaneamente i lavori di unificazione dei segnali Wind e 3.\nZTE ha filiali in Australia, Germania, India, Italia, Stati Uniti e Hong Kong."}
{"id": "3325091", "revid": "767487", "url": "https://it.wikipedia.org/wiki?curid=3325091", "title": "Piotr Robakowski", "text": "Carriera.\nClub.\nDebutta l'11 maggio 2010 con l'Arka Gdynia nella vittoria casalinga per 2-1 contro il Piast Gliwice."}
{"id": "3325096", "revid": "599013", "url": "https://it.wikipedia.org/wiki?curid=3325096", "title": "Sacchetto di plastica", "text": "Un sacchetto di plastica (comunemente chiamato anche busta o borsa di plastica) \u00e8 un particolare tipo di imballaggio costituito da un film sottile e flessibile in materiale plastico (in genere polietilene).\nI sacchetti di plastica, a parit\u00e0 di volume, hanno un peso minore rispetto a molti altri tipi di imballaggi (quali ad esempio scatole di cartone o barattoli di vetro).\nStoria.\nL'invenzione del sacchetto di plastica \u00e8 attribuita all'ingegnere svedese Sten Gustaf Thulin, che svilupp\u00f2 tale brevetto nel 1965 per la compagnia Celloplast di Norrk\u00f6ping.\nNel 1982 le compagnie di supermercati Safeway e Kroger rimpiazzarono nei loro supermercati i sacchetti in carta con i sacchetti in plastica.\nLa \"United States International Trade Commission\" ha stimato che il numero di sacchetti di plastica utilizzati negli Stati Uniti nel 2009 \u00e8 stato pari a 102 miliardi.\nIn Italia il 1\u00ba gennaio 2011 \u00e8 entrato in vigore per gli esercizi commerciali il divieto di vendere alla clientela sacchetti di plastica per portare via la spesa: per tale scopo \u00e8 obbligatorio mettere a disposizione sacchetti biodegradabili e compostabili in breve tempo.\nTipi di sacchetti di plastica.\nEsistono diversi tipi di sacchetti di plastica; si preferisce uno o l'altro a seconda dell'uso al quale il sacchetto \u00e8 destinato.\nPer quanto riguarda la loro forma, i sacchetti di plastica possono essere:\nUtilizzi.\nI sacchetti di plastica vengono utilizzati per contenere e trasportare beni di vario genere (ad esempio: cibi, polveri, ghiaccio, composti chimici e rifiuti).\nAlcuni esempi di utilizzo sono i seguenti:\nProduzione.\nI sacchetti di plastica vengono in genere prodotti attraverso filmatura per soffiaggio, da cui si ottiene un film a forma di tubo che viene poi chiuso attraverso termosaldatura.\nLa materia prima utilizzata nella filmatura per soffiaggio \u00e8 costituita da materiale plastico in granuli; tali granuli sono a loro volta ottenuti da precedenti operazioni di polimerizzazione e miscelazione (\"compounding\").\nConsiderazioni ambientali.\nL'abbandono di sacchetti di plastica nell'ambiente pu\u00f2 essere letale per alcuni animali, che possono ingerirli oppure possono rimanere soffocati nel tentativo di ingerire residui di cibo contenuti all'interno dei sacchetti.\nA seconda del materiale di cui sono fatti, i sacchetti di plastica possono essere riciclati pi\u00f9 o meno facilmente.\nEsistono anche dei particolari sacchetti di plastica in bioplastica, che promettono una maggiore biodegradabilit\u00e0 rispetto ai tradizionali sacchetti in polietilene."}
{"id": "3325099", "revid": "1305772", "url": "https://it.wikipedia.org/wiki?curid=3325099", "title": "Winter Games", "text": "Winter Games \u00e8 un videogioco sportivo sviluppato da Action Graphics per Epyx e pubblicato da Epyx e U.S. Gold, basato sulle discipline dei giochi olimpici invernali. Uscito nel 1985 per Commodore 64, il titolo fu in seguito convertito per numerosi home computer e console dell'epoca. Fa parte della serie di giochi multisportivi \"Games\", preceduto da \"Summer Games II\" e seguito da \"World Games\". Le versioni per computer furono di solito molto apprezzate dalla critica.\nModalit\u00e0 di gioco.\nLa presentazione con l'accensione del braciere olimpico e la scelta dei giocatori con gli inni nazionali sono analoghe a quelle del precedente \"Summer Games\".\nLe discipline sportive presenti nel videogioco possono variare leggermente a seconda della piattaforma e generalmente sono:\nLa visuale degli atleti \u00e8 sempre di profilo, con l'effetto della prospettiva, tranne nel bob che ha la visuale 3D alle spalle dell'atleta.\nLa versione Atari 2600 \u00e8 molto semplificata, con scorrimento verticale in varie discipline, tra cui uno slalom."}
{"id": "3325101", "revid": "1788047", "url": "https://it.wikipedia.org/wiki?curid=3325101", "title": "Universit\u00e0 del Tennessee", "text": "La University of Tennessee, detta anche \"University of Tennessee-Knoxville\" \u00e8 un'universit\u00e0 pubblica con sede a Knoxville. Fondata nel 1794 durante la presidenza di George Washington, conta circa 28.000 studenti provenienti da pi\u00f9 di cento nazioni."}
{"id": "3325102", "revid": "1305772", "url": "https://it.wikipedia.org/wiki?curid=3325102", "title": "Il conte di Lussemburgo", "text": "Il conte di Lussemburgo (titolo originale Der Graf von Luxemburg) \u00e8 un'operetta in tre atti di Franz Leh\u00e1r su libretto in lingua tedesca di A.M. Willner, Robert Bodanzky e Leo Stein. La prima rappresentazione ebbe luogo al Theater an der Wien a Vienna, il 12 novembre 1909 e fu un immediato successo. Essa \u00e8 rimasta in repertorio fino ai giorni nostri, specie nei paesi di lingua tedesca, e ne sono stati fatti adattamenti in lingua francese (\"Le comte de Luxembourg\") ed in inglese (\"The Count of Luxembourg\") che ebbero grande successo all'epoca. Racconta la storia di un viennese che conduce una vita da \"bohemien\" a Parigi agli inizi del XX secolo e ruota attorno ad un aristocratico impoverito e ad una cantante lirica glamour che hanno stipulato un matrimonio farsa, per procura, e che si innamorano a prima vista senza sapere che sono gi\u00e0 marito e moglie.\nAntefatto.\nLeh\u00e1r compose \"Der Graf von Luxemburg\" in sole tre settimane e in una discussione privata prima della sua rappresentazione ebbe a dire \"Lavoro scadente, completamente inutile!\" Comunque, esso divenne il suo maggior successo internazionale dopo \"Die lustige Witwe\". Fra queste operette, compose due operette in un atto, \"Peter und Paul reisen ins Schlaraffenland\" e \"Mitislaw der Moderne\" seguite dal lavoro di scarso successo, \"Der Mann mit den drei Frauen\" del 1908 e dalla pi\u00f9 apprezzata \"Das F\u00fcrstenkind\" la cui prima venne data nell'ottobre del 1909, un mese prima di \"Der Graf von Luxemburg\".\nCos\u00ec come \"Die lustige Witwe\", \"Der Graf von Luxemburg \" affronta i temi della ricchezza e di dubbi matrimoni ed evidenzia il contrasto tra l'allegria della societ\u00e0 parigina e la seriet\u00e0 slava. Il libretto fu scritto da A.M. Willner, Robert Bodanzky e Leo Stein. Quest'ultimo aveva gi\u00e0 lavorato con Leh\u00e1r nell'operetta del 1904, \"Der G\u00f6ttergatte\" e Bodanzky era stato coautore di \"Peter und Paul reisen ins Schlaraffenland\" e \"Mitislaw der Moderne\". Il libretto di \"Der Graf von Luxemburg\" non era del tutto originale. Esso era un rifacimento di uno scritto, da Alfred Willner e Bernard Buchbinder, dodici anni prima per l'operetta di scarso successo \"Die G\u00f6ttin der Vernunft\" di Johann Strauss jr..\nTrama.\nAmbientazione: Parigi intorno al 1900\nI atto.\nPeriodo di Carnevale a Parigi. Ren\u00e9, un nobile caduto in disgrazia, conte di Lussemburgo, condivide un alloggetto a Montmartre con il suo amico, Armand Brissard, innamorato di Juliette Vermont, una danzatrice e modella del suo ultimo dipinto. Nello stesso tempo, un principe russo di mezza et\u00e0, Basil Basilowitsch, \u00e8 infatuato della giovane cantante d'opera, Ang\u00e8le Didier ma non pu\u00f2 sposarla in quanto ella non \u00e8 una nobile. Cos\u00ec egli decide di offrire a Ren\u00e9 500.000 franchi per realizzare un matrimonio farsa con Ang\u00e8le e poi divorziare da lei tre mesi dopo.\nCon il titolo di \"contessa\", Ang\u00e8le potr\u00e0 quindi sposare il principe Basilowitsch (attratta dall'idea di diventare una principessa, Ang\u00e8le accetta il piano.) Il matrimonio si svolge nello studio di Armand. Per evitare l'insorgenza di complicazioni romantiche, la coppia non avrebbe mai dovuto incontrarsi prima. Ren\u00e9 promette di scomparire per i prossimi tre mesi mentre un paravento separa Ren\u00e9 dalla sua \"sposa\" durante la cerimonia nello studio di Armand.\nDopo la cerimonia, Ren\u00e9 riprende il suo stile di vita da playboy con i denari percepiti dall'accordo, ma al tempo stesso \u00e8 turbato dal ricordo della sensazione provata nel toccare la mano, della donna sconosciuta, attraverso il paravento.\nII atto.\nUn ricevimento a casa di Ang\u00e8le alla vigilia del suo imminente divorzio da Ren\u00e9. Sono trascorsi tre mesi durante i quali Ren\u00e9 \u00e8 stato in viaggio con Armand. Tuttavia, al suo ritorno, Ren\u00e9 ha visto una recita di Ang\u00e8le all'Opera di Parigi ed \u00e8 profondamente attratto da lei. Determinato a incontrare la cantante, lui e Armand intervengono alla sua festa, dove Ren\u00e9 si presenta come il \"barone von Reval\". I due si innamorano, non sapendo che sono gi\u00e0 sposati. Ang\u00e8le racconta a Ren\u00e9 dell'impossibilit\u00e0 del loro amore in quanto lei sta per divorziare da un uomo che si era impegnato a sposarla, con un matrimonio farsa, per sposare poi un principe russo. Anche il principe Basilowitsch \u00e8 alla festa, e preoccupato per il volgere degli eventi, annuncia pubblicamente il suo fidanzamento con Ang\u00e8le. Ren\u00e9 e Ang\u00e8le ora si rendono conto della situazione reale, ma Ren\u00e9 non ha i soldi per sciogliersi dal contratto, avendo gi\u00e0 sperperato molti dei 500.000 franchi ricevuti dal principe.\nIII atto.\nIl giorno dopo, nel salone del \"Grand Hotel\", dove Ren\u00e9 ha alloggiato dal suo ritorno a Parigi, lui e Ang\u00e8le discutono della loro difficile situazione. Essi sono raggiunti dalla contessa Kokozow, ex fidanzata del Principe Basil. Il Principe Basil inciampa fra le sue braccia nel corso della frenetica ricerca di Ang\u00e8le e nello stesso tempo apprende che lo zar gli ha ordinato di mantenere la sua promessa di sposare la contessa. Ren\u00e9 viene a sapere che i suoi beni confiscati gli sono stati restituiti. Ora \u00e8 un uomo ricco, pu\u00f2 rimborsare il principe e rimanere sposato con Ang\u00e8le. Armand e Juliette, il cui rapporto \u00e8 stato spesso tempestoso, annuncia che anche loro hanno finalmente deciso di sposarsi.\nStoria delle rappresentazioni.\n\"Il conte di Lussemburgo\" venne dato in prima esecuzione al Theater an der Wien, il 12 novembre 1909. Otto Storm cant\u00f2 nel ruolo di Ren\u00e9 mentre Ang\u00e8le venne interpretata da Annie von Ligety al suo debutto. Questo fu anche l'unico ruolo da lei interpretato in quanto, di l\u00ec a poco, spos\u00f2 un ricco finanziere e si ritir\u00f2 dalle scene. L'operetta fu un grande successo e venne rappresentata per 299 recite. Leh\u00e1r realizz\u00f2 diversi cambiamenti nel corso degli anni e la versione rappresentata ai giorni nostri risulta con il primo atto diviso in due scene ed una nuova romanza per la contessa Kokozow aggiunta nel terzo atto. Questa rielaborazione si riferisce alla produzione di Berlino, al Theater des Volkes, del 4 marzo 1937.\nDopo la prima di Vienna, \"Il conte di Lussemburgo\" venne presto ripreso a livello internazionale. Venne rappresentato in Germania, a Berlino alla \" Neues Operettenhaus\" il 23 dicembre 1909 ed in Ungheria un mese dopo con il titolo \"Luxemburg gr\u00f3fja\" e libretto, tradotto in lingua ungherese, di Andor G\u00e1bor. Quando rappresentata al di fuori dei paesi di lingua tedesca, l'operetta venne quasi sempre tradotta e con libretto spesso variato secondo i gusti locali. \nVenne data per la prima volta in Italia con il titolo \"Il conte di Lussemburgo\" al \"Teatro Vittorio Emanuele\" di Torino il 7 maggio 1910 ed in Francia come \"Le comte de Luxembourg\" (in una traduzione di Robert de Flers e Gaston de Caillavet) al Th\u00e9\u00e2tre Apollo nel 1912. La versione spagnola vide la luce al \"Teatro Eslava\" di Madrid con il titolo \"El conde le Luxemburgo\" nel 1910. Questa versione fu significativamente diversa rispetto all'originale. Il libretto venne tradotto da Jos\u00e9 Juan Cadenas ed il compositore spagnolo Vicente Lle\u00f3 non si limit\u00f2 ad arrangiare le musiche di Leh\u00e1r ma ne aggiunse altre da lui composte. Un anno dopo, Lle\u00f3 collabor\u00f2 con il compositore Enrique Bru e due nuovi librettisti per creare un zarzuela in un atto, \"El conde del embudo\", dal risultato molto scadente, basata sull'originale di Leh\u00e1r. \"Der Graf von Luxemburg\" giunse in America Latina poco dopo la prima, portata da compagnie di operette europee. Venne data in Uruguay nel 1910 al \"Teatro Solis\" di Montevideo in lingua originale tedesca e poi eseguita per diversi anni, anche se, dopo la prima, in versioni in italiano e spagnolo. Una compagnia portoghese, proveniente da Oporto, rappresento il lavoro in portoghese come \"O conde de Luxemburgo\" al \"Teatro Amazonas\" in Brasile nel 1913.\nNel 1983, la \"Sadler's Wells Opera Company\" (poi divenuta English National Opera) rappresent\u00f2 il lavoro in una nuova versione di Nigel Douglas con testi delle canzoni di Eric Maschwitz e Douglas. Questa versione in tre atti ebbe maggior fortuna dell'originale e comprendeva musiche della versione definitiva di Leh\u00e1r del 1937.\nNumeri musicali.\nI atto\nII atto\nIII atto\nStoria delle registrazioni.\nNel 1909, la Deutsche Grammophon realizz\u00f2 una compilation da \"Der Graf von Luxemburg\" su nove dischi a 78 giri, registrata con il cast originale diretto dallo stesso Leh\u00e1r. Da allora, sono state registrate diverse versioni complete (o antologiche) sia in lingua tedesca che in russo, spagnolo, ungherese, inglese e francese. L'edizione in inglese diretta da Barry Wordsworth e realizzata dall'etichetta \"That's Entertainment\" fu cantata dal cast del 1983 della \"Sadler's Wells Opera production\" con Marilyn Hill Smith nel ruolo di Ang\u00e8le e Neil Jenkins in quello di Ren\u00e9. Tra le registrazioni della versione francese si ricordano quella della Decca del 1950 con Gabriel Bacquier nel ruolo del protagonista e quella della EMI Path\u00e9 del 1960 con Michel Dens.\nFra le registrazioni dell'opera completa della fine del XX secolo e degli inizi del XXI, in lingua originale, si ricordano:\nFranz Leh\u00e1r: \"Der Graf von Luxemburg\", \"Graunke Symphony Orchestra\" e \"Bavarian State Opera\" chorus\nFranz Leh\u00e1r: \"Der Graf von Luxemburg\", \"Vienna Radio Symphony Orchestra\" e \"Festival-Chor KlangBogen Wien\"\nFranz Leh\u00e1r: \"Der Graf von Luxemburg\", \"Festival Orchestra M\u00f6rbisch\" e \"M\u00f6rbisch Festival Choir\"\nFilm.\n\"Der Graf von Luxemburg\" venne filmato nel 1957 (regia di Werner Jacobs, con Gerhard Riedmann e Renate Holm) e poi di nuovo nel 1972 (regia di Wolfgang Gl\u00fcck, con Eberhard W\u00e4chter, Lilian Sukis e Erich Kunz). \nErano stati realizzati in precedenza alcuni film muti basati sull'operatta: nel 1910 il danese \"Greven af Luxemburg\" diretto da Gunnar Helsengreen; nel 1911 il film brasiliano, \"O Conde de Luxemburgo\" (regia di Alberto Botelho) e nel 1918 il film ungherese, \"Luxemburg gr\u00f3fja\" (regia di Antal Forg\u00e1cs)."}
{"id": "3325113", "revid": "84184", "url": "https://it.wikipedia.org/wiki?curid=3325113", "title": "Gonella", "text": ""}
{"id": "3325114", "revid": "62748", "url": "https://it.wikipedia.org/wiki?curid=3325114", "title": "Der Graf von Luxemburg", "text": ""}
{"id": "3325115", "revid": "1026699", "url": "https://it.wikipedia.org/wiki?curid=3325115", "title": "Giovanni Ferro (antifascista)", "text": "Biografia.\nDi famiglia originaria del Polesine, a Rovigo ancora diciassettenne inizi\u00f2 la sua attivit\u00e0 politica cercando contatti, attraverso capilega e contadini, con vecchi deputati socialisti. Nel 1930, a diciannove anni fu arrestato e inviato al confino perch\u00e9 sospettato di rappresentare in Polesine il collegamento tra i gruppi clandestini comunisti e il movimento Giustizia e Libert\u00e0. Trascorse quattro anni nelle isole di Lipari e di Ponza; a Lipari per tre anni fu il confinato pi\u00f9 giovane.\nAder\u00ec al Partito Comunista nel giugno del 1931, ma nello stesso anno, con l'arrivo a Lipari di Ferruccio Parri, riprese i rapporti con Giustizia e Libert\u00e0 e successivamente tenne intensi contatti anche a Ventotene, con esponenti del Partito Repubblicano.\nRientrato a Rovigo, per sottrarsi alle persecuzioni locali, si trasfer\u00ec a Milano, dove riprese l'attivit\u00e0 antifascista nelle file del PCI. \nNel 1936 \u00e8 di nuovo al confino, prima nell'isola di Ventotene, poi a Girifalco.\nTornato a Milano nel 1940, inizi\u00f2 la pubblicazione di un periodico clandestino, \"Il Garibaldino\", lavorando ad una linea politica di unit\u00e0 antifascista, d'intesa con Parri, La Malfa del Partito d'Azione e con Bertellini, Dagnino e Basso del Partito Socialista Italiano.\nCostretto a riparare in Svizzera, dove incontrer\u00e0 anche Luigi Einaudi, a Liberazione avvenuta venne nominato vicepresidente del Cln della Lombardia. Giovanni Ferro veniva considerato un \"uomo d'azione\" dal futuro Presidente della Repubblica Luigi Einaudi, che nel suo diario scriveva: \"Ferro ha 32 anni. Liberato nel 1934, cospir\u00f2 un po' dappertutto, specie a Milano; \u00e8 di nuovo inviato alle isole. Conferma che i poliziotti li battevano. Passato al comunismo perch\u00e9 i vecchi agitatori socialisti non facevano nulla\".\nNel 1942-43 segretario della Federazione clandestina del PCI, port\u00f2 avanti una concezione di battaglia comune delle diverse forze antifasciste, in conflitto con la linea del partito portata in Italia dagli esponenti rientrati dall'estero. Molti anni dopo Giorgio Amendola, in \"Lettere a Milano\", chiarir\u00e0 gli equivoci di quel tempo difficile.\nNel 1946 fu tra i promotori della Casa della Cultura di Milano divenendone segretario con la presidenza di Ferruccio Parri.\nNel 1956, in seguito alla repressione sovietica della Rivoluzione ungherese, abbandon\u00f2 il PCI dove aveva militato per un lungo periodo ed ader\u00ec al PSI.\nGiovanni Ferro fu tra coloro che durante i periodi trascorsi in carcere e al confino rifiutarono di presentare la domanda di grazia.\nNegli anni 80 fece parte della Famiglia di Milano come aderente all'Associazione, present\u00f2 diversi libri raccontando le esperienze degli anni di confino nel libro \"Noviziato tra le isole\" pubblicato con prefazione di Giuliano Vassalli.\nHa svolto una intensa attivit\u00e0 di pubblicista, scrivendo libri, articoli e saggi sull'antifascismo e il Risorgimento. Gli scritti degli ultimi anni sino al 2007, sono stati raccolti in un volume non pubblicato.\nNel 2002 ha donato l'archivio personale di scritti e documenti alla Fondazione di Studi Storici Filippo Turati di Firenze, il fondo \u00e8 stato dichiarato di interesse storico dalla Sovrintendenza Archivistica per la Toscana."}
{"id": "3325116", "revid": "767487", "url": "https://it.wikipedia.org/wiki?curid=3325116", "title": "The Denver Post", "text": "The Denver Post \u00e8 un quotidiano pubblicato a Denver, Colorado. \u00c8 il giornale pi\u00f9 venduto in citt\u00e0 e fra i cinquanta pi\u00f9 diffusi negli interi Stati Uniti (vende circa 255.452 copie alla settimana). Il sito internet affiliato - DenverPost.com - riceve 4,6 milioni di visite mensili.\nStoria.\nFondato nel 1983 da William Dean Singleton e Richard Scudder, \u00e8 parte integrante della societ\u00e0 MediaNews (che possiede 61 quotidiani in 13 Stati americani). MediaNews compr\u00f2 il \"Denver Post\" dalla societ\u00e0 \"Times Mirror Co.\" alla fine del 1987."}
{"id": "3325117", "revid": "1543377", "url": "https://it.wikipedia.org/wiki?curid=3325117", "title": "Palazzo dei Soviet", "text": "Il palazzo dei Soviet () era il progetto per costruire un centro amministrativo e di congressi nella capitale russa, in prossimit\u00e0 del Cremlino, sul sito della demolita cattedrale di Cristo Salvatore.\nIl concorso per la realizzazione dell'opera fu vinto da Boris Iofan che disegn\u00f2 un complesso ispirato al neoclassicismo, successivamente il progetto fu rivisto da Vladimir \u0160\u010duko e Vladimir Gel'frejch che progettarono un grattacielo che, se fosse stato costruito, sarebbe diventato la struttura pi\u00f9 alta del mondo.\nLa costruzione inizi\u00f2 nel 1937 ma i lavori furono inizialmente rallentati da problemi tecnici e da mancanza di fondi e poi interrotti a causa dello scoppio della seconda guerra mondiale. Dopo la fine del conflitto i lavori non ricominciarono mai e, nel 1958, le fondamenta del palazzo furono riconvertite nella pi\u00f9 grande piscina aperta del mondo, la piscina Moskva. Infine, tra il 1995 e il 2000, fu ricostruita la cattedrale che occupava inizialmente tale area.\nStoria.\nConcetto.\nNel dicembre 1922 il Congresso dei Soviet sanc\u00ec la nascita ufficiale dell'Unione Sovietica. Sergej Mironovi\u010d Kirov, parlando al Congresso, propose la costruzione di un palazzo dei Soviet \"sul sito dei palazzi un tempo di propriet\u00e0 di banchieri, padroni di casa, e zar\". Molto presto, disse Kirov, i locali esistenti diverranno troppo piccoli per poter ospitare i delegati provenienti dalle nuove repubbliche dell'Unione. Il palazzo \"sar\u00e0 un ulteriore spinta per il proletariato europeo, ancora dormiente... , per realizzare ci\u00f2 che \u00e8 giusto ed eterno, il comunismo mondiale\".\nNel 1924 la morte di Vladimir Lenin e la costruzione del contemporaneo Mausoleo di Lenin risult\u00f2 in una campagna nazionale per costruire memoriali di Lenin in tutto il Paese. Victor Balikhin, studente laureatosi a Vchutemas, propose di installare un memoriale di Lenin sul tetto dell'edificio del Comintern, sul sito della Cattedrale di Cristo Salvatore. L'idea di Balikhin, accantonata per qualche tempo, riemerse in seguito nel progetto di Boris Iofan.\nDemolizione della cattedrale.\nSei anni dopo, nel febbraio 1931, lo Stato lanci\u00f2 un concorso per la costruzione del primo Palazzo dei Soviet, distribuendo delle proposte preliminari a 15 studi di architettura. La gara termin\u00f2 nel maggio 1931, senza vincitori.\nIl 2 giugno, nel corso di una conferenza di Partito venne deciso che il sito per l'edificazione del palazzo sarebbe stato il luogo dove sorgeva la Cattedrale del Cristo Salvatore. La decisione venne definitivamente ratificata il 16 luglio dal Soviet Supremo dell'Unione Sovietica. Il 18 luglio inizi\u00f2 l'inventario dei beni presenti nella cattedrale da parte dei commissari statali. Una piccola parte di questi furono portati presso il monastero di Donskoj; il resto distrutto. La demolizione inizi\u00f2 il 18 agosto; il 5 dicembre, la struttura fu definitivamente distrutta mediante un'esplosione in due tempi. La rimozione e sgombero delle macerie occup\u00f2 pi\u00f9 di un anno.\nConcorso pubblico.\nLa seconda gara d'appalto pubblica ed internazionale venne aperta il 18 luglio 1931. Furono presentati un totale di 272 progetti, inclusi 160 da parte di studi d'architettura (136 sovietici, 24 stranieri). La gara attrasse architetti di fama mondiale come Le Corbusier, Joseph Urban, Walter Gropius, Erich Mendelsohn, ed Armando Brasini, il maestro italiano di Boris Iofan. Fu Brasini ad esporre pi\u00f9 chiaramente l'idea della statua di Lenin sulla sommit\u00e0 della struttura.\nEnorme pubblicit\u00e0 circond\u00f2 il progetto. Invece di annunciare un vincitore vero e proprio, nel febbraio 1932 il Consiglio dichiar\u00f2 che erano presi in serio esame i progetti di Boris Iofan, Ivan Zholtovskij e del ventottenne architetto inglese Hector Hamilton, residente in New Jersey. Tutti e tre i progetti rimasti in lizza, tralasciavano l'avanguardia ed erano orientati allo stile neoclassico. Questa decisione \"reazionaria\" fu molto criticata negli ambienti intellettuali europei. Le Corbusier e Sigfried Giedion, leader del CIAM, dichiar\u00f2 a Stalin che la \"decisione del Consiglio era un diretto insulto allo spirito della Rivoluzione e al Piano quinquennale... un tragico tradimento\".\nAlla fine, il 10 maggio 1933, il progetto di Boris Iofan fu dichiarato quello vincente. Un duo di architetti neoclassicisti, Vladimir \u0160\u010duko e Vladimir Gel'frejch, furono assegnati al team di Iofan, e il design divenne noto con il nome \"Iofan-\u0160\u010duko-Gel'frejch\".\nCorrispondenza, recentemente resa nota, tra Stalin e Lazar Kaganovi\u010d, tuttavia, indica l'agosto 1932 come data della scelta. Il 7 agosto, Stalin scrisse a Kaganovi\u010d, Molotov e Voro\u0161ilov, indicando chiaramente la sua preferenza nei confronti del progetto presentato da Iofan, proponendo anche qualche modifica:\nNel progetto originale di Iofan era prevista una statua vagamente dedicata al \"Proletario libero\". Nell'agosto 1932, come risultante da un appunto di Stalin, la statua scomparve dal progetto, rimpiazzata da una molto pi\u00f9 alta e maestosa di Lenin, e lo stesso Stalin intervenne personalmente per correggere il progetto: \u00abIl Palazzo dei Soviet \u00e8 un monumento a Lenin. Non abbiate paura dell'altezza\u00bb. Quindi, l'altezza totale dell'edificio pass\u00f2 dagli iniziali 260 metri a 415 totali (495 metri compresa la guglia). Il progetto fu presentato al pubblico nel marzo 1934.\nTentativo di costruzione.\nI lavori iniziarono nel 1937 e la posa delle fondamenta venne completata nel 1939. Nel giugno 1941, quando la struttura in acciaio dei piani inferiori era gi\u00e0 stata eretta, i lavori subirono un brusco stop a causa della seconda guerra mondiale. L'acciaio della struttura venne prelevato ed utilizzato per varie fortificazioni nella citt\u00e0 di Mosca tra il 1941 e il 1942. Le fondamenta furono riempite con dell'acqua, e cos\u00ec rimasero fino al 1958.\nCancellazione del progetto.\nDal 1958 al 1960, le fondamenta del palazzo furono riconvertite in una piscina all'aperto. La Piscina Moskva, di forma circolare, aveva un diametro di 129,5 metri.\nCon il declino e la fine del regime sovietico, la Chiesa ortodossa russa ricevette l'autorizzazione a ricostruire la cattedrale di Cristo Salvatore, nel febbraio del 1990. Una prima pietra temporanea venne deposta alla fine dell'anno. Il restauratore Aleksej Denisov venne convocato per disegnare una replica di straordinaria precisione.\nUna esatta copia della Cattedrale del Cristo Salvatore fu ricostruita in loco tra il 1995 e il 2000.\nBibliografia.\nAntonella Salomoni, \"Politiche verticali sovietiche. Il Palazzo dei Soviet di Mosca (1931-1933\"), pp. 247-266; in Memoria e Ricerca, rivista il Mulino, Maggio-Agosto 2020"}
{"id": "3325119", "revid": "290948", "url": "https://it.wikipedia.org/wiki?curid=3325119", "title": "Sacchetti di plastica", "text": ""}
{"id": "3325120", "revid": "281944", "url": "https://it.wikipedia.org/wiki?curid=3325120", "title": "Giuseppe De Cristoforis", "text": "Patrizio milanese, nacque dal nobile Luigi e dalla nobile Maria Francesca Prata.\nIl suo nome venne registrato nell'album dei benemeriti della citt\u00e0 di Milano per avere lasciato in dono una grande collezione di oggetti di storia maturale, riunita insieme all'amico Giorgio Jan (1791-1866). La collezione fu l'origine del Museo Civico di Storia Naturale di Milano e fu donata alla citt\u00e0 nel 1832 a condizione che la municipalit\u00e0 creasse un museo di storia naturale curato dallo Jan. Di quella collezione i due diedero alle stampe una descrizione dal titolo: Giuseppe De Cristoforis e Jan Giorgio, \"Cataloghi sistematici e descrittivi degli oggetti di storia naturale esistenti nel loro museo\". Milano, 1832.\nMor\u00ec a Milano nel 1837 e venne seppellito al cimitero di Porta Tosa fuori da Porta Vittoria, non pi\u00f9 esistente."}
{"id": "3325121", "revid": "290948", "url": "https://it.wikipedia.org/wiki?curid=3325121", "title": "Sacchetto in plastica", "text": ""}
{"id": "3325122", "revid": "290948", "url": "https://it.wikipedia.org/wiki?curid=3325122", "title": "Sacchetti in plastica", "text": ""}
{"id": "3325123", "revid": "599013", "url": "https://it.wikipedia.org/wiki?curid=3325123", "title": "Maciej Szmatiuk", "text": "Carriera.\nClub.\nPodbeskidzie.\nDebutta con il Podbeskidzie il 26 luglio 2008 nella vittoria casalinga per 3-0 contro il Wis\u0142a P\u0142ock.\nGioca l'ultima partita, con gol, con il Podbeskidzie il 23 maggio 2009 nella vittoria per 9-0 contro il Tur Turek.\nArka Gdynia.\nDebutta con l'Arka Gdynia il 31 luglio 2009 nella sconfitta fuori casa per 2-1 contro il Lechia Danzica.\nSegna il suo primo gol con l'Arka Gdynia il 4 ottobre 2009 nel pareggio casalingo per 1-1 contro il\nLech Pozna\u0144.\nSegna l'ultimo gol nell'Arka Gdynia l'11 settembre 2010 nel pareggio casalingo per 1-1 contro il Widzew \u0141\u00f3d\u017a.\nSegna l'unica doppietta con l'Arka Gdynia il 25 maggio 2011 nella sconfitta casalinga per 2-5 contro il Legia Varsavia.\nGioca l'ultima partita nell'Arka Gdynia il 29 maggio 2011 nella sconfitta fuori casa per 5-0 contro lo \u015al\u0105sk Wroc\u0142aw.\nGKS Be\u0142chat\u00f3w.\nDebutta nel GKS Be\u0142chat\u00f3w il 30 luglio 2011 nella sconfitta fuori casa per 2-1 contro il Ruch Chorz\u00f3w.\nSegna il suo primo gol nel GKS Be\u0142chat\u00f3w il 6 agosto 2011 nella vittoria casalinga per 6-0 contro il Podbeskidzie."}
{"id": "3325132", "revid": "110157", "url": "https://it.wikipedia.org/wiki?curid=3325132", "title": "Indiana University - Purdue University Indianapolis", "text": "L'Indiana University - Purdue University Indianapolis (conosciuta anche come IUPUI) \u00e8 un'universit\u00e0 pubblica e di ricerca statunitense, che si trova a Indianapolis, in Indiana. \u00c8 stata fondata nel 1969, come partnership tra l'Universit\u00e0 dell'Indiana e la Purdue University.\nStoria.\nFondata nel 1969, controlla diverse facolt\u00e0 quali l'Indiana University School of Medicine, l'Indiana University School of Law \u2013 Indianapolis, l'Indiana University School of Liberal Arts, l'Indiana University School of Dentistry, e l'Indiana University Herron School of Art."}
{"id": "3325133", "revid": "125705734", "url": "https://it.wikipedia.org/wiki?curid=3325133", "title": "Brenda Hampton", "text": "Ha scritto e prodotto il telefilm \"Settimo cielo\" e \"La vita segreta di una teenager americana\".\nVita e carriera.\nCresciuta ad Atlanta, figlia di un ingegnere della AT&amp;T, studi\u00f2 giornalismo all'University of Georgia, laureandosi nel 1973. Negli anni ottanta si trasfer\u00ec a Los Angeles cominciando a scrivere per \"Sister Kate\", quindi lavorando per la commedia televisiva \"Baghdad Caf\u00e9\", con Whoopi Goldberg, \"Lenny\", \"Blossom - Le avventure di una teenager\" e \"Innamorati pazzi\". Nel 1994 lavor\u00f2 con David Landsberg per sviluppare la serie \"Daddy's Girls\" con Dudley Moore e Keri Russell, di cui fu il primo ruolo principale in televisione.\nCre\u00f2 e scrisse quindi la serie \"Settimo Cielo\", durata 11 stagioni e candidata a vari premi tra cui Young Artist, Teen Choice Award ed un Emmy; nel 2008 fu trasmesso la sua nuova serie, \"The Secret Life of the American Teenager\", creato, prodotto e scritto da lei e filmato a Los Angeles dalla sua compagnia di produzione, Brendavision.\nIl 10 febbraio 2010 ha ricevuto il Francis M. Wheat Community Service Award per il suo contributo sociale come \"child advocate\" ed il suo lavoro su \"La vita segreta di una teenager americana\".\nHa tre figli adottivi."}
{"id": "3325135", "revid": "339392", "url": "https://it.wikipedia.org/wiki?curid=3325135", "title": "Nuovo Polo Italiano", "text": ""}
{"id": "3325137", "revid": "1924342", "url": "https://it.wikipedia.org/wiki?curid=3325137", "title": "Kidz", "text": "Kidz \u00e8 un brano musicale della boy band britannica Take That, secondo singolo estratto dal loro sesto album \"Progress\". \"Kidz\" \u00e8 il secondo singolo che vede la partecipazione di Robbie Williams, dopo il suo ritorno nel gruppo nel luglio del 2010.\nIl singolo \u00e8 stato diffuso in radio nel gennaio 2011 e pubblicato ufficialmente il 28 febbraio 2011."}
{"id": "3325140", "revid": "767487", "url": "https://it.wikipedia.org/wiki?curid=3325140", "title": "Pasquale Belli", "text": "Nato a Roma dal padre Giambattista e dalla madre Annunziata Mirabelli di Arezzo. Istruito all'arte del disegno dall'Accademico Lorenzo Pecheux di Lione, passa allo studio dell'architettura con i maestri Pietro Camporese e Giovanni Antinori.\nEsegue lavori a Tivoli, Terracina, Foligno e Valmontone. Nel 1810 viene eletto accademico di San Luca.\nDopo l'incendio che distrusse la Basilica di San Paolo fuori le mura, viene incaricato dal papa Leone XII di dirigere i lavori di ricostruzione della basilica.\nMuore a Roma il 31 ottobre 1833 e viene sepolto nella chiesa dell'Accademia, SS. Luca e Martina."}
{"id": "3325141", "revid": "767487", "url": "https://it.wikipedia.org/wiki?curid=3325141", "title": "Fed Cup 2011 Zona Euro-Africana", "text": "La Zona Euro-Africana (\"Europe/Africa Zone\") \u00e8 una delle 3 divisioni zonali nell'ambito della Fed Cup 2011.\nEssa \u00e8 a sua volta suddivisa in tre gruppi (\"Gruppo I, Gruppo II, Gruppo III\") formati rispettivamente da 15, 8 e 11 squadre, inserite in tali gruppi in base ai risultati ottenuti l'anno precedente. Questi tre gruppi sono vere e proprie categorie aventi un rapporto gerarchico fra di loro: obiettivo dei partecipanti al Gruppo III \u00e8 quello di venire promossi al Gruppo II, dei partecipanti al Gruppo II quello di venir promossi al Gruppo I e altres\u00ec di evitare la retrocessione al Gruppo III, infine quello dei partecipanti al Gruppo I \u00e8 quello di venir promossi al Gruppo Mondiale II e, parimenti, evitare la retrocessione al Gruppo II.\nIl Gruppo III della zona Euro-Africana \u00e8 l'ultima categoria nell'ordine, pertanto in tale categoria non sono previste retrocessioni.\nGruppo I.\nLe 15 squadre vengono inserite in quattro gironi (\"Pool\") da quattro squadre ciascuno (tre nel Pool A). Le quattro squadre classificatesi al primo posto di ciascun girone prendono parte a degli spareggi per stabilire le due nazioni che avranno il diritto di partecipare agli spareggi per il Gruppo Mondiale II e quindi tentare la promozione al Gruppo Mondiale II.\nLe quattro squadre classificatesi all'ultimo posto di ciascun girone prendono parte a dei play-out, in cui le due perdenti vengono retrocesse nel Gruppo II della Zona Euro-Africana per l'edizione del 2012.\nGruppo II.\nLe 8 squadre vengono suddivise in due gironi (\"Pool\") da 4 squadre ciascuno. La prima classificata di ciascuno dei due gironi gioca uno spareggio contro la seconda dell'altro girone per determinare quali due squadre verranno promosse nel Gruppo I della zona Euro-Africana nel 2012. Le ultime classificate di ciascun girone vengono retrocesse nel Gruppo III della zona Euro-Africana nel 2012.\nGruppo III.\nLe 9 squadre vengono divise in due gironi (\"Pool\") da 4 e 5 squadre ciascuno. Successivamente le prime due di ciascun girone disputano le semifinali a incrocio (la prima del Pool A contro la seconda del Pool B e viceversa) e le due vincitrici vengono promosse nel Gruppo II della zona Euro-Africana nel 2012."}
{"id": "3325145", "revid": "287204", "url": "https://it.wikipedia.org/wiki?curid=3325145", "title": "Chiesa di Santa Giusta", "text": "La chiesa di Santa Giusta \u00e8 un edificio religioso dell'Aquila.\nCome la quasi totalit\u00e0 delle chiese aquilane deve la sua realizzazione agli abitanti di uno dei castelli vicini, in questo caso Bazzano, che contribuirono cos\u00ec alla fondazione della citt\u00e0 nel XIII secolo. Per la sua importanza \u00e8 stata elevata a chiesa capoquarto del rione storico in cui \u00e8 situata e nel 1902 \u00e8 stata dichiarata monumento nazionale.\n\u00c8 rimasta gravemente danneggiata dal forte terremoto del 2009 ed \u00e8 attualmente inagibile. Dal 1\u00ba febbraio 2015 sono iniziati i lavori di restauro della chiesa.\nStoria.\nLa chiesa \u00e8 una delle pi\u00f9 antiche della citt\u00e0; la sua presenza viene attestata gi\u00e0 nel 1254, all'epoca della prima fondazione dell'Aquila, per cui l'edificio \u00e8 da ritenersi addirittura antecedente alla cattedrale. In realt\u00e0 le sue origini sono ancora pi\u00f9 antiche, come testimoniato dalla parete muraria parallela alla \"via del Grifo\" e certamente preesistente al resto dell'edificio, tanto che si pu\u00f2 presumere l'esistenza di una precedente chiesa sul luogo dell'attuale, probabilmente dedicata a san Giorgio ed edificata dai castellani di Goriano Valli, da cui derivererebbe il nome del rione storico in cui \u00e8 situata. Quel che \u00e8 certo \u00e8 che nel 1272 la chiesa venne elevata a capoquarto nell'ambito della nuova suddivisione promossa dall'allora \"Capitano di Citt\u00e0\" Lucchesino da Firenze, ponendosi, da l\u00ec in avanti, come uno dei principali poli di riferimento della citt\u00e0.\nL'impianto originario, a tre navate con transetto sporgente e sopraelevato, tipica delle costruzioni due-trecentesche aquilane, \u00e8 ancora leggibile perch\u00e9 la struttura della chiesa non \u00e8 stata alterata nel corso dei secoli da pesanti lavori di ristrutturazione, al contrario della gran parte degli altri edifici cittadini. Le distruzioni causate dal terremoto del 1315 si limitarono alla parte presbiteriale cosicch\u00e9, agli anni immediatamente successivi, si pu\u00f2 ricondurre la realizzazione dell'abside, dell'altare maggiore e del transetto, questi ultimi finanziati da un mecenate, Paolo di Bazzano. La chiesa venne nuovamente colpita dal terremoto del 1349 che danneggi\u00f2 la facciata in costruzione patrocinata da un altro mecenate, Bonomo di Nicola di Coppito, e venne definitivamente portata a compimento, con facciata romanica e torre campanaria, agli inizi del Quattrocento.\nNel XV secolo vennero condotti lavori riguardanti soprattutto gli apparati decorativi e le cappelle interne ed, a questo periodo, si fa risalire anche la costruzione del coro in legno posto nell'abside. Il terremoto del 1461 danneggi\u00f2 nuovamente l'edificio che tuttavia rimase \u00ab\"solidamente in piedi nelle sue mura esterne\"\u00bb. La chiesa per\u00f2 sub\u00ec successivamente una progressiva perdita d'importanza fino a risultare, alla fine del Cinquecento, in stato di abbandono; cos\u00ec, nella prima met\u00e0 del XVII secolo, sotto l'operato del procuratore Scipione Gentile, si diede avvio ad una cospicua opera di recupero e restauro dell'edificio che port\u00f2 anche alla realizzazione del soffitto a cassettoni (1617) oltre che della cappella Alferi e della cappella Mariani ed il rifacimento della cappella Agnifili, risultando l'intervento capofila del barocco aquilano e uno dei primi esempi di recezione del nuovo stile in Italia.\nIl terremoto del 1703 provoc\u00f2 importanti lesioni ma non distrusse l'impianto dell'edificio che, dopo il 1730 venne rimesso a nuovo con il rifacimento della copertura sul transetto, il reinnesto di una navata laterale e l'occultamento del rosone, sostituito da quattro finestre quadrangolari poste lateralmente.\nNel 2009, colpita nuovamente dal terremoto, ha fatto registrare crolli nella parte presbiteriale e lesioni gravi sulle pareti dell'abside e delle navate laterali e non \u00e8 attualmente agibile; le operazioni di restauro del monumento hanno un costo totale stimato di 5.800.000 euro ed un tempo di lavoro di 4 anni. Durante i lavori di messa in sicurezza sono stati rinvenuti importanti affreschi ed i resti del rosone della facciata originaria.\nDescrizione.\nLa chiesa \u00e8 situata in pieno centro storico, nel cuore del quarto di San Giorgio, a poca distanza dalla Piazza del Duomo ed a capo dell'omonima piazza. Situata in uno dei punti pi\u00f9 importanti e trafficati dell'Aquila tra il XIII ed il XV secolo, \u00e8 stata nel tempo circondata da numerose emergenze architettoniche come il Palazzo Dragonetti, il Palazzo Alfieri e, infine, il Palazzo Centi, culmine dell'architettura civile aquilana e massima espressione del barocco cittadino.\nLa facciata.\nLa facciata, eretta dopo il terremoto del 1349, \u00e8 rivestita in pietra bianca e si presenta divisa orizzontalmente con cornice marcapiano, incanalata tra lesene e tripartita verticalmente da paraste. La banda verticale di destra si presenta abbellita, alla base, da un fontanile coevo alla facciata stessa; la fonte \u00e8 costituita da una vasca rettangolare in pietra, inquadrata tra otto colonnine ed impreziosita dallo stemma del castello di Bazzano, sormontata da un parapetto con due fontanelle circolari dalle quali sgorga l'acqua.\nIl portale presenta in lunetta un affresco di Giovanni Antonio da Lucoli raffigurante la \"Madonna con bambino ed i Santi Giovanni Battista e Giusta\". Il coronamento della facciata \u00e8 costituito da una sequenza di archetti romanico-gotici, mentre al centro della parte superiore si staglia un rosone, tra i pi\u00f9 grandi e belli dell'Aquila. In esso sono visibili dodici figure umane, ciascuna delle quali mantiene una posizione differente delle mani cui \u00e8 stato attribuito un preciso significato mitologico. Un secondo rosone \u00e8 visibile nella parete laterale.\nL'interno.\nL'impianto, pur modificato nel Seicento, \u00e8 ancora oggi leggibile nella sua struttura a tre navate separate da due file di sei arcate (con colonne a base ottagonale, simili a quelle della basilica di Santa Maria di Collemaggio) che si concludono in un transetto sporgente e tre absidi in corrispondenza delle navate.\nNelle operazioni di recupero durante il periodo barocco le navate laterali sono state trasformate in cappelle, cinque per lato, ciascuna delle quali abbellita da un altare: la prima cappella a destra presenta in altare il \"Martirio di santo Stefano\" (XVII secolo), la quarta a destra il \"Mausoleo Alfieri\", la quarta a sinistra un affresco raffigurante la \"Madonna con bambino\" (XVII secolo) e la quinta a sinistra la \"Nativit\u00e0 di Ges\u00f9\" attribuita a Giulio Cesare Bedeschini. Nel transetto sono visibili, a sinistra, resti di affreschi Quattro-Cinquecenteschi ed a destra il \"Mausoleo de Torres\", dal nome della famiglia spagnola imparentata con quella aquilana dei Dragonetti, con il \"Martirio di san Giacomo\" (XVII secolo).\nL'altare maggiore si presenta invece come un arco trionfale con tabernacolo e ornamenti lignei raffiguranti il \"Redentore\", la \"Annunciazione\" e le \"Sante Giusta e Orsola\"; sotto di esso sono le reliquie di Santa Giusta e parte di quelle di San Giustino, ivi trasportate da Bazzano nel 1626. Il coro gotico, anch'esso ligneo, presenta invece le figure di tre dei quattro patroni dell'Aquila, san Celestino, san Giorgio e san Massimo d'Aveia, con la santa Giusta."}
{"id": "3325148", "revid": "290948", "url": "https://it.wikipedia.org/wiki?curid=3325148", "title": "Seviziata", "text": ""}
{"id": "3325149", "revid": "290948", "url": "https://it.wikipedia.org/wiki?curid=3325149", "title": "Seviziato", "text": ""}
{"id": "3325150", "revid": "290948", "url": "https://it.wikipedia.org/wiki?curid=3325150", "title": "Seviziare", "text": ""}
{"id": "3325151", "revid": "599013", "url": "https://it.wikipedia.org/wiki?curid=3325151", "title": "Alex von Schwedler", "text": "Carriera nei club.\nGli inizi.\nDebutta come difensore nell'Universidad de Chile nel 1998, a 18 anni. Per due anni consecutivi (1999 e 2000) vince la Copa Chile, divenendo per la squadra di C\u00e9sar Vaccia un giocatore chiave.\nL'esperienza al Bari e in Austria.\nPresto il si interessa a Von Schwedler, acquistando il giocatore proprio l'ultimo giorno del calciomercato, il 30 gennaio 2003. L'allenatore del Bari di allora, Marco Tardelli, parl\u00f2 assai bene di lui, presentendo per lui un successo immediato. Ma contro ogni aspettativa il giocatore deluse, e perse il posto da titolare. Gi\u00e0 nel luglio 2004 il nuovo tecnico Guido Carboni lo annover\u00f2 nella lista dei cedibili.\nFu lasciato libero di scegliersi una nuova squadra, ma dopo un provino all'FC Colonia, il club tedesco non volle tesserarlo.\nNel gennaio del 2005 viene acquistato dal club austriaco SV Salisburgo, che tra l'altro il 6 aprile dello stesso anno, inglobato dalla societ\u00e0 austriaca produttrice di Red Bull, sarebbe divenuto il Red Bull Salzburg, generando non poche discrepanze tra i tifosi.\nIl Portogallo.\nNell'estate 2006 Von Schwedler passa al CS Mar\u00edtimo, nella Liga portoghese e, dopo un breve episodio a Cipro, torna il Portogallo nel CF Belenenses per la stagione 2008-2009. Verr\u00e0 rilasciato dalla squadra a fine stagione.\nColo-Colo.\nIl 14 ottobre 2009 si unisce al club del Colo-Colo per rimpiazzare l'infortunato difensore Miguel Riffo, per tutta la durata del Torneo de Clausura. A dicembre il giocatore viene rilasciato.\nEverton.\nRimasto fermo diversi mesi, Von Schwedler si trasferisce al Reale CD Espa\u00f1a, in Honduras, per la stagione 2010-2011. Tuttavia, il giorno dopo firma un contratto con l'Everton de Vi\u00f1a del Mar, preferendo giocare per questa squadra. \u00c8 ancora in dotazione al club cileno dal luglio 2010.\nNazionale.\nConta 4 presenze con la Nazionale cilena."}
{"id": "3325153", "revid": "1543377", "url": "https://it.wikipedia.org/wiki?curid=3325153", "title": "Black Rock Shooter", "text": " \u00e8 un OAV del 2010 prodotto dallo studio Ordet e diretto da Shinobu Yoshioka. L'OAV \u00e8 basato sul brano musicale omonimo del gruppo Supercell, che figura l'utilizzo del vocaloid Hatsune Miku. ed il relativo video musicale creato con delle illustrazioni realizzate dall'artista Huke e postato sul sito di video sharing Nico Nico Douga. Il compositore Ryo ed Huke, entrambi membri dei Supercell, hanno successivamente collaborato al progetto dell'anime. Il Blu-ray disc ed il DVD sono stati pubblicati il 24 luglio 2010 con i sottotitoli in sette lingue. Una serie televisiva anime di \"Black Rock Shooter\" \u00e8 stata trasmessa nel blocco NoitaminA di Fuji TV dal febbraio 2012 al marzo 2012. I diritti della serie TV sono stati acquistati da Dynit, che l'ha distribuita nell'autunno 2012.\nTrama.\nAl suo primo giorno di scuola Mato Kuroi stringe amicizia con Yomi Takanashi, appena trasferitasi in citt\u00e0. Le due nel corso dell'anno scolastico diventano inseparabili al punto di iscriversi una al club di pallavolo e l'altra al club di basket, pur di stare nella stessa palestra. L'anno seguente per\u00f2 le due ragazze finiscono in due classi differenti e Yomi inizia a provare gelosia nei confronti di Mato che passa la maggior parte del proprio tempo con la compagna di club e di classe Yuu. Yomi per\u00f2 improvvisamente sparisce nel nulla, senza lasciare alcuna traccia di s\u00e9 facendo cadere Mato nella depressione.\nUn giorno per\u00f2 Mato riceve un SMS vuoto dall'amica, ed impulsivamente si reca nel loro angolo preferito in citt\u00e0, dove trova un ciondolo per telefono cellulare che aveva regalato a Yomi tempo prima. Il ciondolo inizia a brillare e trasporta Mato in una dimensione parallela in cui incontra una strana ragazza chiamata Black Rock Shooter. Nella disperata ricerca di Yomi, Mato si fonde con Black Rock Shooter ed \u00e8 costretta a combattere con Yomi, che \u00e8 stata posseduta da un demone chiamato Dead Master. Il combattimento fra Black Rock Shooter e Dead Master era stato mostrato attraverso dei flashback nel corso dell'intero anime. Black Rock Shooter riesce a liberare Yomi, e sconfiggere Dead Master. Quando le due ragazze tornano nel loro mondo, si rendono per\u00f2 conto che Yuu ha assunto un comportamento strano.\nPersonaggi.\nSpara delle catene, un'altra arma utilizzata da Dead Master sono due teschi, mentre nella serie anime dispone di un intero esercito di scheletri in armatura.\nFa una breve apparizione all'inizio dell'OAV, mentre nell'anime la sua storia viene pi\u00f9 approfondita, in cui ella \u00e8 l'alter ego di Saya Irino.\nPersonaggi presenti nell'anime.\nDoppiata da Tomoe Hanba (ed. giapponese), Antonella Rinaldi (ed. italiana)\nMedia.\nCanzone.\nLe origini di \"Black Rock Shooter\" vengono fatte risalire ad una illustrazione intitolata \"Black Rock Shooter\" dell'artista Huke, che la post\u00f2 sul proprio blog e la community online Pixiv il 26 dicembre 2007. Ryo dei Supercell fu ispirato dall'illustrazione e realizz\u00f2 il brano \"Black Rock Shooter\" basato sul personaggio, usando il sintetizzatore Vocaloid Hatsune Miku. Huke nuovamente realizz\u00f2 le illustrazioni utilizzate nel video musicale del brano, che fu reso disponibile sul sito di video sharing Nico Nico Douga il 3 luglio 2008, e che in poco pi\u00f9 di un anno ha totalizzato circa 2.2 milioni di visualizzazioni.\nOAV.\nProdotto dallo studio Yutaka Yamamoto Ordet e diretto da Shinobu Yoshioka, un original video animation (OVA) basato su \"Black Rock Shooter\" e sul suo video musicale \u00e8 stato annunciato il 22 agosto 2009. Dopo una \"Pilot Edition\" dell'anime pubblicata il 30 settembre 2009 e consistente di tre video musicali, l'OAV di \"Black Rock Shooter\" sottototitolato in sette lingue, \u00e8 stato pubblicato il 24 luglio 2010. La sigla finale \u00e8 \"Braveheart\" cantata dai THE GOMBAND.\nSerie televisive.\nUna serie televisiva di otto episodi di \"Black Rock Shooter\", sempre prodotta dalla studio Ordet, \u00e8 iniziata su Fuji TV il 3 febbraio 2012, trasmessa in streaming in otto lingue diverse il giorno dopo la sua trasmissione originale e si \u00e8 conclusa il 23 marzo 2012. La serie \u00e8 diretta da Shinobu Yoshioka, con sceneggiatura di Mari Okada, character design di Yusuke Yoshigaki e direzione della computer graphic di Hiroyuki Imaishi. La sigla d'apertura \u00e8 dei Supercell cantata da Hatsune Miku. mentre quelle di chiusura sono rispettivamente dei Supercell cantata da Koeda e \"Bokura no ashiato\" (Our Footprints) dei supercell.\nIl 16 settembre 2021 \u00e8 stata annunciata una nuova serie televisiva anime intitolata \"Black Rock Shooter: Dawn Fall\". Verr\u00e0 prodotto da Bibury Animation Studios e Bibury Animation CG e diretto da Tensho, con la sceneggiatura scritta da Makoto Fukami in collaborazione con Ry\u014d Yoshigami. Il character design sar\u00e0 fornito da Masayuki Nonaka e Y\u014d Nakagawa, i quali svolgeranno entrambi anche il ruolo di direttori dell'animazione. L'uscita \u00e8 prevista per aprile 2022. La serie verr\u00e0 distribuita a livello internazionale su Disney+.\nVideogiochi.\nUn videogioco di ruolo intitolato \u00e8 stato sviluppato da parte della Imageepoch per PlayStation Portable ed \u00e8 stato reso disponibile nell'estate 2011.\nUn videogioco per browser fu pubblicato su Nico Nico Douga il 9 marzo 2011, il titolo in questione presenta delle illustrazioni di CHAN\u00d7CO. Imageepooch ha in seguito sviluppato un altro capitolo della serie per iOS, e lo ha reso disponibile nel settembre 2012.\nAlcuni elementi di Black Rock Shooter furono distribuiti per la versione giapponese di PlayStation Home. Inoltre i personaggi della serie appaiono anche nel videogioco per PSP \"Nendoroid Generation\", sviluppato da Namco Bandai, Good Smile Company e Banpresto, il quale si basa sulle linea di action figure Nendoroid. Usc\u00ec il 23 febbraio 2012.\nManga.\nUn fumetto yonkoma intitolato , ed illustrato da Ringo, \u00e8 stato serializzato dal numero di aprile 2011 della rivista \"4-Koma Nano Ace\" della Kadokawa Shoten. La serie ha come protagonisti delle versioni super-deformed di Black Rock Shooter e Dead Master, rispettivamente chiamati Rock-chan e De-chan.\nUn altro manga di Sanami Suzuki, intitolato viene serializzato dal numero di luglio 2011 della rivista \"Young Ace\" sempre della Kadokawa Shoten. In Italia fu pubblicato da Panini Comics sotto l'etichetta Planet Manga nella collana \"Manga Blade\" tra il gennaio ed il marzo 2014. La storia si svolge ad Hazama, un mondo che si trova fra il paradiso e la Terra, dove vagano le anime impure che non possono andare in paradiso perch\u00e9 perennemente in guerra.\nFu inoltre annunciata una serie manga che trattava le vicende narrate nel videogioco \"\". Quest'ultimo fu pubblicato nel corso del 2011 in Giappone mentre in Italia fu pubblicato da Panini Comics sotto l'etichetta Planet Manga nella collana \"Manga Blade\" tra l'aprile ed il maggio 2014."}
{"id": "3325154", "revid": "1543377", "url": "https://it.wikipedia.org/wiki?curid=3325154", "title": "Aljona Savchenko", "text": "Con Bruno Massot ha vinto l'oro alle Olimpiadi di Pyeongchang 2018 e un campionato mondiale nel 2018.\nCon il partner Robin Szolkowy ha vinto due medaglie di bronzo alle Olimpiadi di Vancouver 2010 e di So\u010di 2014, cinque campionati mondiali, quattro campionati europei, tre edizioni del Grand Prix (2007-2008, 2010-2011 e 2013-2014) e otto campionati nazionali tedeschi (dal 2004 al 2009, 2011 e 2014).\nCon il precedente partner Stanislav Morozov ha vinto i campionati mondiali juniores nel 2000 e due campionati nazionali ucraini (2000 e 2001). I due hanno rappresentato l'Ucraina alle Olimpiadi di Salt Lake City 2002, piazzandosi al quindicesimo posto.\nBiografia.\nSavchenko inizia a pattinare in coppia insieme a Dmytro Boyenko, dal quale poi si separa dopo il 13\u00ba posto ottenuto ai Mondiali juniores nel 1998. Forma quindi una nuova coppia con Stanislav Morozov, vincendo la Finale Grand Prix juniores 1999-2000 e i Mondiali di categoria a Oberstdorf 2000. Partecipa alle Olimpiadi di Salt Lake City 2002 terminando in quindicesima posizione. Savchenko si separa da Morozov nel 2002, a causa dei problemi fisici di quest'ultimo che gli impediscono di gareggiare.\nPrende in considerazione l'idea di formare un nuovo sodalizio con il russo Anton Nimenko, ma la federazione ucraina non si mostra disponibile a sostenere il suo trasferimento a Kiev, provocando l'insoddisfazione di Savchenko per la mancanza di supporto ai pattinatori in Ucraina. Manifesta allora l'intenzione di continuare a gareggiare in Germania e alla fine si unisce a Robin Szolkowy sotto la guida dell'allenatore Ingo Steuer, ex campione del mondo nel pattinaggio a coppie. \nAl loro debutto durante la stagione 2003-04 Savchenko e Szolkowy si laureano subito campioni nazionali e la stagione successiva iniziano a rappresentare la Germania a livello internazionale, facendo registrare il quarto posto agli Europei di Torino 2005 e il sesto ai Mondiali di Mosca 2005. Il 29 dicembre 2005 Savchenko riceve la cittadinanza tedesca necessaria per partecipare alle Olimpiadi di Torino 2006. Fresca vicecampionessa europea, alla sua seconda esperienza olimpica si piazza al sesto posto.\nAgli Europei di Varsavia 2007 arriva il primo titolo continentale, e in seguito sale per la prima volta anche sul podio dei campionati mondiali con il terzo posto ottenuto a Tokyo 2007. La coppia inizia cos\u00ec la propria ascesa internazionale, vincendo in successione due titoli mondiali e tre titoli europei consecutivi. Alle Olimpiadi di Vancouver 2010 Savchenko e Szolkowy vincono, con 210.60 punti, la medaglia di bronzo dietro le due coppie cinesi formate da Pang Qing e Tong Jian (213.31 punti) e i primi classificati Shen Xue e Zhao Hongbo (216.57 punti).\nAi Giochi di So\u010di 2014 arriva il secondo bronzo olimpico dietro le due coppie russe Stolbova/Klimov e Voloso\u017ear/Tran'kov. La stagione 2013-14 culmina con la vittoria del quinto oro mondiale a Saitama 2014 che rappresenta l'ottavo podio consecutivo ai campionati e il quinto titolo mondiale vinto che complessivamente li pone secondi come miglior risultato di sempre dietro la coppia formata da Irina Rodnina e Aleksandr Zajcev che hanno vinto sei titoli. Al termine della stagione Szolkowy annuncia il suo ritiro dall'attivit\u00e0 agonistica. \nAljona Savchenko decide di continuare a pattinare e nell'aprile 2014 comincia ad allenarsi insieme al francese Bruno Massot. Inizialmente la federazione francese si rifiuta di permettere a Massot di gareggiare per la Germania. L'atleta verr\u00e0 rilasciato solamente il 26 ottobre 2015. La nuova coppia \u00e8 medaglia d'argento agli Europei di Bratislava 2016 e bronzo ai Mondiali di Boston 2016.\nAlle Olimpiadi di Pyeongchang 2018 Savchenko e Massot vincono la medaglia d'oro avendo, con 235.90 punti, la meglio sui cinesi Sui Wenjing e Han Cong (235.47 punti) e sui canadesi Meagan Duhamel ed Eric Radford (230.15 punti). Ottenendo 159.31 punti nel programma libero, stabiliscono anche il nuovo record mondiale, superando il precedente primato stabilito da loro stessi. A distanza di quattro anni dall'ultimo titolo mondiale vinto, ai campionati di Milano 2018 Aljona ottiene il suo sesto oro nella competizione iridata sfoderando una prestazione che vale i nuovi record del punteggio totale e del programma libero (per la prima volta viene superata la soglia dei 160 punti)."}
{"id": "3325157", "revid": "62004", "url": "https://it.wikipedia.org/wiki?curid=3325157", "title": "Milano-Sanremo 2002", "text": "La Milano-Sanremo 2002, novantatreesima edizione della corsa, fu disputata il 23 marzo 2002 e fu vinta da Mario Cipollini con il tempo di 6h39'30\".\nAlla partenza, alle 9.38 a Milano, erano presenti 196 corridori di cui 170 portarono a termine il percorso. Gruppo tornato compatto a 700 metri dal traguardo e regolato in volata dallo sprinter italiano."}
{"id": "3325158", "revid": "287204", "url": "https://it.wikipedia.org/wiki?curid=3325158", "title": "Robin Szolkowy", "text": "Con la partner Aliona Savchenko, ha vinto la medaglia di bronzo alle Olimpiadi invernali 2010 e 2014, cinque campionati mondiali, quattro campionati europei, tre edizioni del Grand Prix (2007-2008, 2010-2011 e 2013-2014) e sette campionati nazionali tedeschi (2004, 2005, 2006, 2007, 2008, 2009, 2011)."}
{"id": "3325159", "revid": "76963", "url": "https://it.wikipedia.org/wiki?curid=3325159", "title": "Lana Clarkson", "text": "Biografia.\nNata a Long Beach, in California, frequent\u00f2 la \"Cloverdale High School\" e la \"Pacific Union College Preparatory School\". Nel 1978 la sua famiglia si trasfer\u00ec a Los Angeles ed in questo modo le si aprirono le porte per una carriera nel mondo dello spettacolo e come modella.\nNei primi anni 1980, Lana interpret\u00f2 piccole parti in film e serie televisive. Nel 1983 recit\u00f2 una piccola parte nel film \"Scarface\", interpretando una ragazza che balla nel locale \"Club Babilonia\".\nMorte.\nIl 3 febbraio 2003 Lana fu trovata morta colpita da un'arma da fuoco nel palazzo del produttore musicale Phil Spector. Spector dichiar\u00f2 alla polizia che l'attrice si era suicidata impugnando la pistola. Il 29 maggio 2009, Phil Spector fu condannato per omicidio a 19 anni di reclusione nella prigione di stato della California."}
{"id": "3325162", "revid": "1543377", "url": "https://it.wikipedia.org/wiki?curid=3325162", "title": "Anthony Spear", "text": " Nel 1996 ha diretto la missione Mars Pathfinder per il Jet Propulsion Laboratory e la NASA.\nCarriera.\nDopo aver conseguito il diploma delle superiori, Spear trascorse quattro anni nella United States Air Force (l'aeronautica militare degli Stati Uniti), frequentando la scuola per operatori radio e riparando apparecchi radio sui jet da caccia. Nel 1962 consegu\u00ec la laurea in ingegneria elettronica presso l'Universit\u00e0 Carnegie Mellon e, nel 1970, il master presso la University of Southern California.\nInizi\u00f2 a lavorare presso il Jet Propulsion Laboratory a Pasadena mentre ancora frequentava le lezioni che avrebbero condotto al suo master. Partecip\u00f2 all'Engineering Executive Program presso l'Universit\u00e0 della California, Los Angeles (UCLA) dove consegu\u00ec un master in ingegneria nel 1973.\nL'attivit\u00e0 lavorativa di Tony Spear presso il JPL, sin dalla suo ingresso nel 1962, ha riguardato varie aree di interesse. Agli inizi si occup\u00f2 di telecomunicazioni, focalizzandosi alle difficolt\u00e0 relative alla spazio profondo, partecipando cos\u00ec alla fase di progettazione e sviluppo del Programma Mariner della NASA dal 1964 al 1973. Partecip\u00f2 inoltre alla progettazione del sistema di comunicazione delle sonde Viking nel 1976.\nDal 1975 al 1979, diresse lo sviluppo e l'implementazione degli strumenti, operanti nella banda delle microonde, del satellite SeaSat. Tra questi, il primo radar ad apertura sintetica operante nello spazio. Negli undici anni seguenti, Spear partecip\u00f2 con vari incarichi alla missione Magellano.\nDopo aver diretto i primi studi di fattibilit\u00e0 del Programma Discovery della NASA (voluto dall'allora Amministratore NASA Daniel Goldin e retto dal motto \"cheaper, faster and better\" - pi\u00f9 economico, pi\u00f9 veloce e migliore), a Tony Spear fu affidata la direzione della missione Mars Pathfinder. Nel 2000, Daniel Goldin ha elogiato Spear con queste parole: \nSpear si \u00e8 ritirato dal JPL nel 1998. Attualmente collabora con Red Whittaker, Astrobotic Technology e l'Universit\u00e0 Carnegie Mellon per il conseguimento del Google Lunar X Prize.\nOnorificenze.\nGli \u00e8 stato dedicato l'asteroide 6487 Tonyspear."}
{"id": "3325164", "revid": "767487", "url": "https://it.wikipedia.org/wiki?curid=3325164", "title": "Eonio di Arles", "text": "Biografia.\nArcivescovo di Arles.\nNel marzo del 492 papa Gelasio I, appena eletto al Soglio Pontificio, gli scrisse per metterlo al corrente della propria elezione e per incaricarlo di informarne gli altri vescovi della Gallia: in questo modo il Papa riconosceva implicitamente alla Chiesa di Arles il primato sulle altre diocesi della Gallia.\nNel 498 una lettera di papa Anastasio II indirizzata ad Eonio rivela l'interesse della Chiesa di Gallia alle questioni della creazione dell'anima e del peccato originale.\nNel settembre del 499, Eonio partecip\u00f2 alla celebre conferenza episcopale di Lione, che raggruppava cattolici ed ariani alla presenza del re Gundobado.\nA quella data egli accolse il suo giovane parente (probabilmente nipote) Cesario, che aggreg\u00f2 al suo clero, lo ordin\u00f2 prima diacono e poi sacerdote. Cesario fu designato come abate per ristabilire l'ordine in un monastero, nel quartiere di Trinquetaille o, pi\u00f9 probabilmente, nell'Isola di la Cappe, sul fiume Rodano nei pressi di Arles.\nNel 500 papa Simmaco ristabil\u00ec nei suoi diritti di sede metropolitana l'arcidiocesi di Arles, la cui influenza si limitava tuttavia alla parte visigota della sua circoscrizione ecclesiastica.\nIn punto di morte e inquieto riguardo al suo successore, egli esort\u00f2 il proprio clero e i cittadini di Arles a non scegliere altri che Cesario per sostituirlo.\nAvendo ottenuto la promessa che la sua volont\u00e0 sarebbe stata rispettata, destin\u00f2, per testamento, tutti i suoi beni al riscatto di prigionieri, piuttosto che al sollievo delle condizioni dei poveri della sua Chiesa, rendendo infine l'anima a Dio alla fine dell'estate del 502.\nLa sua salma fu inumata nella cripta della chiesa di Notre-Dame de Gr\u00e2ce, in una tomba che l'imperatore Costantino I aveva fatto predisporre per il figlio Crispo. \nUn'altra fonte sostiene che il sarcofago detto del l\"'Anastasie\", sito in Alyscamps, sarebbe servito a contenere le spoglie del vescovo.\nControversie sulla data del decesso e sul suo successore.\nLa data esatta del suo decesso \u00e8 tuttora incerta: si citano i \"XVI des calendes de septembre\" e il fatto che da tempo la Chiesa di Arles ne celebri la ricorrenza il 17 agosto, giorno supposto del decesso (\"dies natalis\"). Nonostante questa incertezza, la Chiesa ha fissato la sua memoria liturgica il 18 agosto. Lo stesso anno della sua morte \u00e8 incerto (501 o 502) cos\u00ec come non \u00e8 certo che il nipote Cesario ne sia stato il successore diretto., ma tra lui e il nipote vi fu un altro vescovo, certo Giovanni I, che tuttavia sedette sulla cattedra vescovile per non pi\u00f9 di un anno."}
{"id": "3325165", "revid": "290948", "url": "https://it.wikipedia.org/wiki?curid=3325165", "title": "Busta di plastica", "text": ""}
{"id": "3325166", "revid": "290948", "url": "https://it.wikipedia.org/wiki?curid=3325166", "title": "Buste di plastica", "text": ""}
{"id": "3325167", "revid": "1005847", "url": "https://it.wikipedia.org/wiki?curid=3325167", "title": "Rivoluzione egiziana del 2011", "text": "La rivoluzione egiziana del 2011, anche nota con il nome di rivolta egiziana del 2011, rivoluzione del Nilo, rappresenta un vasto movimento di protesta che ha visto il succedersi di episodi di disobbedienza civile, atti di contestazione e insurrezioni, verificatisi in Egitto a partire dal 25 gennaio del 2011.\nIl moto di protesta popolare egiziano, imperniato sul desiderio di rinnovamento politico e sociale contro il trentennale regime del Presidente Hosni Mubarak, si \u00e8 inizialmente manifestato con mezzi pacifici, ispirati alle proteste organizzate in Tunisia e in altri paesi arabi che hanno portato alla destituzione del capo dello stato Zine El-Abidine Ben Ali e a incidenti in numerosi stati, ma ha poi conosciuto sviluppi violenti, sfociando in aspri scontri che hanno provocato numerose vittime tra manifestanti, poliziotti e militari.\nLa rivolta.\nProteste al Cairo il 25 gennaio.\nLa scintilla della rivolta si fa risalire al 17 gennaio, quando al Cairo un uomo si d\u00e0 fuoco, sulla scia di quanto accaduto in Tunisia al venditore ambulante Mohamed Bouazizi, divenuto simbolo della contestazione tunisina. Ancora il 20 gennaio due operai si danno alle fiamme per protestare contro un trasferimento forzoso.\nLa protesta esordisce il 25 gennaio, quando venticinquemila manifestanti, la maggior parte dei quali \u00abgiovani della classe media che sono nati e cresciuti con la faccia e la voce di Mubarak in televisione\u00bb scendono in piazza, nella capitale, per chiedere riforme politiche e sociali, sul modello della \"rivoluzione del gelsomino\" messa in atto in Tunisia. La manifestazione si trasforma poi in scontro aperto con le forze dell'ordine, con tumulti che hanno lasciato sul terreno quattro vittime, tra cui un poliziotto.\nLo stesso giorno i principali social network, tra cui Twitter e Facebook, appaiono oscurati, secondo alcuni per iniziativa delle autorit\u00e0 per evitare che le notizie in diretta sulle proteste nel paese facciano il giro del mondo.\nNuovi scontri il 26 gennaio.\nNonostante il governo avesse vietato gli affollamenti, il giorno dopo le proteste nella capitale il \"Movimento 6 aprile\" e il gruppo \"Kh\u0101led Sa\u02bf\u012bd\", tra gli animatori delle proteste del marted\u00ec, incoraggiano la popolazione ad avviare nuove manifestazioni pacifiche per le piazze. Oltre che al Cairo, intense proteste si sviluppano nel Sinai, ad Alessandria e in alcune localit\u00e0 del delta del Nilo. A Suez, dove le proteste sono pi\u00f9 violente, un gruppo di manifestanti appicca il fuoco al palazzo del governo e tenta di dare alle fiamme la sede locale del partito del presidente Mub\u0101rak. Fonti della sicurezza riferiscono che durante il giorno 26 gennaio sono state arrestate 500 persone. Un civile e un agente, inoltre, perdono la vita, mentre decine risultano i feriti.\nIl \"Times of India\" riporta che il figlio di Mub\u0101rak, Gam\u0101l, indicato come probabile successore del padre, sarebbe fuggito a Londra il 25 gennaio insieme alla moglie e ai figli. La notizia viene per\u00f2 smentita da fonti aeroportuali locali.\nLa rivolta si intensifica.\nCirca mille persone risultano in stato di fermo dall'inizio della protesta secondo fonti della sicurezza. Intanto per tutta la notte tra il 26 e il 27 gennaio, secondo l'emittente Al Jazeera, gli scontri nelle citt\u00e0 egiziane non sono cessati. I fermati vengono accusati di manifestazione non autorizzata, danneggiamento di luoghi pubblici e di blocco stradale.\nL'esponente dell'opposizione egiziana pi\u00f9 noto al di fuori del paese, Muhammad al-Bar\u0101de\u02bf\u012b, intanto fa il suo ritorno in Egitto e annuncia di voler sostenere la protesta e di essere pronto a guidare la transizione dopo la caduta di Mub\u0101rak se il popolo gli dar\u00e0 il consenso.\nLo stesso giorno al-Barade'i, in risposta alle parole del Segretario di Stato americano Hillary Clinton che aveva definito \"stabile\" il governo di Mubarak, annuncia di essere \"allibito e sconcertato\" e chiede in una lettera al \"Daily Beast\" se con \"stabilit\u00e0\" si intendesse riferirsi a \"29 anni di leggi d'emergenza, a un presidente con un potere imperiale, a un Parlamento che \u00e8 quasi una beffa, a una magistratura che non \u00e8 indipendente\".\nMentre ad Ismailia, nel nord dell'Egitto, i manifestanti vengono dispersi dalla polizia, alla quale vengono contestati metodi illegittimi, al Cairo giungono altri 10 blindati e la borsa della capitale registra forti cali. Si decide anche per l'interruzione delle partite del campionato di calcio.\nA Suez alcuni edifici pubblici sono dati alle fiamme, tra cui una parte dell'ospedale pubblico. All'interno della citt\u00e0 portuale 35 persone, fra cui 5 poliziotti, sono gravemente contuse, mentre i manifestanti danno fuoco ai blindati della polizia.\nIl timore, nel frattempo, di una fine prossima della dittatura del presidente egiziano, viene considerata dai tradizionali sostenitori del governo egiziano (a partire da Stati Uniti, Italia, Francia e Germania) come foriera di una forte destabilizzazione per l'intero quadro politico del Nordafrica.\nNel frattempo circola la notizia, diffusa dal quotidiano britannico \"The Telegraph\", riguardante un documento diplomatico segreto pubblicato sul sito WikiLeaks che riferisce di accordi riservati tra gli USA e presunti capi della rivolta in atto nel paese. Secondo queste notizie, gli Stati Uniti sarebbero giunti ad un accordo in base al quale se da un lato dichiaravano ufficialmente appoggio al governo alleato di \u1e24osn\u012b Mub\u0101rak, dall'altro da almeno tre anni avrebbero fiancheggiato segretamente alcuni dissidenti dietro la rivolta di piazza egiziana. Tale accordo farebbe parte di un piano volto a favorire un \"cambio di regime\" in senso democratico al Cairo nel 2011.\nNel documento del 30 dicembre 2008 l'ambasciatrice americana al Cairo cita un giovane dissidente egiziano del Movimento \"6 aprile\" aiutato dalla stessa ambasciata a partecipare a un incontro di dissidenti a Washington assieme a esperti e funzionari del Governo degli Stati Uniti. Al suo ritorno al Cairo, il dissidente egiziano ha rivelato ai diplomatici americani che era stata formata un'alleanza fra gruppi di opposizione con un piano per rovesciare nel 2011 il governo del presidente Mub\u0101rak e per installare in Egitto un governo democratico, in vista delle elezioni presidenziali del 2011.\nNel cablogramma si sostiene inoltre che il piano \u00e8 \"cos\u00ec delicato da non poter essere messo per iscritto\" e si afferma la necessit\u00e0 che l'identit\u00e0 del dissidente vada tenuta nascosta per evitare rappresaglie al suo rientro in Egitto. L'alto rappresentante statunitense, infine, si chiede se il piano, che definisce \"non realistico\", appaia nei fatti realizzabile.\nMub\u0101rak posto sotto pressione.\nDecine di migliaia di persone il 29 gennaio scendono in strada per chiedere che il presidente Mub\u0101rak abbandoni il potere, il giorno dopo che lo stesso presidente aveva annunciato in televisione in un discorso tenuto alla nazione che \"le violenze di queste ore sono un complotto per destabilizzare la societ\u00e0\".\nMub\u0101rak aveva inoltre affermato di aver chiesto al governo di dimettersi, con la promessa dell'incarico per l'indomani a un nuovo esecutivo.\nIl numero dei morti dall'inizio della rivolta sale a cento, anche se Al Jazeera ha parlato di cento morti nella sola giornata di venerd\u00ec, si verificano assalti ai ministeri nel Cairo ai quali la polizia e l'esercito reagiscono impiegando armi da fuoco, mentre la piazza principale della capitale \u00e8 circondata dai carri armati dell'esercito, che intanto ha preso in mano la situazione.\nQuando manifestazioni e scontri poi sono in atto in tutto il paese, in mattinata diversi detenuti di un carcere nei pressi della cittadella del Cairo, riescono a fuggire prendendo con s\u00e9 tutte le armi in custodia dopo aver dato fuoco ai posti di guardia.\nIl Museo egizio del Cairo subisce il saccheggio, nel corso del quale si registra anche la distruzione di due mummie faraoniche, nonch\u00e9 la sottrazione di diversi reperti.\nPer le ore 16:00 del giorno 29 si fa ricorso alla misura del coprifuoco (esteso al Cairo, ad Alessandria e Suez), ma, nonostante gli appelli dell'esercito, i manifestanti ignorano volutamente tale disposizione e affollano le piazze, talvolta solidarizzando con gli stessi militari.\nLe dimissioni ufficiali dei ministri vengono presentate nel primo pomeriggio del 29 gennaio. Diverse ore dopo viene reso noto che il capo dei servizi segreti egiziani, \u02bfUmar Sulaym\u0101n, \u00e8 stato nominato vice presidente della Repubblica, facendo quindi intravedere la concreta possibilit\u00e0 che a succedergli non sia pi\u00f9 suo figlio Gam\u0101l, bens\u00ec (secondo quanto stabilito dalla Costituzione) \u02bfUmar Sulaym\u0101n.\nIl numero delle vittime sale a centocinquanta nella giornata del 30 gennaio. Quando il presidente decide di attuare un nuovo giro di vite nel tentativo di porre sotto controllo la rivolta (rafforzando la presenza dei militari per le strade e ricorrendo maggiormente all'impiego di blindati e aerei militari che sorvolano la capitale), al-Bar\u0101de'i rinnova il proprio invito a Mub\u0101rak a lasciare la presidenza e si ripropone come nuovo leader del paese. Il Governo degli Stati Uniti, intanto, per bocca del Segretario di Stato Hillary Clinton e attraverso lo stesso presidente Barack Obama, fa sapere di appoggiare \"una ordinata transizione verso un governo che sia in linea con le aspirazioni del popolo egiziano\".\nIl 31 gennaio, nella speranza di calmare l'escalation della protesta, Mub\u0101rak dimette il suo gabinetto, dando corso a un nuovo governo, tra i quali componenti figurano il Ten. Gen. \u02bfUmar Sulaym\u0101n, gi\u00e0 nominato vicepresidente, Jabir Asfur come ministro della Cultura, Samir Radwan ministro delle Finanze, l'ambasciatore Ahmad Abu l-Ghayt come ministro degli Esteri, il feldmaresciallo Mo\u1e25ammed \u1e24oseyn \u1e6can\u1e6d\u0101w\u012b ministro della Difesa e il Maresciallo dell'Aria Ahmad Shafiq Primo ministro. Diversi altri dicasteri, tra i quali quelli della Giustizia, dell'Istruzione e della Sanit\u00e0 sono lasciati vacanti. Il ricambio pi\u00f9 rilevante \u00e8 quello che riguarda il ministro degli Interni, additato come responsabile dell'uso delle armi da fuoco contro i manifestanti, sostituito con l'anziano generale Ma\u1e25m\u016bd Wajd\u012b.\nIl presidente dell'Assemblea del popolo, il parlamento egiziano, A\u1e25mad Fat\u1e25\u012b Sur\u016br, fa sapere che sar\u00e0 aperta un'inchiesta sulla regolarit\u00e0 delle contestate elezioni parlamentari del 2010 (vinte con netta maggioranza dal partito del ra\u02be\u012bs Mub\u0101rak), la cui dubbia legittimit\u00e0 ha rappresentato (insieme alla disoccupazione, specialmente giovanile, alla crescita ingente della corruzione del regime e allo stato di precariet\u00e0 economica in cui \u00e8 tenuto il paese) un elemento di crescente malcontento ed esasperazione nella popolazione.\nNel frattempo gli assai numerosi manifestanti del Cairo, di ogni sesso e religione, contravvenendo al coprifuoco anticipato alle ore 15:00, lanciano l'invito affinch\u00e9 si raccolgano, in una mobilitazione generale, un milione di dimostranti nella sola Il Cairo. I militari annunciano la propria decisione, sfidando l'autorit\u00e0 di Mub\u0101rak, di non usare la forza contro la popolazione che intender\u00e0 ancora dimostrare per richiedere la fine del potere del presidente.\nAll'indomani della manifestazione svoltasi nella capitale alla quale, si viene a sapere, hanno partecipato due milioni di egiziani, e dopo che Mub\u0101rak annuncia in televisione di voler aprire un dialogo con le opposizioni, promettendo la libera scelta di colui che gli subentrer\u00e0 alla carica di presidente e una riforma costituzionale, Barack Obama rinnova il proprio invito al \"ra\u02be\u012bs\" a lasciare la carica auspicando l'inizio immediato della transizione democratica.\nRipresa degli scontri.\nIl 2 febbraio, a dispetto degli inviti dei militari ad abbandonare l'occupazione di piazza Tahrir, la gente decide di mantenere i presidi nel centro della capitale egiziana. Il coprifuoco viene ridotto di due ore, ma la tensione \u00e8 ancora alta e scontri con numerosi feriti e qualche morto si verificano tra dimostranti a favore del presidente Mubarak e coloro che ne invocano le dimissioni.\nL'epicentro della protesta, piazza Tahrir, nelle giornate del 2 e 3 febbraio diviene luogo di un intenso conflitto (con sassaiole, lanci di oggetti e raffiche di armi da fuoco) tra una parte dei dimostranti che difende il potere del rais (e intende sgomberare dalla piazza i presidi della protesta antigovernativa) e chi da giorni ne richiede la fine del governo trentennale. Stime ufficiali parlano di diverse centinaia di feriti trasportati negli ospedali del Cairo, ormai interessata da numerosi posti di blocco e \"checkpoint\" dell'esercito e del tutto paralizzata dalle manifestazioni e dagli scontri, mentre si registrano numerose vittime, secondo una stima provvisorio una decina.\nCarri armati ed esercito, nel tentativo di sedare gli scontri tra civili, intervengono per far cessare le violenze tra i gruppi favorevoli a Mub\u0101rak e i dimostranti contro il regime. Si registrano, intanto, aggressioni nei confronti dei giornalisti stranieri, gi\u00e0 dal 2 febbraio obbiettivo di pestaggi da parte dei sostenitori di Mub\u0101rak che cercano di impedire la diffusione di quanto si svolge per le strade della capitale.\nIl personale delle Nazioni Unite, comprendente decine di funzionari, lascia il paese per l'ulteriore inasprimento del clima. Di fronte all'intensificarsi della rivolta e all'affacciarsi dello spettro della guerra civile, Mub\u0101rak annuncia di riservarsi di presentare le proprie dimissioni a causa della gravit\u00e0 della situazione che, a suo giudizio, andrebbe incontro a un ulteriore peggioramento se il paese rimanesse privo della sua guida.\nTrattative tra governo e opposizione.\nLa diplomazia americana, intanto, si attiva per attuare - in coincidenza con lo scadere dell'ultimatum lanciato dalla piazza che aveva richiesto le dimissioni di Hosni Mub\u0101rak entro il 4 febbraio (ribattezzato \"giornata della partenza\") - la successione del presidente esercitando pressioni affinch\u00e9 il passaggio di consegne avvenga col vicepresidente, ex plenipotenziario dei servizi segreti, \u02bfOmar Sulaym\u0101n. Il \"New York Times\", citando fonti interne all'amministrazione Obama, ha fatto trapelare che le trattative per il conferimento del mandato a Sulaym\u0101n sono in atto da giorni.\nLe dimissioni del \"ra\u02be\u012bs\", tuttavia, vengono escluse dal Premier egiziano Ahmed Shaf\u012bq in un intervento su Al Jazeera, in cui ha respinto l'ipotesi di un passaggio di poteri da Mub\u0101rak al vicepresidente. Le manifestazioni di protesta proseguono e il coprifuoco dell'esercito continua a essere sfidato. M\u012bd\u0101n Ta\u1e25r\u012br rimane assediata da migliaia di persone che chiedono una svolta politica immediata. Il 5 febbraio un'esplosione si verifica nei pressi di un oleodotto che trasporta gas naturale a el-\u02bfAr\u012bsh, nel Sinai. L'evento, di natura dolosa, viene ricondotto all'azione di sabotatori. Lo stesso giorno i vertici del Partito Democratico Nazionale di Mub\u0101rak, tra i quali il figlio Gam\u0101l, vengono sostituiti.\nLa situazione per le strade delle citt\u00e0 egiziane, andata via via normalizzandosi sin dai primi giorni di febbraio, raggiunge un quadro pi\u00f9 favorevole al dialogo tra governo e opposizione. Attraverso trattative condotte tra il regime e il movimento di protesta egiziano, ancorch\u00e9 non rappresentato in tutte le sue sfaccettature, si cerca di raggiungere un accordo per l'istituzione di un comitato congiunto governo-opposizione per l'attuazione di riforme costituzionali entro marzo. L'iniziativa \u00e8 raggiunta nell'incontro tra il vicepresidente \u02bfOmar Sulaym\u0101n e i rappresentanti dell'opposizione, tra i quali anche una delegazione dei \"Fratelli Musulmani\", la maggiore formazione di opposizione egiziana, a forte impronta religiosa, sempre tollerata dal regime ma per anni confinata ai margini della scena politica. Le opposizioni, tuttavia, rimangono scettiche verso l'accordo, in primo luogo per il mancato raggiungimento delle dimissioni di Mub\u0101rak e A\u1e25med M\u0101her, coordinatore del \"Movimento del 6 aprile\", invoca un\"escalation\" nella protesta, con assedio al palazzo del parlamento, alla sede della televisione ed una marcia verso il palazzo presidenziale.\nIl 10 febbraio \u1e24osn\u012b Mub\u0101rak, mentre la piazza principale della capitale \u00e8 gremita in attesa dell'annuncio delle sue dimissioni (di cui si \u00e8 diffusa, nel frattempo, notizia), in un discorso alla tv pubblica dichiara la sua intenzione di trasferire \"in toto\" i poteri al vice presidente Sulaym\u0101n. Contestualmente rende noto di non volersi ricandidare alle prossime elezioni, che si svolgeranno in settembre, e che sosterr\u00e0 la transizione verso la riforma della costituzione che, promette, contribuir\u00e0 a rinnovare. Il presidente esprime quindi la volont\u00e0 di preparare la strada per eliminare le leggi d'emergenza \"nel momento in cui la stabilit\u00e0 \u00e8 ritrovata e le condizioni necessarie sono in atto\".\nLa folla che segue il discorso del presidente dalla piazza, al suo annuncio di non rassegnare le dimissioni mostra simbolicamente le scarpe, compiendo uno dei gesti pi\u00f9 ostili verso il potere costituito, che qualcuno giudica invece offensivo per la propria cultura. Dopo che i militari avevano dichiarato, alcune ore prima che Mub\u0101rak sostenesse la non intenzione di dimettersi, che avrebbero appoggiato le domande del popolo, alimentando i timori in un golpe e la speranza nei manifestanti di un approssimarsi della fine del regime, l'11 febbraio nel \"comunicato n. 2\" le Forze Armate egiziane assicurano che garantiranno \"il pacifico passaggio dei poteri\" ed \"elezioni libere\".\nMubarak rassegna le dimissioni.\nAlla fine di intense trattative tra le diplomazie e di un braccio di ferro tra le opposizioni e il governo che appariva senza esito, \u1e24osn\u012b Mub\u0101rak, per un trentennio Presidente della Repubblica Egiziana, rassegna l'11 febbraio le dimissioni dalla propria carica. Ad annunciarlo \u00e8 il vice presidente \u02bfOmar Suleym\u0101n, il quale comunica che Mub\u0101rak ha lasciato alle forze armate l'incarico di gestire gli affari dello stato e di decidere del destino politico dell'Egitto. La notizia viene accolta dalle centinaia di migliaia di persone raccoltesi per le strade della capitale per il 18\u00ba giorno di protesta con manifestazioni di gioia, mentre in tutto il paese si svolgono i festeggiamenti per un avvenimento atteso da milioni di persone.\nDecisive, al fine di indurre il rais alle dimissioni, sono state le pressioni esercitate dalla Casa Bianca. I richiami netti rivolti all'apparato militare egiziano, supportato finanziariamente dall'amministrazione americana, hanno avuto una funzione dirimente al fine di indurre l'esercito a porre Mub\u0101rak nelle condizioni di rimettere il proprio mandato. Per alcune ore, il Governo degli Stati Uniti ha assistito a quella che si sarebbe potuta tramutare in una sconfitta per la propria diplomazia e una perdita di forza dell'influenza in Vicino Oriente. Il rais infatti, che nel messaggio rivolto al popolo il 10 febbraio aveva negato di volersi dimettere, aveva nella stessa occasione sottolineato di non voler accettare i \"diktat\" di altri paesi. Tale affermazione \u00e8 apparsa un riferimento chiaro ai tentativi da parte degli USA di spingerlo a lasciare la presidenza.\nIl potere in mano al Consiglio supremo delle forze armate.\nL'uscita di scena di Mub\u0101rak (il quale alcune ore dopo le dimissioni abbandona il Cairo e si rifugia nella sua residenza di Sharm el-Sheikh) lascia il potere politico sotto il controllo del Consiglio supremo delle forze armate, composto da 18 militari e presieduto dal feldmaresciallo Mo\u1e25ammed \u1e24oseyn \u1e6can\u1e6d\u0101w\u012b, uomo chiave della giunta e Presidente provvisorio dell'Egitto in virt\u00f9 dell'assunzione de facto dei poteri presidenziali. Ai militari viene demandato il compito di traghettare il paese verso la democrazia.\nMentre il governo rimane ufficialmente in carica, il parlamento viene sciolto dal Consiglio, che decide anche per la sospensione della costituzione. La giunta, che promette di mettere fine allo stato d'emergenza in vigore nel paese dal 1981 solo quando le condizioni lo richiederanno, annuncia che rimarr\u00e0 al potere per sei mesi o fino alle prossime elezioni legislative e presidenziali e che rispetter\u00e0 i trattati internazionali, fra cui quello che sancisce la pace con Israele. Viene decisa inoltre l'istituzione di un comitato che si occuper\u00e0 di emendare la carta costituzionale.\nIl premier egiziano Ahmad Shafiq, dopo che per giorni numerosi egiziani avevano continuato a protestare in piazza Tahrir chiedendo le sue dimissioni, ritenendolo colluso col vecchio regime, il 3 marzo rimette il proprio incarico di Primo ministro.\nIl referendum sugli emendamenti alla Costituzione della Repubblica araba d'Egitto si tiene il 19 marzo. La consultazione registra il 77,2% dei s\u00ec, che consentono in questo modo l'implementazione di elezioni parlamentari e presidenziali entro la fine dell'anno.\nReazioni e conseguenze sul piano internazionale.\nLe paure di un epilogo violento del regime del rais hanno indotto la comunit\u00e0 internazionale, quantomeno all'inizio della rivolta, ad avere atteggiamenti di fiducia verso il presidente. Il segretario di stato degli USA Clinton il primo giorno di rivolta non si \u00e8 sbilanciato, affermando la stabilit\u00e0 del governo egiziano, alleato di ferro del Paese e destinatario, secondo alcuni calcoli, di sessanta miliardi di dollari, o poco meno, dal 1982. L'amministrazione Obama, non esprimendo una linea decisa sin dall'inizio degli eventi, ha mostrato segnali di confusione e debolezza, causati, secondo alcuni, da una assenza di referenti politici fidati nella regione mediorientale al di l\u00e0 dei governi dittatoriali da loro stessi fiancheggiati e sempre pi\u00f9 privati del consenso popolare. Proprio l'incompatibilit\u00e0 crescente tra un mondo in trasformazione e delle figure di governo ormai inadatte, privilegiate negli anni nello scacchiere mondiale dalla logica della stabilit\u00e0, costituiscono il luogo di una analisi pi\u00f9 approfondita per la politica estera statunitense a proposito dello scenario mediorientale.\nI tradizionali sostenitori del governo egiziano, a partire da Stati Uniti, Italia, Francia e Germania, hanno intravisto nella caduta del potere di \u1e24osn\u012b Mub\u0101rak, cardine degli equilibri politici del Nordafrica negli ultimi decenni, il pericolo di una forte destabilizzazione per l'intero quadro politico vicino-orientale. L'Egitto di Mubarak, dal punto di vista dell'amministrazione americana, \u00e8 considerato un caposaldo dello status quo della regione. La pace, ancorch\u00e9 asettica, tra Egitto e Israele rimane l'asse portante del quadro politico modellato dagli stati occidentali. Stati Uniti, Unione europea e Onu hanno chiesto con insistenza l'inizio della transizione verso la democrazia, senza nondimeno affermare con chiarezza la richiesta di abbandono del potere del rais. Israele, come gran parte dell'Occidente, teme che gli accordi di pace di Camp David del 1978 possano venire messi in discussione, con un significativo pericolo di una recrudescenza dei rapporti degli stati del Vicino Oriente.\nQuando per\u00f2 la situazione \u00e8 sembrata peggiorare, anche di fronte ai soprusi della polizia, il presidente Obama si \u00e8 schierato a fianco del popolo egiziano chiedendo \"immediate riforme\". Al fine di influenzare le scelte del governo Mub\u0101rak, per bocca dell'alto rappresentante Robert Gibbs, gli Stati Uniti si sono detti pronti a rivedere la politica di assistenza a favore del Cairo. L'Egitto rappresenta inoltre, dopo l'Algeria, il primo mercato di destinazione delle esportazioni europee (circa 13 miliardi di euro) nel Mediterraneo meridionale. Lo Stato d'Israele, attraverso il primo ministro Benjamin Netanyahu, a pochi giorni dallo scoppio delle sommosse ha dichiarato che \u00e8 interesse dell'intero Vicino Oriente mantenere la stabilit\u00e0 del regime, anche in considerazione del pericolo di una deriva fondamentalista della protesta egiziana.\nI timori di instabilit\u00e0 nelle nazioni vicine sono apparsi tanto pi\u00f9 fondati, quanto pi\u00f9 il moto di rivolta \u00e8 giunto a interessare gran parte dell'area nordafricana, con fermenti e agitazioni in atto anche in Marocco, Giordania, Siria e Libia, stati tradizionalmente considerati stabili dal punto di vista politico. Altres\u00ec Yemen, Algeria, Libano e Oman sono coinvolti da sommovimenti di natura sociale e politica.\nLa Repubblica islamica dell'Iran, le cui relazioni diplomatiche con l'Egitto sono sospese dal 1979, ha espresso pieno sostengo alla rivolta egiziana, sperando in un cambiamento degli equilibri a favore di una svolta teocratica, simile a quella avvenuta nello stesso Iran con la rivoluzione iraniana del 1979. La Fratellanza musulmana, la pi\u00f9 grande organizzazione politica di ispirazione islamica, nata in Egitto nel 1928, molto radicata nel paese e vicina ad Hamas (nato nel 1987 come appendice in Palestina, ma pi\u00f9 radicale per il ricorso alla lotta armata e una spiccata identit\u00e0 nazionalista), \u00e8 fortemente temuta dall'Occidente e, segnatamente, dai governi israeliano e americano. Il presidente degli Stati Uniti infatti, in un'intervista a Fox News, ha sostenuto che \"\u00e8 importante che non crediamo che le uniche due opzioni siano i Fratelli Musulmani o un popolo egiziano oppresso\". Gli USA si sono adoperati sin dal principio perch\u00e9 si realizzasse un passaggio di poteri tra Mub\u0101rak e \u02bfOmar Sulaym\u0101n, recentemente nominato vice Presidente, con l'uscita di scena definitiva del \"ra\u02be\u012bs\". Oltre ad elevare lo stato di guardia delle potenze occidentali e di Israele, che si pronuncia in auspici del mantenimento degli equilibri attuali, con la maggior parte delle nazioni del Maghreb e del Vicino Oriente in mano a dittatori \"de facto\", la crisi egiziana accentua lo iato tra lo stesso governo Netanyahu e l'amministrazione Obama, pi\u00f9 favorevole a bilanciare le istanze di libert\u00e0 con il bisogno della stabilit\u00e0.\nLe cause.\nCrescita economica e povert\u00e0.\nUno dei moventi della rivolta egiziana del gennaio 2011 \u00e8 stato individuato soprattutto nel forte desiderio di rinnovamento del regime politico, cristallizzato attorno alla figura del presidente Hosni Mubarak, elemento cardine degli equilibri del paese negli ultimi trent'anni. Come per la Tunisia, dove le sollevazioni hanno avuto come obiettivo quello di un mutamento del vertice governativo occupato da una figura dittatoriale, anche in Egitto a provocare la detonazione della protesta sono stati elementi come l'aumento dei prezzi dei generi alimentari e la crisi occupazionale che colpisce in particolare i giovani. Per l'Egitto, nondimeno, le cause della rivolta non sono da individuare nel deterioramento della situazione economica del paese, malgrado quest'ultimo, sebbene in pieno sviluppo, registri il 40% della popolazione su di un totale di 85 milioni che vive con meno di 1,50 \u20ac al giorno.\nL'Egitto, infatti, il cui PIL annuo \u00e8 cresciuto ad un ritmo superiore al 5%, ha conosciuto negli ultimi anni la caduta del tasso di disoccupazione dall'11,2% all'8,9%, un aumento del tasso di IDE, con un livello di destinazione di risorse totale da parte di economie esterne per circa 8 miliardi di dollari annui nei settori del turismo, dell'industria e della finanza e inoltre non ha subito i contraccolpi della recente crisi finanziaria che ha colpito le maggiori economie occidentali.\nIl governo, a partire dal 2000, ha attuato una serie di riforme, compresi provvedimenti finalizzati alla liberalizzazione del mercato del lavoro ed alla ristrutturazione del sistema bancario, che hanno fortemente incrementato i livelli di sviluppo delle imprese egiziane. Tuttavia, l'economia, nella quale negli ultimi anni si \u00e8 registrato, al pari della Tunisia e degli altri mercati internazionali, un forte incremento dell'inflazione e dei prezzi dei generi alimentari, presenta anche aspetti dannosi, come un livello di corruzione molto alto, forti disuguaglianze nella distribuzione del reddito e, soprattutto, un cospicuo tasso di disoccupazione giovanile. Tale dato ha ripercussioni particolarmente negative se proiettate sul quadro politico e sociale del paese, tanto pi\u00f9 che esso si riferisce alla popolazione giovanile con maggiore scolarizzazione. All'aumento del grado di scolarizzazione, notevolmente promosso dalle autorit\u00e0 egiziane, non \u00e8 subentrato un incremento della domanda di lavoro ed una diffusione pi\u00f9 ampia dell'impiego tra i giovani in possesso di un titolo di studio.\nLa forte domanda di cambiamento da parte della popolazione egiziana, specie quella di giovane et\u00e0 (con il 29% della popolazione che ha un'et\u00e0 compresa tra i 15 ed i 29 anni), dunque, a dispetto di un generale miglioramento della situazione economica negli ultimi anni, \u00e8 stata sostenuta, pi\u00f9 che da una richiesta di riforme in ordine all'assetto economico, da una forte volont\u00e0 di mutamento delle condizioni sociali, oltrech\u00e9 da istanze molto radicate di trasformazione del regime politico in senso democratico e pluralistico.\nIl trentennale stato d'emergenza.\nLe richieste di democrazia si uniscono ad un malessere suscitato dalle condizioni generate da uno stato di polizia che ha conculcato le libert\u00e0 personali dei cittadini egiziani, in virt\u00f9 di uno stato di emergenza in atto per oltre trent'anni e mai revocato. Lo stato di emergenza, in base al quale il presidente Mub\u0101rak ha potuto dichiarare il coprifuoco e far intervenire l'esercito, \u00e8 stato introdotto nella legislazione egiziana nel 1981, dopo l'assassinio del presidente Anwar al-Sadat per mano di estremisti islamici, e da allora sempre prorogato. Tale stato di crisi, che conferisce allo Stato poteri speciali, assegna la facolt\u00e0 alla polizia di attuare arresti per periodi illimitati e permette il ricorso ai tribunali speciali.\nLa corruzione dilagante.\nAltro dato significativo dell'Egitto \u00e8 l'alta percentuale di diffusione della corruzione. Transparency International ha collocato il Paese, in base all'indice di percezione della corruzione (Corruption Perception Index), al 98\u00ba posto della classifica globale, con un indice di percezione della corruzione nell'ultimo anno della rilevazione (2010) di 3,1. La ricchezza, peraltro, risulta ripartita in modo non equo con una minima percentuale della popolazione che controlla la maggior parte della ricchezza del paese, mentre esiste un 20% degli egiziani che vive al di sotto della soglia di povert\u00e0. Secondo alcuni calcoli, la famiglia di Mub\u0101rak ha accumulato nel corso di trent'anni di potere un capitale che si aggira tra i 50 ed i 70 miliardi di dollari, tra immobili di prestigio sparsi in tutto il mondo, asset finanziari ed ingentissimi capitali custoditi in conti segreti all'estero."}
{"id": "3325171", "revid": "2084998", "url": "https://it.wikipedia.org/wiki?curid=3325171", "title": "Kayk", "text": "Kayk (in armeno \u053f\u0561\u0575\u0584, anche chiamato \"Kayq\", \"Mulki\", \"Mulk'i\" e \"Mulqi\"; precedentemente \"Melkum-Kendi\") \u00e8 un comune dell'Armenia di 554 abitanti (2001) della provincia di Aragatsotn."}
{"id": "3325172", "revid": "114325", "url": "https://it.wikipedia.org/wiki?curid=3325172", "title": "Kayq", "text": ""}
{"id": "3325174", "revid": "114325", "url": "https://it.wikipedia.org/wiki?curid=3325174", "title": "Mulk'i", "text": ""}
{"id": "3325175", "revid": "114325", "url": "https://it.wikipedia.org/wiki?curid=3325175", "title": "Mulqi", "text": ""}
{"id": "3325177", "revid": "114325", "url": "https://it.wikipedia.org/wiki?curid=3325177", "title": "Melkum-Kendi", "text": ""}
{"id": "3325185", "revid": "2134764", "url": "https://it.wikipedia.org/wiki?curid=3325185", "title": "Danilo Fevola", "text": "Biografia.\nEsord\u00ec in serie A il 2 novembre 2003 con Napoli contro , vittoria 103-80, mentre i primi punti risalgono al 28 dicembre 2005 in Napoli-Reggio Calabria 109-83. Con i partenopei ha vinto la Coppa Italia 2006, rimanendo per\u00f2 in panchina per la finale.\nLascia la squadra in cui \u00e8 cresciuto nell'estate 2006, quando viene ceduto in prestito all'Orlandina. Il seguente rientro a Napoli \u00e8 pieno di sacrifici con meno soddisfazioni personali e la seguente radiazione della societ\u00e0 lo spinge a giocare con l'Igea Sant'Antimo in Serie A Dilettanti.\nScende ancora di categoria nel 2009 e conquista la prima promozione in carriera con l'Ascom Patti. Nell'estate 2010 ha partecipato come dimostratore al Basket Ball Camp dell'Etna, poi \u00e8 passato alla Pallacanestro Catanzaro.\nA fine 2014 annunci\u00f2 il ritiro forzoso dall'attivit\u00e0 a 29 anni a causa di un'osteoartrosi all'anca.\nStatistiche.\n\"Statistiche aggiornate al 30 giugno 2010\""}
{"id": "3325186", "revid": "599013", "url": "https://it.wikipedia.org/wiki?curid=3325186", "title": "Miroslav Bo\u017eok", "text": "Carriera.\nClub.\nRu\u017eomberok.\nDebutta con il Ru\u017eomberok il 22 marzo 2008 nella sconfitta fuori casa per 2-0 contro lo Slovan Bratislava.\nSegna l'ultimo gol con il Ru\u017eomberok il 13 maggio 2009 nella vittoria casalinga per 3-0 contro il Petr\u017ealka.\nGioca l'ultima partita nel Ru\u017eomberok il 5 dicembre 2009 nella vittoria per 2-0 contro il Ko\u0161ice.\nArka Gdynia.\nDebutta con l'Arka Gdynia il 5 marzo 2010 nella sconfitta casalinga per 0-3 contro il Ruch Chorz\u00f3w.\nGioca l'ultima partita con l'Arka Gdynia il 29 maggio 2011 nella sconfitta fuori casa per 5-0 contro lo \u015al\u0105sk Breslavia.\nBe\u0142chat\u00f3w.\nDebutta con il Be\u0142chat\u00f3w il 30 luglio 2011 nella sconfitta fuori casa per 2-1 contro il Ruch Chorz\u00f3w.\nSegna il suo primo gol con il Be\u0142chat\u00f3w la giornata successiva, il 6 agosto 2011 nella vittoria casalinga per 6-0 contro il Podbeskidzie."}
{"id": "3325187", "revid": "339392", "url": "https://it.wikipedia.org/wiki?curid=3325187", "title": "Lettere antiche", "text": ""}
{"id": "3325188", "revid": "339392", "url": "https://it.wikipedia.org/wiki?curid=3325188", "title": "Lettere moderne", "text": ""}
{"id": "3325189", "revid": "2084998", "url": "https://it.wikipedia.org/wiki?curid=3325189", "title": "Kosh", "text": "Kosh (in armeno \u053f\u0578\u0577, anche chiamato \"Koghes\"; precedentemente \"Kvash\") \u00e8 un comune dell'Armenia di 2823 abitanti (2010) della provincia di Aragatsotn."}
{"id": "3325190", "revid": "1305772", "url": "https://it.wikipedia.org/wiki?curid=3325190", "title": "Koghes", "text": "Koghes (in armeno \u053f\u0578\u0572\u0565\u057d, anche chiamato \"Koges\" e \"Kogos\"; precedentemente \"Karmir Agek\") \u00e8 un comune dell'Armenia di 401 abitanti (2001) della provincia di Lori."}
{"id": "3325191", "revid": "228587", "url": "https://it.wikipedia.org/wiki?curid=3325191", "title": "Granulocitoaferesi", "text": "La granulocitoaferesi una procedura di aferesi (rimozione di sostanze patologiche dal circolo venoso del paziente e/o rimozione di cellule) finalizzata al trattamento di malattie auto-immunitarie che permette di raccogliere i granulociti, monociti/macrofagi che rappresentano una delle popolazioni dei globuli bianchi responsabili dell'azione infiammatoria."}
{"id": "3325192", "revid": "114325", "url": "https://it.wikipedia.org/wiki?curid=3325192", "title": "Kvash", "text": ""}
{"id": "3325195", "revid": "287204", "url": "https://it.wikipedia.org/wiki?curid=3325195", "title": "Chiesa di San Michele in Africisco", "text": "La chiesa di San Michele in Africisco \u00e8 una basilica di Ravenna, oggi sconsacrata, sita in piazza Andrea Costa, non lontano dalla cattedrale ariana e dal battistero ad essa relativo. Originariamente la zona era caratterizzata dalla confluenza del Padenna e del \"flumisellum Padennae\", ovvero del principale fiume che attraversava la citt\u00e0 e di un suo affluente. Oggi entrambi sono stati sostituiti da strade.\nStoria.\nLa piccola basilica risale al VI secolo. Secondo quanto riportato nell'iscrizione che si trovava nell'abside, fu finanziata (come del resto avvenne per le basiliche di San Vitale e Sant'Apollinare in Classe) dal ricco banchiere e funzionario orientale Giuliano Argentario e da un suo genero, di nome Bacauda, come voto all'arcangelo Michele. Fu dedicata il 7 maggio 545 dal vescovo Vittore e consacrata dall'arcivescovo Massimiano nel 547.Etimologicamente, il termine \"Africisco\" parrebbe in relazione con la Frigia, regione dell'Asia Minore; localmente indicava il quartiere nel quale sorgeva la chiesa.\nOriginariamente a tre navate divise da pilastri, secondo una tipologia di matrice greco-costantinopolitana che trova confronti pi\u00f9 immediati in Istria, la basilica \u00e8 stata trasformata pi\u00f9 volte nel corso dei secoli: Nel 1215 fu oggetto di restauri. Fra XV e XVI sec. furono aggiunti la facciata e il campanile. Nuovi restauri si tennero tra il XVI e il XVII secolo.Era dotata di un'antica meridiana su cui si regolavano tutti gli orologi della citt\u00e0 di Ravenna. Nel campanile, una lastra in terracotta raffigurante una deposizione ricorda il luogo ove i morti sostavano prima dell'inumazione.La chiesa, gi\u00e0 in precarie condizioni, fu definitivamente sconsacrata nel 1805 a seguito delle requisizioni napoleoniche e nel 1812 venne venduta per soli 80 scudi ad un certo Andrea Cicognani, che ne riadatt\u00f2 la navata sinistra per farne delle pescherie per l'antistante mercato. Secondo un documento del 1820, a quella data l'edificio era stato ceduto ad un altro privato, Giuseppe Buffa, il quale - mantenendo la pescheria - aveva adattato l'abside a deposito di legna, proteggendo il mosaico con un muro. Nel 1824 Buffa chiese alle autorit\u00e0 cittadine il permesso di abbattere il campanile \"gi\u00e0 di per se stesso inutile\", permesso che fu fortunatamente rifiutato.\nIn quegli anni l'assessore di Federico Guglielmo IV di Prussia Nicolaus von Minutoli, in visita a Ravenna, fece una riproduzione del mosaico absidale. Il re tedesco ordin\u00f2 l'acquisto del mosaico, avvenuto tra il 1842 e il 1843 per 200 scudi dopo aver ottenuto da papa Gregorio XVI l'autorizzazione per lo spostamento a Berlino. Alessandro Cappi, segretario dell'Accademia di Belle Arti di Ravenna, si oppose rifiutandosi di collaborare alla rimozione della decorazione musiva. La direzione dei lavori fu allora affidata ad un antiquario veneziano, Vincenzo Pajaro, che incaric\u00f2 il mosaicista suo concittadino Liborio Salandri del distacco, avvenuto nel dicembre 1844.\nI lacerti vennero depositati in diverse ceste presso la residenza di Pajaro a palazzo Sanudo, a Venezia, che sub\u00ec un bombardamento durante l'assedio austriaco del 1849, con conseguente danneggiamento del mosaico. Morto Salandri, il restauro dell'opera fu affidato a Giovanni Moro che lo esegu\u00ec tra il 1850 e il 1851 e lo fece spedire a Berlino diviso in quattro casse. Per accontentare Federico Guglielmo di Prussia, Moro rifece diverse parti del mosaico. Dei frammenti originali rimasti salv\u00f2 alcune parti e le rivendette.A Berlino, morto Federico Guglielmo IV nel 1861, il mosaico fu lasciato a lungo nei depositi. Finalmente montato - con numerose integrazioni - nel 1904 in una delle sale di quello che attualmente \u00e8 il Bode Museum, sub\u00ec altri gravi danneggiamenti durante la seconda guerra mondiale, rendendo necessari nuovi restauri, effettuati tra il 1950 e il 1951.\nDegli altri elementi decorativi \u00e8 rimasto ben poco. Il mosaico pavimentale a motivi geometrici, riscoperto nel 1930, una transenna e due capitelli sono conservati attualmente al Museo nazionale di Ravenna; mentre altri frammenti si trovano al Museo di Torcello, al Victoria &amp; Albert Museum di Londra e a San Pietroburgo.\nL'antica chiesa di S. Michele \u00e8 ora la sede di un negozio di abbigliamento. Restano visibili il campanile e la struttura dell'abside originale costruito con i mattoni rossi, lunghi e sottili, tipici delle costruzioni giustinianee detti \"giulianei\", cio\u00e8 del periodo di Giuliano Argentario.\nIl mosaico.\nL'edificio era decorato al suo interno da mosaici parietali e pavimentali, tra cui spiccava quello posto nel catino absidale, dove campeggiano le tre figure solenni degli arcangeli Michele e Gabriele con al centro un Cristo imberbe stante, col nimbo crucesignato, che regge una croce astile gemmata e un \"codex\" aperto nel quale si legge (nella pagina sinistra): \"Qui vidit me, vidit et patrem\" e, nella pagina destra, \"Ego et Pater unum sumus\". Nell'arco trionfale l'iconografia si ripete, con un Cristo barbato e benedicente, con il nimbo crucesignato, vestito di tunica e pallio, seduto su un trono gemmato con suppedaneo, recante un \"codex\" chiuso nella mano sinistra. \u00c8 affiancato dagli arcangeli e dai sette angeli dell'Apocalisse. Ai lati si trovavano i santi Cosma e Damiano, mentre l'intradosso dell'arco \u00e8 decorato con motivi vegetali e colombe. Al centro \u00e8 raffigurato l'Agnello entro un medaglione."}
{"id": "3325196", "revid": "463686", "url": "https://it.wikipedia.org/wiki?curid=3325196", "title": "Dermatophagoides pteronyssinus", "text": "Dermatophagoides pteronyssinus \u00e8 un acaro della famiglia Pyroglyphidae.\nDistribuzione e habitat.\nGli acari della polvere domestica che appartengono al genere \"Dermatophagoides\" infestano le case di tutto il mondo, essendo presenti sui materassi, cuscini e sui tappeti e nutrendosi della forfora umana e delle squame della cute.\nImportanza sanitaria.\nQuesto piccolo aracnide \u00e8 fra i maggiori responsabili della cosiddetta \"allergia alla polvere\".\nNei soggetti allergici, questo acaro (anche se morto) pu\u00f2 provocare asma, rinite, congiuntivite ed eczema."}
{"id": "3325197", "revid": "38143376", "url": "https://it.wikipedia.org/wiki?curid=3325197", "title": "Distretto di \u010cudovo", "text": ""}
{"id": "3325200", "revid": "181699", "url": "https://it.wikipedia.org/wiki?curid=3325200", "title": "Ascoli Calcio 1898 1989-1990", "text": "Questa voce raccoglie le informazioni riguardanti lAscoli Calcio 1898 nelle competizioni ufficiali della stagione 1989-1990.\nStagione.\nNella stagione 1989-1990 l'Ascoli partecipa al campionato di Serie A, raccoglie 21 punti piazzandosi in ultima posizione e retrocede in Serie B con Cremonese, Verona e Udinese. La stagione parte con il confermato Eugenio Bersellini sulla panchina bianconera della truppa di Costantino Rozzi, ma \u00e8 un Ascoli che segna poco, al termine della stagione avr\u00e0 il peggior attacco con 20 reti segnate, ed \u00e8 anche l'unica squadra della massima serie, che non ottiene vittorie in trasferta, al termine del girone di andata i marchigiani sono penultimi con 11 punti, a met\u00e0 gennaio dopo la sconfitta interna (1-2) con la Juventus, viene esonerato Eugenio Bersellini, sostituito da Aldo Agroppi con la speranza di raddrizzare la situazione, come accaduto in altre stagioni nel girone di ritorno, ma il miracolo questa volta non avviene e cos\u00ec l'Ascoli dopo quattro stagioni in Serie A, retrocede di nuovo in Serie B. Il Croato Borislav Cvetkovi\u0107 con 10 reti \u00e8 il miglior marcatore stagionale ascolano, delle quali 7 in campionato e 3 in Coppa Italia. Secondo scudetto vinto dal Napoli di Maradona con 51 punti, davanti al Milan secondo con 49 punti.\nNella Coppa Italia per la 42\u00aa edizione si \u00e8 varata una nuova formula, con due turni iniziali ad eliminazione diretta, che riducono da 48 a 12 le squadre in lizza per vincere il trofeo, l'Ascoli supera questi due primi turni eliminando il Catanzaro nel primo turno ed il Barletta nel secondo, poi viene inserito nel girone A del terzo turno, con Roma ed Inter, riesce a battere l'Inter (3-1), ma fa solo un piacere alla Roma, che ringrazia e vince il girone, qualificandosi per le semifinali."}
{"id": "3325201", "revid": "110157", "url": "https://it.wikipedia.org/wiki?curid=3325201", "title": "\u010cudovskij rajon", "text": "Il \u010cudovskij rajon () \u00e8 un rajon dell'Oblast' di Novgorod, nella Russia europea; il capoluogo \u00e8 \u010cudovo. Istituito nel 1927, ricopre una superficie di 2.331,8 chilometri quadrati ed ospita una popolazione di circa 24.000 abitanti."}
{"id": "3325206", "revid": "38143445", "url": "https://it.wikipedia.org/wiki?curid=3325206", "title": "Novgorodskij rajon", "text": ""}
{"id": "3325207", "revid": "287204", "url": "https://it.wikipedia.org/wiki?curid=3325207", "title": "Ivan Pillud", "text": ""}
{"id": "3325208", "revid": "38143472", "url": "https://it.wikipedia.org/wiki?curid=3325208", "title": "Valdajskij rajon", "text": ""}
{"id": "3325209", "revid": "114325", "url": "https://it.wikipedia.org/wiki?curid=3325209", "title": "Koges", "text": ""}
{"id": "3325210", "revid": "729019", "url": "https://it.wikipedia.org/wiki?curid=3325210", "title": "Nazionale di calcio a 5 di Panama", "text": "La nazionale di calcio a 5 di Panam\u00e1 \u00e8, in senso generale, una qualsiasi delle selezioni nazionali di Calcio a 5 della Federaci\u00f3n Paname\u00f1a de F\u00fatbol che rappresentano Panama nelle varie competizioni ufficiali o amichevoli riservate a squadre nazionali.\nQuesta squadra nazionale ha una storia molto giovane avendo iniziato l'attivit\u00e0 ufficiale solo nella prima met\u00e0 del 2000 con la partecipazione al CONCACAF Futsal Tournament 2000 dove \u00e8 giunta terza nel proprio girone di qualificazione alle semifinali, preceduta da Stati Uniti e Cuba. Dopo quattro anni, Panama \u00e8 riuscita nell'impresa di eliminare Costa Rica e Haiti, e piazzarsi dietro agli Stati Uniti, guadagnando la prima storica semifinale di un campionato continentale, nel pomeriggio dell'8 giugno 2008 giocher\u00e0 la gara per il terzo e quarto posto, opposta agli USA, che potrebbe dargli anche la prima storica partecipazione ad un campionato mondiale.\nRosa.\nAllenatore: Agustin Campuzano"}
{"id": "3325212", "revid": "114325", "url": "https://it.wikipedia.org/wiki?curid=3325212", "title": "Kogos", "text": ""}
{"id": "3325213", "revid": "110157", "url": "https://it.wikipedia.org/wiki?curid=3325213", "title": "FIBA Americas League 2010-2011", "text": "La FIBA Americas League di pallacanestro 2010-2011 \u00e8 stata la 4\u00aa del massimo campionato tra club centro e sud-americani organizzato dalla FIBA Americas.\nFase a gironi.\nSedici team hanno partecipato alla fase a gironi, nella quale ogni squadra ha affrontato una volta sola tutte le altre tre squadre del girone. Tutte le partite sono state giocate nel palazzetto della squadra di casa. Le prime due classificate di ogni girone si sono qualificate alle semifinali. Le partite sono state giocate dal 9 dicembre al 20 gennaio 2011.\nGruppo A.\nLocalit\u00e0: Estadio Polideportivo Islas Malvinas, Mar del Plata, Argentina.\nNota: Tutti gli orari fanno riferimento al fuso orario UTC-3.\nGruppo B.\nLocalit\u00e0: Gimnasio de la USBI, Xalapa, Messico.\nNota: Tutti gli orari fanno riferimento al fuso orario UTC-6.\nGruppo C.\nLocalit\u00e0: Coliseo Luis Leoro Franco, Ibarra, Ecuador.\nNota: Tutti gli orari fanno riferimento al fuso orario UTC-5.\nGruppo D.\nLocalit\u00e0: Coliseo \"Manuel Petaca Iguina\", Arecibo, Porto Rico.\nNota: Tutti gli orari fanno riferimento al fuso orario UTC-4.\nSemifinali.\nLe otto squadre che si sono qualificate dalla fase a gironi, si affrontano una sola volta contro gli altri tre team del gruppo. Le prime due classificate, raggiungono le Final Four. Il gruppo E ha giocato il 3, 4 e 5 febbraio 2011 a Veracruz, Messico, casa degli Halcones Rojos Veracruz; il gruppo F ha giocato invece a Corrientes, Argentina, citt\u00e0 dei Regatas Corrientes, nei giorni 11, 12 e 13 febbraio.\nLe due citt\u00e0 sono state scelte il 24 gennaio 2011 dalla FIBA.\nGruppo E.\nLocalit\u00e0: Auditorio \"Benito Ju\u00e1rez\", Veracruz, Messico.\nNota: Tutti gli orari fanno riferimento al fuso orario UTC-6.\nGruppo F.\nLocalit\u00e0: Estadio Jos\u00e9 Jorge Contte, Corrientes, Argentina.\nNota: Tutti gli orari fanno riferimento al fuso orario UTC-3.\nFinal Four.\nLocalit\u00e0: Gimnasio de la USBI, Xalapa, Messico."}
{"id": "3325214", "revid": "114325", "url": "https://it.wikipedia.org/wiki?curid=3325214", "title": "Karmir Agek", "text": ""}
{"id": "3325216", "revid": "1305772", "url": "https://it.wikipedia.org/wiki?curid=3325216", "title": "Reischach", "text": ""}
{"id": "3325220", "revid": "287204", "url": "https://it.wikipedia.org/wiki?curid=3325220", "title": "Udinese Calcio 1989-1990", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 1989-1990.\nStagione.\nNella stagione 1989-1990 l'Udinese rinforzata da due nazionali argentini, il difensore Sensini e l'attaccante Balbo, e dalla \"bandiera\" madridista l'esperto Gallego, disputa il campionato di Serie A, tuttavia nell'immediato, questi rinforzi non sono bastati a far fare un salto di qualit\u00e0 alla neopromossa squadra bianconera, che \u00e8 di nuovo retrocessa con 27 punti, quart'ultima.\nPassata per l'avvicendamento in panchina a fine dicembre, di fatto a met\u00e0 stagione tra Bruno Mazzia e Rino Marchesi, l'Udinese \u00e8 giunta a giocarsi la salvezza in Serie A all'ultimo turno, in una nutrita \"bagarre\" che la vedeva contrapposta a , , e per gli ultimi due posti disponibili: pur superando l' campione uscente al Friuli in un pirotecnico (4-3), i risultati provenienti dagli altri campi, hanno condannato i bianconeri all'immediato ritorno in Serie B. Con i friulani sono retrocesse tra i cadetti il Verona, la Cremonese e l'Ascoli. Lo scudetto \u00e8 stato vinto per la seconda volta dal Napoli, davanti al Milan.\nDopo i mondiali di Italia '90 scoppia un \"caso Udinese\", la Commissione disciplinare, condanna dopo la sentenza d'appello l'Udinese a scontare 5 punti nel prossimo campionato di Serie B, ed inibisce il presidente Giampaolo Pozzo con tre anni di squalifica, per una tentata \"combine\" nella partita con la .\nDeludente anche il cammino in Coppa Italia, con i bianconeri friulani eliminati gi\u00e0 nel primo turno estivo dal , una formazione militante in Serie C1, in un epilogo ai tiri di rigore."}
{"id": "3325225", "revid": "2084998", "url": "https://it.wikipedia.org/wiki?curid=3325225", "title": "Kuchak", "text": "Kuchak (in armeno \u0554\u0578\u0582\u0579\u0561\u056f, anche chiamato \"K'uch'ak\" e \"Krchak\"; precedentemente \"Alikuchak\") \u00e8 un comune dell'Armenia di 2025 abitanti (2008) della provincia di Aragatsotn. Il paese fu fondato nel 1829-1830 e prese il nome da Nahapet Kuchak, bardo del XVI secolo."}
{"id": "3325226", "revid": "114325", "url": "https://it.wikipedia.org/wiki?curid=3325226", "title": "K'uch'ak", "text": ""}
{"id": "3325227", "revid": "114325", "url": "https://it.wikipedia.org/wiki?curid=3325227", "title": "Krchak", "text": ""}
{"id": "3325231", "revid": "114325", "url": "https://it.wikipedia.org/wiki?curid=3325231", "title": "Alikuchak", "text": ""}
{"id": "3325234", "revid": "121131098", "url": "https://it.wikipedia.org/wiki?curid=3325234", "title": "Yohandry Orozco", "text": "Carriera.\nClub.\nOrozco fa il suo debutto all'et\u00e0 di 16 anni, nel 2007, con l'Uni\u00f3n Atl\u00e9tico Maracaibo contro il Deportivo Anzo\u00e1tegui. Nel 2009 firma per il Zulia. Diventa la chiave del centrocampo, segnando 8 gol nella prima parte di stagione del 2010-2011.\nIl 28 febbraio 2011 firma un quadriennale fino al 30 giugno 2015 con i tedeschi del Wolfsburg, diventando cos\u00ec il terzo giocatore venezuelano a giocare in Bundesliga dopo Juan Arango e Tom\u00e1s Rinc\u00f3n.\nNazionale.\nNel 2009, dopo aver debuttato al mondiale Under-20 in Egitto, fa il suo esordio anche in nazionale maggiore il 3 marzo 2010 in un'amichevole disputata contro il Panam\u00e1. Nel gennaio 2011 partecipa al sudamericano Under-20. Il 24 gennaio 2011 contro il Per\u00f9 segna il pi\u00f9 bel goal del torneo, da molti paragonato al Gol del secolo di Diego Armando Maradona."}
{"id": "3325237", "revid": "38143810", "url": "https://it.wikipedia.org/wiki?curid=3325237", "title": "Juan Moreno y Herrera-Jim\u00e9nez", "text": ""}
{"id": "3325239", "revid": "38143826", "url": "https://it.wikipedia.org/wiki?curid=3325239", "title": "Jacob Benjamin Gyllenhaal", "text": ""}
{"id": "3325240", "revid": "38143839", "url": "https://it.wikipedia.org/wiki?curid=3325240", "title": "Adam Richard Sandler", "text": ""}
{"id": "3325242", "revid": "297745", "url": "https://it.wikipedia.org/wiki?curid=3325242", "title": "Sankt Felix im Deutschnonsberg", "text": ""}
{"id": "3325246", "revid": "1995724", "url": "https://it.wikipedia.org/wiki?curid=3325246", "title": "Nathalie P\u00e9chalat", "text": "Con il partner Fabian Bourzat ha vinto due medaglie di bronzo ai campionati mondiali (2012 e 2014), due campionati europei (2011 e 2012) e tre campionati nazionali francesi (2009, 2011, 2012). La coppia si \u00e8 piazzata al secondo posto nel Grand Prix 2010-2011 e al terzo nei Grand Prix 2009-2010, 2011-2012, 2012-2013 e 2013-2014."}
{"id": "3325247", "revid": "7077", "url": "https://it.wikipedia.org/wiki?curid=3325247", "title": "Hellfire Peninsula", "text": ""}
{"id": "3325248", "revid": "2008592", "url": "https://it.wikipedia.org/wiki?curid=3325248", "title": "Marcin Budzi\u0144ski", "text": "Carriera.\nClub.\nDebutta con l'Arka Gdynia il 13 settembre 2008 nella sconfitta fuori casa per 2-0 contro il Legia Varsavia.\nSegna il suo primo gol con l'Arka Gdynia il 21 novembre 2009 nel pareggio fuori casa per 2-2 contro il Piast Gliwice.\nDebutta con il KS Cracovia il 18 febbraio 2012 nel pareggio casalingo per 1-1 contro il Lechia Danzica.\nSegna il primo gol con il KS Cracovia il 4 aprile 2012, in occasione della vittoria casalinga per 3-1 contro il Podbeskidzie Bielsko-Bia\u0142a.\nIl 29 giugno 2021 viene annunciato il suo passaggio a titolo definitivo allo Stal Mielec, con cui firma un contratto annuale. "}
{"id": "3325250", "revid": "287204", "url": "https://it.wikipedia.org/wiki?curid=3325250", "title": "Fabian Bourzat", "text": "Con la partner Nathalie P\u00e9chalat ha vinto due medaglie di bronzo ai campionati mondiali (2012 e 2014), due campionati europei (2011 e 2012) e tre campionati nazionali francesi (2009, 2011, 2012). La coppia si \u00e8 piazzata al secondo posto nel Grand Prix 2010-2011 e al terzo nei Grand Prix 2009-2010, 2011-2012, 2012-2013 e 2013-2014."}
{"id": "3325252", "revid": "2084998", "url": "https://it.wikipedia.org/wiki?curid=3325252", "title": "Lernapar", "text": "Lernapar (in armeno \u053c\u0565\u057c\u0576\u0561\u057a\u0561\u0580; fino al 1978 \"Haykakan Pamb\"/\"Pamb Armyanskiy\" - entrambi con il significato di \"Pamb armena\" per distinguerlo da Sipan, la \"Pamb curda\" - e \"Gharakilisa\" - \"chiesa nera\") \u00e8 un comune dell'Armenia di 534 abitanti (2001) della provincia di Aragatsotn."}
{"id": "3325253", "revid": "114325", "url": "https://it.wikipedia.org/wiki?curid=3325253", "title": "Haykakan Pamb", "text": ""}
{"id": "3325257", "revid": "838137", "url": "https://it.wikipedia.org/wiki?curid=3325257", "title": "Antonio Maria Erba Odescalchi", "text": "Biografia.\nNato a Milano il 21 gennaio 1712 dalla nobile famiglia degli Erba-Odescalchi, era pronipote di papa Innocenzo XI nonch\u00e9 nipote del cardinale Benedetto Erba Odescalchi. Sar\u00e0 zio del cardinale Carlo Odescalchi.\nDopo aver ottenuto la laurea \"in utroque iure\" presso l'Universit\u00e0 di Milano il 10 febbraio 1733, venne ordinato sacerdote il 22 settembre 1736 iniziando una lunga e fruttuosa carriera ecclesiastica.\nVenne quindi nominato protonotario apostolico partecipante e quindi decano di questo stesso gruppo. Nominato segretario della Sacra Congregazione per le Indulgenze e le Sacre Reliquie, divenne precettore dell'arcispedale di Santo Spirito in Sassia, a Roma. Successivamente divenne referendario del Supremo Tribunale della Segnatura Apostolica e ottenne la carica di protonotario onorario e maestro di camera di Sua Santit\u00e0.\nCreato cardinale presbitero nel concistoro del 24 settembre 1759, ottenne in contemporanea il titolo di arcivescovo titolare di Nicea e dal 28 settembre di quell'anno divenne vicario generale di Sua Santit\u00e0 per Roma e per il suo distretto. Il 14 ottobre 1759 ottenne inoltre la consacrazione vescovile nella chiesa di San Tommaso di Castel Gandolfo, per le mani di papa Clemente XIII co-consacranti i cardinali Camillo Paolucci, vescovo di Frascati, e Carlo Alberto Guidobono Cavalchini, vescovo di Albano. Nella stessa cerimonia venne consacrato anche Ludovico Valenti, vescovo di Rimini, futuro cardinale. Il 19 novembre 1759 Antonio Maria Erba Odescalchi ricevette la berretta cardinalizia ed il titolo di San Marcello.\nNominato quindi prefetto della Sacra Congregazione della Residenza dei Vescovi, mor\u00ec il 28 marzo 1762 a Roma. La sua salma venne esposta nella chiesa di San Marcello, ove ebbero luogo anche i funerali. Fu sepolto nella basilica dei Santi Apostoli a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3325258", "revid": "114325", "url": "https://it.wikipedia.org/wiki?curid=3325258", "title": "Pamb Armyanskiy", "text": ""}
{"id": "3325260", "revid": "114325", "url": "https://it.wikipedia.org/wiki?curid=3325260", "title": "Gharakilisa", "text": ""}
{"id": "3325264", "revid": "599013", "url": "https://it.wikipedia.org/wiki?curid=3325264", "title": "Ferro Tontini", "text": "Carriera.\nCresciuto nella , ha esordito coi giallorossi in Serie A durante la stagione 1989-1990, precisamente il 25 marzo 1990 in Roma- (5-2).\nNella stagione 1990-1991 si trasferisce al , con cui disputa le prime 5 presenze in Serie B.\nTornato alla Roma per la stagione 1991-1992, non scende in campo e l'annata successiva si trasferisce al , in Serie C1.\nPer la stagione 1993-1994 disputa una stagione in Serie B con il , collezionando 32 apparizioni.\nReiserito nella rosa della Roma per la stagione 1994-1995, nel mese di dicembre passa alla , con cui disputa 10 partite nella serie cadetta per un totale di carriera che ammonta a 47 presenze in Serie B."}
{"id": "3325265", "revid": "104458", "url": "https://it.wikipedia.org/wiki?curid=3325265", "title": "St. Georgen", "text": ""}
{"id": "3325267", "revid": "1924342", "url": "https://it.wikipedia.org/wiki?curid=3325267", "title": "Recorded Music NZ", "text": "La Recorded Music NZ (precedentemente Recording Industry Association of New Zealand, RIANZ) \u00e8 l'associazione senza scopo di lucro che rappresenta le case discografiche in Nuova Zelanda.\nL'iscrizione alla RIANZ \u00e8 aperta a qualunque etichetta discografica che opera in Nuova Zelanda, ed \u00e8 principalmente in mano alle \"major\" statunitensi e britanniche. La EMI, la Sony, la Universal e la Warner Music) sono infatti quattro dei cinque membri della RIANZ. Il quinto membro dell'associazione \u00e8 la Stebbing Recording Centre\nLA RIANZ ha sede ad Auckland, ed il suo attuale presidente \u00e8 Adam Holt. L'associazione \u00e8 anche responsabile di stilare settimanalmente le classifiche degli album e dei singoli pi\u00f9 venduti nella nazione. Annualmente sponsorizza anche i Vodafone New Zealand Music Awards."}
{"id": "3325268", "revid": "1005847", "url": "https://it.wikipedia.org/wiki?curid=3325268", "title": "Elezioni presidenziali in Croazia del 2009-10", "text": "Le elezioni presidenziali in Croazia del 2009-2010 si tennero il 27 dicembre (primo turno) e il 10 gennaio 2010 (secondo turno); videro la vittoria di Ivo Josipovi\u0107, sostenuto dal Partito Socialdemocratico di Croazia."}
{"id": "3325271", "revid": "2084998", "url": "https://it.wikipedia.org/wiki?curid=3325271", "title": "Lernarot", "text": "Lernarot (in armeno \u053c\u0565\u057c\u0576\u0561\u0580\u0578\u057f, anche chiamato \"Lerkarot\"; fino al 1949 \"Magda\" e \"Makhta\") \u00e8 un comune dell'Armenia di 343 abitanti (2001) della provincia di Aragatsotn."}
{"id": "3325273", "revid": "114325", "url": "https://it.wikipedia.org/wiki?curid=3325273", "title": "Lerkarot", "text": ""}
{"id": "3325275", "revid": "114325", "url": "https://it.wikipedia.org/wiki?curid=3325275", "title": "Makhta", "text": ""}
{"id": "3325280", "revid": "38144347", "url": "https://it.wikipedia.org/wiki?curid=3325280", "title": "Valore aureo", "text": ""}
{"id": "3325282", "revid": "121996357", "url": "https://it.wikipedia.org/wiki?curid=3325282", "title": "Vedran Celjak", "text": "Caratteristiche tecniche.\nTerzino destro di spinta, preciso nel servire cross ai compagni. In grado di agire da esterno di centrocampo, in carriera \u00e8 stato utilizzato anche da centrale di difesa in un 3-5-2.\nCarriera.\nClub.\nMuove i suoi primi passi nelle giovanili dello NK Zagabria. Esordisce in prima squadra l'8 marzo 2009 in NK Zagabria-Cibalia (0-0), da titolare. Il 29 gennaio 2011 passa alla in cambio di 500.000 euro, che lo aggrega alla formazione Primavera. Dopo aver trascorso un anno in Lega Pro Prima Divisione alla , il 13 luglio 2012 passa in prestito al . Esordisce in Serie B il 25 agosto contro il , subentrando al 68' al posto di Yaw Asante.\nIl 20 giugno 2013 torna alla Sampdoria poich\u00e9 il non esercita il diritto di riscatto. Il 7 agosto 2013 passa al Padova con la formula del prestito con diritto di riscatto.\nIl 31 gennaio 2014 Celjak si trasferisce a titolo temporaneo al Benevento in Lega Pro Prima Divisione.\nIl 9 luglio 2014 il Benevento si accorda con la Sampdoria per il trasferimento a titolo definitivo del calciatore: il difensore croato sigla pertanto un contratto che lo lega al sodalizio giallorosso fino al 30 giugno 2015.\nIl 10 luglio 2015 si lega, con contratto biennale, all'.\nIl 12 agosto 2019 entra a far parte della rosa dell'Avellino in Serie C.\nNazionale.\nVanta dieci presenze nella Nazionale Under-19 croata. Nell'estate 2009 ha disputato in Ucraina gli Europei di categoria. Il 16 novembre 2010 ha fatto il suo esordito nell'Under-21, giocando titolare nella partita amichevole contro la Slovenia e vinta dalla Croazia (2-1).\nStatistiche.\nPresenze e reti nei club.\n\"Statistiche aggiornate al 24 maggio 2021.\""}
{"id": "3325291", "revid": "124617627", "url": "https://it.wikipedia.org/wiki?curid=3325291", "title": "Gianluigi Calderone", "text": " \nBiografia.\nDi origini siciliane, Gianluigi Calderone si trasferisce a Roma per poter lavorare nel mondo del cinema, ed a fine anni sessanta \u00e8 assistente alla regia di Bernardo Bertolucci prima in \"Il sosia\" (1968) ed in seguito nel film a episodi \"Amore e rabbia\" (1969). Nel 1966 debutta come regista nel cortometraggio \"All'apparir del vero\", e nel 1969 dirige due produzioni televisive: \"AAA bella presenza cercasi\" e \"Il discorso di Ciaula\".\nNel 1974 cura regia e sceneggiatura di due film destinati al cinema: \"Appassionata\" e \"La prima volta, sull'erba\", entrambi di buon successo. Soprattutto quest'ultimo gli vale una candidatura al Festival internazionale del cinema di Berlino 1975. In seguito la sua produzione sar\u00e0 principalmente televisiva. Fra i suoi lavori pi\u00f9 celebri si possono citare \"Neve a Capri\" (1985), \"Il giudice istruttore\" (1990), \"Il giovane Mussolini\" (1993), \"I ragazzi del muretto\" (1995), \"il mostro non fa pi\u00f9 paura\" (1997), \"Cronaca nera\" (1998), \"Sar\u00f2 il tuo giudice\" (2001), \"I colori della giovent\u00f9\" (2006), \"Exodus - Il sogno di Ada\" (2007) e \"Don Zeno - L'uomo di Nomadelfia\" (2008)."}
{"id": "3325294", "revid": "287204", "url": "https://it.wikipedia.org/wiki?curid=3325294", "title": "Ludovico Maria Torriggiani", "text": "Biografia.\nNato a Firenze il 18 ottobre 1697, Ludovico Maria Torriggiani era figlio del marchese Giovanni Francesco Torriggiani e di sua moglie, Teresa del Nero. Egli fu l'ultimo membro della sua famiglia che era imparentata con papa Leone XI.\nAmmesso alla Pontificia Accademia degli Ecclesiastici Nobili nel 1716, venne nominato Referendario del Tribunale della Segnatura Apostolica il 4 settembre 1721 e quindi Governatore di Rieti dal 23 settembre 1721 all'ottobre dell'anno successivo. Governatore della Citt\u00e0 di Castello dal 17 agosto 1722 sino al marzo del 1728, divenne relatore della Sacra Congregazione della Sacra Consulta dal marzo di quell'anno.\nPrelato della Sacra Congregazione per d'Immunit\u00e0, venne inviato a Perugia come commissario generale per le provvigioni delle truppe spagnole che stavano attraversando l'Italia dal febbraio al novembre del 1734. Segretario della Congregazione per il Commercio di Antona nel 1735, egli venne anche incaricato di stendere i conti delle spese delle legazioni di Ravenna e Ferrara dall'ottobre del 1736. Segretario della Sacra congregazione per l'Immunit\u00e0 dall'aprile del 1737, divenne Segretario della Sacra Congregazione della Sacra Consulta dal settembre 1743 e nominato Protonotario apostolico soprannumerario dal giugno del 1746.\nCreato cardinale diacono nel concistoro dal 26 novembre 1753, il 10 dicembre di quello stesso anno ricevette la berretta cardinalizia e la diaconia dei Santi Cosma e Damiano. Il 22 aprile 1754 opt\u00f2 per la diaconia dei Santi Vito e Modesto, ricevendo gli ordini minori il 1\u00ba giugno di quell'anno e il suddiaconato il giorno successivo. Partecip\u00f2 al conclave del 1758 ove venne eletto papa Clemente XIII. Nominato dal nuovo papa Segretario di Stato dall'8 ottobre 1758, rimase in carica sino al 2 febbraio 1769 e nel frattempo, il 22 aprile 1765 opt\u00f2 per la diaconia di Sant'Agata alla Suburra. Prese parte al conclave del 1769 ove venne eletto papa Clemente XIV e nuovamente a quello del 1774-1775 ove venne eletto Pio VI. Segretario per la Sacra Consulta della Romana e Universale Inquisizione dal 22 febbraio 1775, rimase in carica sino alla sua morte.\nQuando entrambi i suoi fratelli maggiori morirono senza lasciare eredi divenne marchese e si apr\u00ec la questione di come trasmettere il recente titolo, ottenuto proprio grazie alla pressione di Luigi su Clemente XIII (1768), in crisi dopo appena due generazioni.\nFu proprio il cardinale a decidere il da farsi, lasciando nel suo testamento i beni familiari e il titolo al secondogenito di sua nipote, Teresa Maria Torrigiani sposata a Giovanbattista Guadagni, purch\u00e9 egli rinunciasse al cognome paterno prendendo quello della madre: e fu cos\u00ec che Pietro Guadagni divenne il ricchissimo marchese Pietro Torrigiani. Facevano parte delle sue propriet\u00e0 terreni e fabbricati in tutta la Toscana, fattorie, sei ville (di Panna, di Galliano, di Castelfiorentino, di San Martino alla Palma, di Quinto Alto e di Camigliano) e tre palazzi a Firenze (Palazzo Bartolini Torrigiani, il Casino in via del Campuccio e il Palazzo Torrigiani in via Romana) oltre ai beni immobili, le ricchezze monetarie e le rendite.\nIl 6 gennaio 1777 mor\u00ec a Roma e la sua salma venne esposta al pubblico e poi sepolta nella chiesa di San Giovanni dei Fiorentini a Roma, nella tomba che egli stesso aveva commissionato di costruire per s\u00e9."}
{"id": "3325295", "revid": "144796", "url": "https://it.wikipedia.org/wiki?curid=3325295", "title": "Luigi Maria Torregiani", "text": ""}
{"id": "3325302", "revid": "287204", "url": "https://it.wikipedia.org/wiki?curid=3325302", "title": "Gorakhnath", "text": ""}
{"id": "3325304", "revid": "1543377", "url": "https://it.wikipedia.org/wiki?curid=3325304", "title": "Campionati del mondo di ciclocross 2011 - Gara maschile Junior", "text": "La Gara maschile Junior dei campionati del mondo di ciclocross 2011 \u00e8 stata corsa il 29 gennaio a Sankt Wendel, in Germania. La corsa era riservata agli atleti nati negli anni 1993 e 1994. \u00c8 stata vinta dal francese Cl\u00e9ment Venturini, davanti ai connazionali Fabien Doubey e Lo\u00efc Doubey."}
{"id": "3325305", "revid": "729019", "url": "https://it.wikipedia.org/wiki?curid=3325305", "title": "Giovanni Bagaini", "text": "Biografia.\nCresciuto a Varese, si trasfer\u00ec a Milano per intraprendere gli studi di ragioneria. L\u00ec inizi\u00f2 a lavorare per il \"Pungolo\" di Leone Fortis.\nNel febbraio del 1885 fond\u00f2 il settimanale l\"'Ape Varesina\".\nDopo essersi arruolato nella fanteria e aver trascorso un periodo a Messina, fece ritorno a Varese e nel dicembre del 1888 fond\u00f2 la \"Cronaca Prealpina\" , inizialmente bisettimanale, poi quotidiano dal 1891.\nNel 1914 collabor\u00f2 con Benito Mussolini alla fondazione de \"Il Popolo d'Italia\", aiutandolo a trovare una tipografia e inviandogli un linotipista.\nNel 1921, tuttavia, Bagaini si rifiut\u00f2 di pubblicare la lista dei candidati del Blocco Nazionale e, il 20 aprile di quell'anno, la sede della \"Prealpina\" venne occupata da alcuni rappresentanti del partito fascista. Il direttore decise di abbandonare il giornale, anche se venne convinto a tornare pochi giorni dopo.\nEgli partecip\u00f2 attivamente alla battaglia per l'istituzione di Varese a capoluogo di provincia. Per questo motivo, essendo anche vicino il quarantesimo anniversario dalla fondazione della \"Cronaca Prealpina\", ricevette nel dicembre del 1927 una medaglia d'oro dal Comune di Varese.\nBagaini continu\u00f2 a firmare il giornale, pur senza avere pi\u00f9 alcun potere decisionale, fino al 27 ottobre del 1928, quando venne cacciato dai fascisti e sostituito da Gino Cornali.\nRiprese a collaborare con la \"Prealpina\" nel 1937, richiamato dal nuovo direttore Niccol\u00f2 Giani.\nMor\u00ec per un attacco cardiaco il 5 maggio del 1940 e venne sepolto nel Cimitero monumentale di Giubiano.\nA Bagaini \u00e8 intitolata una via del centro di Varese."}
{"id": "3325307", "revid": "767487", "url": "https://it.wikipedia.org/wiki?curid=3325307", "title": "Pietro Lesana", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1965 (edizione tenutasi a St. Moritz, Svizzera) insieme ai suoi connazionali Nevio De Zordo, Italo De Lorenzo e Robert Mocellini\nNell'edizione l'oro and\u00f2 alla nazionale canadese."}
{"id": "3325310", "revid": "1696318", "url": "https://it.wikipedia.org/wiki?curid=3325310", "title": "Giancarlo Ghirardi", "text": "Gian Carlo Ghirardi si \u00e8 laureato in Fisica presso la Statale di Milano nel 1959.\n\u00c8 stato professore emerito presso l'Universit\u00e0 degli Studi di Trieste\nNel 1985, insieme ai fisici italiani Alberto Rimini e Tullio Weber, propose la teoria Ghirardi-Rimini-Weber.\nRiconoscimenti.\n\u00c8 stato nominato membro titolare dell'Accademia Internazionale di Filosofia delle Scienze.\nHa firmato oltre 230 pubblicazioni scientifiche su riviste internazionali ed ha insegnato negli Stati Uniti d'America ed in Sud America. \u00c8 uno dei soci fondatori ed \u00e8 stato presidente della Societ\u00e0 Italiana di Fondamenti di Fisica. Fu presidente Del Consorzio per la Fisica di Trieste e membro dell'Academic Board del Centro internazionale di fisica teorica Abdus Salam, di Trieste.\nNel 1981, ben 18 mesi prima della pubblicazione dei lavori di Wootters e Zurek e Dieks sul \"No-cloning theorem\" (Teorema di no-cloning quantistico), uno dei pilastri della Computazione Quantistica, Ghirardi, in un suo report quale referee per Foundations of Physics di un lavoro di N. Herbert, dimostr\u00f2 indipendentemente il teorema in questione, comunque dopo l'originale derivazione di Park nel 1970. La derivazione di Ghirardi, non resa nota per lungo tempo, \u00e8 testimoniata da una lettera ufficiale di A. van der Merwe che riporta alcune frasi dal rapporto di Ghirardi, ed \u00e8 diventata di dominio pubblico anche grazie a lavori di F. De Martini e A. Peres.\nNel 2007, l'Institue of Physics, attraverso la sua rivista \"Journal of Physics A: Mathematical and Theoretical\" (una rivista di cui Ghirardi \u00e8 stato per anni l'editor del settore Quantum Mechanics and Quantum Information Theory), ha voluto onorarlo pubblicando un fascicolo di pi\u00f9 di 1000 pagine che ha raccolto i contributi degli scienziati che avevano partecipato, nel 2005, alle celebrazioni in suo onore. Tra gli autori che hanno contribuito a onorare Ghirardi coi loro scritti vanno menzionati: A. Leggett, R. Penrose, S. Weinberg, S. Adler, B. D'Espagnat, S. Goldstein, J. Frohlich, G. Jona Lasinio, L. Hardy, J.B. Hartle, T.W.E. Maudlin, D.Z. Albert e T. Regge.\nOpere.\nUn'occhiata alle carte di Dio, 1997, Il Saggiatore"}
{"id": "3325311", "revid": "253269", "url": "https://it.wikipedia.org/wiki?curid=3325311", "title": "Jacques Charrier", "text": "Biografia.\nFiglio di un colonnello, nel 1953, all'et\u00e0 di 17 anni, segu\u00ec la scuola di belle arti di Strasburgo.\nDebutt\u00f2 nel cinema nel 1958, quando venne scelto dal regista Marcel Carn\u00e9 per un ruolo nel film drammatico \"Peccatori in blue-jeans\". Bello e romantico, Charrier fu l'indiscussa vedette del film, che ottenne uno strepitoso successo.\nLa sua fama \u00e8 principalmente legata al matrimonio con l'attrice Brigitte Bardot, con la quale recit\u00f2 nel film \"Babette va alla guerra\" (1959) e che spos\u00f2 nello stesso anno. L'unione, dalla quale l'11 gennaio 1960 nacque un figlio, Nicolas-Jacques Charrier, si concluder\u00e0 con il divorzio nel 1962.\nLa fine del tempestoso matrimonio con la Bardot ebbe ripercussioni negative sulla carriera di Charrier, che si esaur\u00ec nella prima met\u00e0 degli anni settanta; l'attore recit\u00f2 un'ultima volta sul piccolo schermo nel 1981 nel telefilm \"Salut champion\"."}
{"id": "3325312", "revid": "171091", "url": "https://it.wikipedia.org/wiki?curid=3325312", "title": "Gran Sometta", "text": "La Gran Sometta \u00e8 una montagna di 3166 m s.l.m. dei Contrafforti valdostani del Monte Rosa nelle Alpi Pennine.\nCollocazione.\nLa Gran Sometta si trova sullo spartiacque tra la Valtournenche e la Val d'Ayas, in Valle d'Aosta. Sorge tra il Colle superiore delle Cime Bianche (in francese col Nord des cimes Blanches) e il colle Inferiore delle Cime Bianche (Col Sud des cimes Blanches), che la separa dal Bec Carr\u00e9.\nGeologia.\nLa montagna \u00e8 formata da rocce di natura piuttosto diversa dalle altre montagne della zona e che le danno un aspetto quasi \"dolomitico\". Tra queste si possono ricordare filladi, calcescisti, prasiniti, anfiboliti e calcari cristallini. Si tratta di tipologie di roccia relativamente poco resistenti e che rendono pericolose le vie di alpinistiche di accesso alla cima.\nAccesso.\nLa salita alla vetta pu\u00f2 avvenire partendo dalla Valtournenche. Raggiunto \"Salette\" (2245\u00a0m). tramite la telecabina di Valtournenche, la vetta \u00e8 raggiungibile in circa 3h.\nIn alternativa, dalla Val d'Ayas, si pu\u00f2 partire da Saint-Jacques ed arrivare in vetta in circa 5h."}
{"id": "3325314", "revid": "76963", "url": "https://it.wikipedia.org/wiki?curid=3325314", "title": "Debra Granik", "text": "Biografia.\nNata a Cambridge, nel Massachusetts, da una famiglia ebraica, \u00e8 cresciuta nei sobborghi di Washington. Ha frequentato la Brandeis University, dove nel 1985 si \u00e8 laureata in politica. Dopo la laurea ha seguito in corso di cinema presso la New York University (Tisch School of the Arts). Esordisce alla regia nel 1998 con il cortometraggio \"Snake Feed\", che vince il Short Filmmaking Award al Sundance Film Festival.\nSempre al Sundance Film Festival ottiene nel 2004 dei riconoscimenti per il suo primo lungometraggio \"Down to the Bone\". Il suo secondo film \"Un gelido inverno\", basato sull'omonimo romanzo di Daniel Woodrell, ottiene numerosi riconoscimenti internazionali; ha vinto il al Sundance Film Festival 2010, ha ottenuto 7 candidature agli Independent Spirit Awards 2011 e 4 candidature agli Oscar, tra cui miglior film."}
{"id": "3325320", "revid": "400518", "url": "https://it.wikipedia.org/wiki?curid=3325320", "title": "War Ensemble", "text": ""}
{"id": "3325325", "revid": "2191865", "url": "https://it.wikipedia.org/wiki?curid=3325325", "title": "Anna Morandi Manzolini", "text": "A lei \u00e8 dedicato il cratere Manzolini sulla superficie di Venere.\nBiografia.\nFiglia di Carlo Morandi e Rosa Giovannini, studia disegno e scultura a Bologna nelle scuole di Giuseppe Pedretti e Francesco Monti. Qui conosce Giovanni Manzolini, professore di anatomia e suo futuro marito. La Morandi ha presto l'occasione di dimostrare le sue capacit\u00e0 di anatomista quando il marito si ammala di depressione, infatti lo aiuta concretamente nella dissezione dei cadaveri; cos\u00ec facendo diviene esperta nella riproduzione in cera di parti anatomiche fino ad allora sconosciute. Inoltre, quando suo marito si ammala di tubercolosi, la Morandi riceve un permesso speciale per insegnare in sua vece. \nDopo la morte del marito nel 1755, viene nominata dal Senato bolognese modellatrice in cera presso la cattedra di anatomia dell'Universit\u00e0.\nGrazie alle sue opere ceroplastiche diviene celebre in tutta Europa: la Royal Society di Londra, Caterina II di Russia e altre corti europee hanno invitato Anna Morandi pi\u00f9 volte con offerte economiche molto allettanti, ma lei non ha mai voluto lasciare Bologna.\nMuore nel 1774 a sessant'anni e viene sepolta, con funerali solenni, nella Chiesa di San Procolo in Via d'Azeglio a Bologna. Sulla lapide viene definita prima di tutto \"\"moglie amorevole\" \"e\" \"madre\" e solo nella terza riga si legge \"Artista colta ricercatrice insegnante brillante\"\".\nVita privata.\nAnna Morandi sposa Giovanni Manzolini nella chiesa di San Nicol\u00f2 degli Albari a Bologna, il 24 Novembre 1740. Dopo il matrimonio vivono a casa del marito dove nascono il primogenito della coppia, Petronio, e il loro secondogenito Giuseppe.\nTra il 1744 e il 1750 la vita degli sposi \u00e8 segnata da innumerevoli tragici eventi: cinque dei loro figli scompaiono precocemente in pochi mesi o anni di vita. \nNel 1751 Anna d\u00e0 alla luce Carlo, suo ultimogenito, ma nella primavera dell\u2019anno successivo un altro drammatico avvenimento colpisce la famiglia: Petronio muore prima del suo undicesimo compleanno.\nIl 7 Giugno 1755 viene a mancare anche Giovanni e la famiglia Manzolini deve affrontare delle difficolt\u00e0 di natura economica. Anna cos\u00ec si ritrova costretta ad affidare il figlio Giuseppe ad un orfanotrofio, il Conservatorio di San Bartolomeo in Reno. \nNel 1758 tuttavia la fortuna bussa alla porta della famiglia Manzolini. Il conte Flaminio Solimei, per evitare la scomparsa della dinastia, dispone nel proprio testamento che alla sua morte sarebbe stato estratto a sorte un orfano di quel conservatorio e questi sarebbe divenuto l\u2019erede dell\u2019illustre famiglia bolognese. Giuseppe cos\u00ec viene designato come discendente e prende il cognome anche della famiglia Solimei.\nCarlo invece resta accanto alla madre, diviene canonico della Basilica di San Petronio e dal 1783 al 1800 diviene lettore di sacra teologia dogmatica presso l\u2019Universit\u00e0 di Bologna. Viene designato dalla madre suo erede universale.\nLavorare in coppia.\nNon \u00e8 possibile stabilire chi tra Anna e Giovanni sia l'ideatore delle loro raccolte ceroplastiche. Il percorso di formazione \ndei due coniugi \u00e8 analogo, entrambi infatti frequentano le scuole di disegno e scultura di Giuseppe Pedretti e Francesco Monti. \nIl sodalizio professionale dei due coniugi Manzolini comincia gi\u00e0 partire dall'anno del matrimonio. \nProbabilmente la coppia fin dall'inizio lavora a stretto contatto, ma in seguito alla scomparsa prematura di Giovanni, Anna continua a perfezionare la sua arte e le sue opere raggiungendo successi artistici ed accademici sempre maggiori. \nNumerose fonti mettono in luce il contributo della Morandi sia nel collaborare con il marito che nel proseguire autonomamente nell\u2019arte della ceroplastica, sottolineando il suo maggiore acume accademico. Su di lei cos\u00ec scrive Gaetano Giordani nel 1836:\"\u201c\u2026la Manzolini si diede indi ad istruire i giovani studenti di anatomia, e nelle lezioni sue non tanto insegnava ad essi le cose imparate dal marito suo; ma altres\u00ec fatto esperienza in tale professione, franca nelle difficili e minute incisioni, maestra erudita di molte nozioni, comunicava loro scoprimenti ignoti non solo al marito stesso, quand'anche ai pi\u00f9 esercitati e valenti anatomici di quel tempo.\u201d\" \"\"Anche Michele Medici, professore di anatomia presso l\u2019Universit\u00e0 di Bologna, evidenzia la straordinaria professionalit\u00e0 della Morandi, riconoscendo in lei una tra le pi\u00f9 influenti donne dotte di Bologna.\nAd Anna viene attribuita l\u2019individuazione della posizione del muscolo obliquo inferiore dell'occhio, che anzich\u00e9 terminare nell\u2019apofisi nasale, come si riteneva, procede fino al sacco lacrimale.\nIl contributo alla scuola ceroplastica di Bologna.\nLa scuola ceroplastica viene inaugurata ufficialmente il 13 marzo 1714 e rappresenta un\u2019istituzione coeva di tutte le arti e le scienze, con lo scopo di raggiungere un\u2019effettiva cooperazione tra scienziati e artisti.\nIl primo convinto benefattore della scuola ceroplastica di Bologna \u00e8 il cardinale Lambertini, il quale, dopo essere stato eletto papa negli anni Quaranta con il nome di Benedetto XIV, si dedica personalmente alla promozione dell\u2019Istituto.\nNel 1742 egli commissiona a Ercole Lelli, un piano di lavoro relativo alla rappresentazione della miologia e dell\u2019osteologia del corpo umano che prevede l\u2019esecuzione di sette statue e ventitr\u00e9 tavole.\nPer l\u2019esecuzione delle cere Lelli ricorre alla collaborazione, fra gli altri, di Giovanni Manzolini, suo coetaneo e compagno di studi alla Clementina, e successivamente della moglie, Anna Morandi.\nIl sodalizio professionale ha per\u00f2 vita breve, dura solo tre anni, poich\u00e9 il Manzolini non ritiene il suo lavoro sufficientemente valorizzato dal Lelli che invece accusa di prendere tutti i meriti delle loro comuni produzioni; Anna Morandi \u00e8 parte attiva di questo diverbio, in quanto anch\u2019ella collaboratrice nella realizzazione delle opere.\nIlluminanti sotto questo aspetto sono le parole di una lettera di Jacopo Bartolomeo Beccari del 1749 rivolta al cugino Flaminio Scarselli:\"\u201cQuesti riusc\u00ec talmente nei lavori, et talmente vi prese piaerem e talmente nel medesimo piacere trasse la moglie sua, donna di somma bont\u00e0, e d\u2019un talento singolare, che form\u00f2 particolarmente alcune eccellenti opere coll\u2019aiuto della medesima sua moglie, eccit\u00f2 in Ercolino una formidabile gelosia. Ercolino \u00e8 stato assistito; l\u2019altro pover uomo ha dovuto restar sepolto, e insieme colla sua compagna ha ritratto in cera i bracci umani con tutto il corso dei nervi, l\u2019orecchio e altre parti che son riuscite mirabili. Di pi\u00f9: sapeva cosa sia la Notomia dell\u2019Orecchio. Codesta Notomia \u00e8 fatta da lui in maniera che fa vergogna a quella di Valsavia. L\u00ec \u00e8 fatta non in cera, ma nell\u2019orecchio umano; di cui quella buona donna fa poi agli spettatori una cos\u00ec ordinata e minuta descrizione che reca meraviglia e stupore.\u201d\"\"\"A differenza del Lelli che d\u00e0 particolare importanza all'effetto del dinamismo nelle sue opere, le preparazioni della Morandi tendono pi\u00f9 a voler dare una visione minuziosa dell\u2019anatomia umana. Ella cos\u00ec come il marito non si limita a rappresentare il corpo umano nelle sua fisiologia inalterata, ma ne mette in evidenza anche il deterioramento, fornendo in aggiunta spunti di anatomia patologica.\nRealizzazioni artistiche e nuove sperimentazioni.\nLa produzione ceroplastica della Manzolini rappresenta il perfetto connubio fra arte e pratica anatomica.\nLe sue collezioni potevano essere impiegate nell\u2019insegnamento medico, permettendo ai docenti di anatomia di fornire una chiara spiegazione sull\u2019argomento trattato e facilitando l\u2019apprendimento. Ella stessa si sofferma in molte sue opere sulla natura didattica delle sue cere, e proprio per facilitare la comprensione dei suoi testi attua alcuni stratagemmi, ad esempio, nel descrivere l\u2019anatomia della coclea dell\u2019orecchio usa fili di seta di colori differenti.\nUn lavoro del genere necessita non solo di nozioni tecniche e pratica sperimentale, ma anche di argute e costantemente aggiornate conoscenze teoriche; testimonianza della sua perizia tecnica \u00e8 l'utilizzo rigoroso di testi fondamentali dell\u2019anatomia macroscopica e descrittiva, accompagnati da un esteso apparato illustrativo. Fra le fonti da lei ampiamente utilizzate compaiono le due celebri opere di Morgagni, le \"Adversaria Anatomica Prima\" e le \"Adversaria Anatomica Omnia\", funzionali a descrivere le parti pi\u00f9 minute del corpo umano. A queste si aggiungono trattati come il \"De vocis, auditusque organis\" (Ferrara, 1600) di Casseri e l\u2019\"Opera cum Morgagni\" di Valsalva (Venezia, 1760), in cui l\u2019organo uditivo viene descritto nel dettaglio.\nIn quanto illustre professoressa, non si limita all'insegnamento presso la cattedra di Anatomia dell\u2019Universit\u00e0, ma \u00e8 anche solita organizzare corsi nella sua abitazione privata, godendo di una grandissima autonomia: fatto singolare per una donna dell\u2019epoca. Inoltre, in tale periodo, diviene gestrice e proprietaria di un vero e proprio atelier di cere anatomiche. \nLa produzione della Manzolini getta le basi dell\u2019anatomia delle parti, utilizzata in seguito da Luigi Galvani nei suoi studi riguardanti l\u2019elettricit\u00e0 animale. In tali studi, particolarmente focalizzati sul circuito cervello-nervi-muscoli, \u00e8 evidente una correlazione con le opere morandiniane, dalle quali si deduce con chiarezza il ruolo principe del sistema nervoso come coordinatore fondamentale delle funzioni della macchina umana. In merito a ci\u00f2, \u00e8 paradigmatica la didascalia scritta dalla ceroplasta, che accompagna la nona tavola raffigurante l\u2019anatomia dell\u2019orecchio:\"Cartilagine dell'orecchio. Su l'osso Temporale fornita s\u00ec arteriosi, che venosi, come pure dei Nervi, i quali concorrono al nutrimento, e sensazione dell'orrechia esterna, cio\u00e8 degl'Integomenti, che si sono levati; e si naturalmente tutti gl'altri vasi che si portano all'intiera machina dell\u2019Orrechio.\" Particolarmente significativa \u00e8 anche la sezione introduttiva all\u2019anatomia della mano, in cui si descrive la sensazione del tatto. Le parole utilizzate dall\u2019anatomista sono indirizzate a mettere in evidenza il ruolo del circuito neurologico, che pu\u00f2 generare, a seconda delle situazioni, tipologie di percezioni fra loro differenti: \"Tutti cottesti Nervi accennati si portano sino alla sumit\u00e0, ed apice delle Dita e qui si moltiplicano in Copiosissimi, e minutissimi Ramoscelli pi\u00f9 che in altra parte, e quindi per tale, e s\u00ec feconda multiplicazione de nervi operata dalla natura, si rende pi\u00f9 acuta che altrove, e delicata la Sensazione.\" "}
{"id": "3325334", "revid": "254059", "url": "https://it.wikipedia.org/wiki?curid=3325334", "title": "Lazzaro Opizio Pallavicini", "text": "Biografia.\nNato a Genova il 30 ottobre 1719, Lazzaro Opizio Pallavicini era membro di una nobile famiglia del patriziato genovese.\nAvviato alla carriera ecclesiastica, studi\u00f2 presso l'Universit\u00e0 La Sapienza di Roma dove ottenne il dottorato \"in utroque iure\", divenendo poco dopo referendario del Supremo Tribunale della Segnatura Apostolica. Governatore provinciale della Marca Anconitana dall'8 novembre 1751, ricevette gli ordini minori il 18 febbraio 1754, il suddiaconato il 24 febbraio ed il diaconato il 10 marzo sempre di quell'anno. Nove giorni pi\u00f9 tardi venne nominato sacerdote.\nEletto arcivescovo titolare di Lepanto il 1\u00ba aprile 1754, ricevette la consacrazione episcopale il 7 aprile di quell'anno a Roma dal cardinale Federico Marcello Lante Montefeltro della Rovere. Nominato assistente al Trono Pontificio il 16 aprile 1754, fu nunzio nel Regno di Napoli dal 21 maggio 1754 sino al 9 febbraio 1760 quando venne trasferito alla nunziatura apostolica del Regno di Spagna.\nCreato cardinale presbitero nel concistorio del 26 settembre 1766, fu legato a Bologna dal 1\u00ba dicembre di quello stesso anno. Il 20 giugno 1768 ricevette la berretta cardinalizia ed il titolo dei Santi Nereo e Achilleo, col quale prese parte al conclave del 1769 che elesse papa Clemente XIV. Nominato cardinale Segretario di Stato dal 19 maggio 1769, partecip\u00f2 nuovamente al conclave del 1775-1775 ove venne eletto pontefice Pio VI. Camerlengo del Sacro Collegio dei Cardinali dal 29 gennaio 1776, rimase in carica sino al 17 febbraio 1777. Il 14 dicembre 1778 opt\u00f2 per il titolo di San Pietro in Vincoli, divenendo dal 3 ottobre 1783 ambasciatore plenipotenziario incaricato di concludere dei trattati con la Repubblica di Venezia.\nMor\u00ec a Roma il 23 febbraio 1785 e la sua salma venne esposta nella basilica di Santa Maria sopra Minerva dove ebbero luogo anche i funerali. Il suo corpo venne sepolto nella chiesa di San Nicola da Tolentino a Roma, secondo la sua espressa volont\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3325335", "revid": "117073940", "url": "https://it.wikipedia.org/wiki?curid=3325335", "title": "Paolo Pandolfo", "text": "Inizi\u00f2 i suoi studi musicali con il contrabbasso e la chitarra, diventando un abile esecutore di musica jazz e popular music. Nella seconda parte degli anni settanta studi\u00f2 viola da gamba al Conservatorio Santa Cecilia. Nel 1979 partecip\u00f2 alla fondazione dell'ensemble \"Stravaganza\" di musica antica, mentre nel 1981 si trasfer\u00ec a Basilea, in Svizzera dove studi\u00f2 presso Jordi Savall alla Schola Cantorum Basiliensis. Dal 1982 al 1990 Pandolfo fece parte dei gruppi di musica antica di Jordi Savall Hesp\u00e8rion XX e Hesp\u00e8rion XXI.\nDal 1989 Pandolfo lavora come professore di viola da gamba alla Schola Cantorum Basiliensis - una cattedra precedentemente presieduta da August Wenzinger e Jordi Savall. Dirige dal 1992 l'ensemble Labyrinto, con cui anche suona.\nNegli anni ottanta Pandolfo incise dischi principalmente con le ensemble di Jordi Savall. La sua prima registrazione come solista fu nel 1990 col CD \"C. P. E. Bach: Sonatas for Viola da Gamba\" (Tactus). Ha successivamente registrato una trascrizione delle suite per violoncello solo di Johann Sebastian Bach. Pandolfo \u00e8 fra gli studiosi che ritengono che queste suites, bench\u00e9 scritte per il violoncello, furono concepite nello stile polifonico proprio della viola da gamba e, aggiungendo il fatto che le suites erano un genere comune nella musica per viola da gamba del periodo, pensa che suonare queste suites bachiane sia un modo di reclamare questa tradizione per la viola da gamba.\nPandolfo ha detto che il patrimonio costituito dalla musica antica pu\u00f2 essere una grande fonte d'ispirazione per il futuro della musica classica. Pandolfo ritiene che connettere passato e futuro sia una parte importante del suo lavoro.\nDiscografia.\nPaolo Pandolfo ha contribuito in altre registrazioni collaborando principalmente con Jordi Savall e le ensemble Hesp\u00e8rion XX e Hesp\u00e8rion XXI."}
{"id": "3325343", "revid": "729019", "url": "https://it.wikipedia.org/wiki?curid=3325343", "title": "Coppa del Mondo di pattinaggio di velocit\u00e0 2011", "text": "La Coppa del Mondo di pattinaggio di velocit\u00e0 2011 \u00e8 una competizione internazionale di pattinaggio di velocit\u00e0 che dura tutta la stagione. Il nome ufficiale era Essent ISU World Cup Speed Skating 2011.La stagione \u00e8 iniziata il 12 novembre 2010 a Heerenveen. La Coppa del Mondo \u00e8 organizzata dalla International Skating Union (ISU).\nClassifiche maschili.\n500 m uomini.\n\"voce principale Coppa del Mondo di pattinaggio di velocit\u00e0 2011 - 500 m uomini\"\n1000 m uomini.\n\"voce principale Coppa del Mondo di pattinaggio di velocit\u00e0 2011 - 1000 m uomini\"\n1500 m uomini.\n\"voce principale Coppa del Mondo di pattinaggio di velocit\u00e0 2011 - 1500 m uomini\"\n5000 e 10000 m uomini.\n\"voce principale Coppa del Mondo di pattinaggio di velocit\u00e0 2011 - 5000 e 10000 m uomini\"\nInseguimento a squadre.\n\"voce principale Coppa del Mondo di pattinaggio di velocit\u00e0 2011 - Inseguimento a squadre uomini\"\nClassifiche femminili.\n500 m donne.\n\"voce principale Coppa del Mondo di pattinaggio di velocit\u00e0 2011 - 500 m donne\"\n1000 m donne.\n\"voce principale Coppa del Mondo di pattinaggio di velocit\u00e0 2011 - 1000 m donne\"\n1500 m donne.\n\"voce principale Coppa del Mondo di pattinaggio di velocit\u00e0 2011 - 1500 m donne\"\n3000 e 5000 m donne.\n\"voce principale Coppa del Mondo di pattinaggio di velocit\u00e0 2011 - 3000 e 5000 m donne\"\nInseguimento a squadre.\n\"voce principale Coppa del Mondo di pattinaggio di velocit\u00e0 2011 - Inseguimento a squadre donne\""}
{"id": "3325344", "revid": "92723", "url": "https://it.wikipedia.org/wiki?curid=3325344", "title": "Nagar (stato principesco)", "text": "Nagar (Urdu: \u0631\u06cc\u0627\u0633\u062a \u0646\u06af\u0631) fu uno Stato principesco nell'estremo nord dei Territori del Nord in Pakistan che esistette fino al 1974.\nConfinava a sud e ad ovest con l'Agenzia Gilgit dell'Impero britannico, e ad est e a nord con lo stato principesco di Hunza.\nLa capitale era Nagar.\nTra il 1889 e il 1892 l'impero britannico assunse il controllo dello Stato insieme a quello di Hunza.\nI britannici gli conservarono lo status di principato fino al 1947 ma veniva considerato un vassallo di Jammu e Kashmir."}
{"id": "3325346", "revid": "380654", "url": "https://it.wikipedia.org/wiki?curid=3325346", "title": "Mike Rotunda", "text": "Carriera.\nMike Rotunda inizi\u00f2 ad allenarsi nel 1981 con suo fratello (nella storyline) Barry Windham.\nWorld Wrestling Federation (1984\u20131986).\nRotunda e Windham firmarono un contratto con la World Wrestling Federation nel 1984 sotto il nome di \"U.S. Express\". I due vinsero i WWF Tag Team Championship due volte. Vinsero prima contro Dick Murdoch e Adrian Adonis e poi li conquistarono la seconda volta battendo The Iron Sheik e Nikolai Volkoff. Persero nuovamente le cinture contro Brutus Beefcake e Greg Valentine. Nel 1985, Windham lasci\u00f2 la federazione e Rotunda continu\u00f2 la carriera da singolo per circa un anno prima di essere licenziato.\nAmerican Wrestling Association (1986).\nLa U.S. Express si riun\u00ec in AWA vincendo il 20 aprile 1986 contro i Fabulous Ones. Il team non dur\u00f2 molto: infatti Windham se ne and\u00f2 dopo poco e Rotunda rimase ma non ottenne buoni risultati.\nNational Wrestling Alliance (1987\u20131991).\nRotunda vinse l'NWA Florida Heavyweight Championship nel marzo 1987. Successivamente quell'anno, Rotunda pass\u00f2 alla Jim Crockett Promotions, dove lott\u00f2 da face nel mid-carding prima di ridiventare \"cattivo\" unendosi al Varsity Club di Kevin Sullivan, un gruppo di wrestler che credeva solo nel wrestling studentesco. Ebbe un feud con un membro della stable, Rick Steiner.\nRotunda, successivamente, vinse l'NWA World Television Championship contro Nikita Koloff nel gennaio 1988. Inizi\u00f2 un feud con Jimmy Garvin perch\u00e9 Sullivan voleva in moglie la fidanzata di Garvin, Precious (kayfabe). Steiner lasci\u00f2 il gruppo e lott\u00f2 per l'NWA Television Championship proprio contro Rotunda ma non riusc\u00ec a vincere. Rotunda perse successivamente il titolo contro Sting.\n\"Dr. Death\" Steve Williams e Dan Spivey si unirono ai Varsity Club alla fine del 1988 e Rotunda e Williams vinsero gli NWA World Tag Team Championship contro i Road Warriors. Nel match, l'arbitro Theodore Long turn\u00f2 heel e aiut\u00f2 Rotunda e Williams a vincere i titoli contando uno schienamento non valido.\nNel maggio 1989, Williams e Rotunda furono privati dei loro titoli poich\u00e9 Rotunda lasci\u00f2 la NWA. Ritorn\u00f2 nel 1990 come face, usando la gimmick di \"Captain\" Mike Rotunda. Poco dopo ridivenne \"cattivo\", fondando la York Foundation con Michael Wallstreet e Alexandra York. La partnership con Wallstreet fu di breve durata poich\u00e9 Rotunda annunci\u00f2 che sarebbe passato alla World Wrestling Federation nel 1991.\nRitorno in WWF (1991\u20131995).\nIn WWF, Rotunda prese il nome di Irwin R. Schyster (I.R.S., l'ufficio delle tasse statunitense) ed ebbe un grande successo interpretando la gimmick di un antipatico esattore del fisco. Arriv\u00f2 pi\u00f9 volte vicino a conquistare il WWF Intercontinental Championship ma venne sempre sconfitto da Bret Hart. Form\u00f2 la stable \"Money Inc.\" con \"Million Dollar Man\" Ted DiBiase e conquist\u00f2 per tre volte i WWF Tag Team Championship. In tutti e tre i loro regni da campioni, DiBiase e Rotunda sconfissero Road Warrior Animal e Road Warrior Hawk (Road Warriors), stabilendo cos\u00ec un record: infatti nessun team era mai riuscito a battere i Road Warriors pi\u00f9 di una volta. Dopo lo scioglimento dei Money Inc., Rotunda ritorn\u00f2 alla carriera da singolo, iniziando un feud con Razor Ramon. Ebbe inoltre un feud con The Undertaker e i due si scontrarono alla Royal Rumble 1995. Interfer\u00ec nel casket match fra Yokozuna e Undertaker per il WWF Championship insieme a Bam Bam Bigelow e Jeff Jarrett. Di l\u00ec a poco, lasci\u00f2 la WWF per approdare in World Championship Wrestling.\nWorld Championship Wrestling (1995\u20132000).\nQuando ritorn\u00f2 in WCW, reincontr\u00f2 il suo vecchio compagno Wallstreet. Rotunda non ce la fece a riconquistre il successo precedente. Cambi\u00f2 nome in W.K. Wallstreet. Si un\u00ec all'nWo sconfiggendo Mike Enos il 9 dicembre 1996 ma venne cacciato dal gruppo da J.J. Dillion il 21 aprile 1997. Riform\u00f2 brevemente i Varsity Club con Kevin Sullivan nel 1999, ma il gruppo non godette del precedente successo. Rotunda fu licenziato nel 2000 dalla WCW e si ritir\u00f2 dal mondo del wrestling lottato nel 2004.\nApparizioni sporadiche (2006\u2013presente).\nTuttavia, Rotunda venne riassunto come road agent della WWE nel 2006. Appar\u00ec nell'episodio di Raw del 6 agosto 2007, insieme a Vince McMahon e Jonathan Coachman. Il 10 dicembre 2007 apparve nella Legends Battle Royal a 15 uomini, vincendola. Tuttavia, Ted DiBiase gli aveva promesso dei soldi se si fosse autoeliminato, e Rotunda accett\u00f2.\nIl 10 marzo 2008, avvenne il rematch fra gli U.S. Express e The Iron Sheik e Nikolai Volkoff (rematch di Wrestlemania I). Il match fu interrotto da Jillian Hall che si offr\u00ec di cantare, ma fu attaccata da Rotunda.\nIl 7 giugno 2010 apparve nuovamente a Raw ma venne attaccato dai membri del Nexus.\nVita privata.\nRotunda \u00e8 sposato con Stephanie Windham, sorella del suo ex compagno di tag team Barry Windham. I due hanno due figli: Windham Rotunda (che combatteva in WWE con il ring name Bray Wyatt ed in precedenza come Husky Harris) e Taylor Rotunda (col ring name Bo Dallas).\nTitoli e riconoscimenti.\nAll Japan Pro Wrestling\nNational Wrestling Alliance\nPro Wrestling Illustrated\nWorld Wrestling Federation"}
{"id": "3325349", "revid": "547034", "url": "https://it.wikipedia.org/wiki?curid=3325349", "title": "Daisetsu Teitar\u014d Suzuki", "text": "Divulgatore del Buddhismo Mah\u0101y\u0101na, e in particolare del Buddhismo Zen (specialmente la scuola Rinzai-sh\u016b dove aveva studiato), attraverso i numerosi suoi scritti, sia in giapponese che in inglese (lingua nella quale scriveva con grande facilit\u00e0), si dedic\u00f2 a coltivare lo spirito del popolo giapponese e facilitare l'Occidente nell'approfondire la filosofia e le pratiche spirituali dello Zen.\nBiografia.\nOriginario di Kanazawa, ultimo di cinque figli di una famiglia di rango samurai registrata presso un tempio della setta Zen Rinzai, il padre, medico, mor\u00ec quando Teitar\u014d Suzuki aveva cinque anni. Interruppe gli studi all'et\u00e0 di diciassette anni per le difficolt\u00e0 economiche familiari ma, grazie al professore di matematica del liceo, H\u014dj\u014d Tokiyori (1858-1929), allievo del maestro Zen Imakita K\u014dsen (\u4eca\u5317\u6d2a\u5ddd, 1816-1892) di Kamakura, continu\u00f2 ad approfondire il Buddhismo Zen. Particolarmente incline verso la lingua inglese, la insegn\u00f2 nelle locali scuole elementari. Nel 1891 si trasfer\u00ec a Tokyo ed entr\u00f2 all'Universit\u00e0 Waseda; successivamente, entr\u00f2 all'Universit\u00e0 imperiale di Tokyo.\nDurante il periodo universitario, Suzuki frequent\u00f2 assiduamente il monastero zen Engaku-ji (\u5186\u899a\u5bfa) di Kamakura, dapprima studiando con l'abate Imakita K\u014dsen e, dopo la morte di questi, con Shaku S\u014dyen (\u91c8\u5b97\u6f14, 1860-1919), sotto la cui guida raggiunse in pochi anni l'esperienza del satori.\nSia K\u014dsen che S\u014dyen furono importanti rappresentanti del Buddhismo Zen e cercarono di rilanciare il Buddhismo giapponese dopo le persecuzioni che si verificarono intorno al 1870 aprendo i monasteri a discepoli laici e cercando di avvicinare la cultura laica alle dottrine buddhiste\nNel 1893 Suzuki raggiunse Shaku S\u014dyen a Chicago dove si tenne la prima riunione del World's Parliament of Religion e dove l'abate dell'Engaku-ji fu scelto per rappresentare il Buddhismo Zen. In quella occasione Suzuki fu introdotto da Shaku S\u014dyen presso il cittadino americano di origini tedesche Paul Carus (1852\u20111919) imprenditore e curatore della casa editrice Court Publishing Company. Carus, orientalista dilettante, invit\u00f2 Suzuki a recarsi negli Usa cosa che avvenne nel 1897 quando Suzuki si trasfer\u00ec a LaSalle nell'Illinois collaborando fino al 1908 con la casa editrice di Carus nelle traduzioni di testi buddhisti in inglese e pubblicando la sua prima opera \"Outlines of Mahayana Buddhism\" (1908). Da considerare tuttavia che il rapporto tra Suzuki e Carus non fu idilliaco e se indubbiamente Carus influenz\u00f2 Suzuki per via della sua ricerca di una via scientifica ai bisogni religiosi, dall'altra il giovane Suzuki fu mal pagato dall'editore nonostante le lunghe ore di lavoro e fu persino utilizzato da Carus come domestico. Nelle sue opere successive Suzuki menzioner\u00e0 molto poco la figura di Carus.\nNel 1908 intraprese un viaggio in Europa soggiornando a Parigi dove entr\u00f2 per la prima volta in contatto con i manoscritti buddhisti scoperti nelle Grotte di Mogao. Rientr\u00f2 quindi a Tokyo dove inizi\u00f2 ad insegnare all'Universit\u00e0 Gakush\u016bin, insegnamento mantenuto fino al 1921 quando si trasfer\u00ec all'Universit\u00e0 \u014ctani dove mantenne la cattedra fino alla pensione. Risiedette infatti in Giappone fino al 1950, sposando nel 1911 la statunitense Beatrice Erskine Lane (1878-1939) che collabor\u00f2 alle opere del marito fino al 1939 anno della sua morte.\nNel 1950 Suzuki tenne un lungo ciclo di conferenze in diverse universit\u00e0 americane sponsorizzato dalla Rockfeller Foundation e con l'incarico di \"visiting professor\" da parte della Columbia University. Da quell'anno in poi, e fino alla sua morte, vennero in contatto con lui diversi pensatori, fra i quali Martin Heidegger, Erich Fromm, Thomas Merton e Carl Gustav Jung.\nNel 2011 gli \u00e8 stato dedicato un museo, il D.T. Suzuki Museum, a Kanazawa.\nIl pensiero.\nL'opera di Suzuki spazia dalla traduzione e commento ai classici del Buddhismo Mah\u0101y\u0101na e del Buddhismo Zen, alla produzione di originali contributi alla comprensione della cultura dell'Estremo Oriente da parte dell'Occidente.\nCos\u00ec Ry\u014dmin Akizuki (\u79cb\u6708\u9f8d\u73c9, 1921-1999) nello \"Suzuki Zengaku to Nishida Tetsugaku\" (\u9234\u6728\u7985\u5b66\u3068\u897f\u7530\u54f2\u5b66, Gli studi Zen di Suzuki e la filosofia di Nishida) confront\u00f2 l'opera di Suzuki con la filosofia di Nishida Kitar\u014d (\u897f\u7530\u5e7e\u591a\u90ce, 1870-1945), l'esponente principale della Scuola di Ky\u014dto. L'opera, imponente, di Akizuki dimostr\u00f2 come i testi di Suzuki contenessero delle importanti implicazioni filosofiche e come il Buddhismo Zen abbia influenzato l'opera filosofica di Nishida che fu, peraltro, compagno di studi liceali dello stesso Suzuki e con cui intrattenne una fitta corrispondenza per tutta la vita.\nDetto ci\u00f2 occorre ricordare che pi\u00f9 volte Suzuki ha ritenuto di dover sottolineare quanto l'esperienza centrale del Buddhismo Zen, ovvero il \"satori\" (\u609f), sfugga ad una interpretazione intellettuale collocandosi all'interno di una viva esperienza che deve essere necessariamente vissuta per essere compresa in modo corretto. Ciononostante Suzuki si interess\u00f2 in modo particolare al misticismo e all'esperienza religiosa occidentale , avvicinato ad esso dall'opera \"\" (1902) dello psicologo statunitense William James (1842-1910). Particolare interesse ebbe per Suzuki la figura del mistico e teologo renano del XIV secolo Meister Eckhart la cui esperienza consider\u00f2 analoga quella dei mistici buddhisti.\nOper\u00f2 un serrato confronto con la scienza di matrice occidentale e se all'inizio della sua opera ritenne di poter considerare lo stesso Buddhismo Zen come una scienza che trascende la religione piuttosto che una religione, fin\u00ec per riconsiderare tali conclusioni e anzi ritenne di valorizzare lo stesso ambito della religione il quale avrebbe dovuto operare una critica della stessa scienza:\nPur non essendo un monaco buddhista ordinato, n\u00e9 un maestro zen con trasmissione del dharma, o un accademico, l'opera di Suzuki \u00e8 risultata certamente significativa lungo la prima met\u00e0 del XX secolo al fine di diffondere i principi del Buddhismo con particolare riguardo al Buddhismo Zen. Al riguardo cos\u00ec si \u00e8 espresso Carl Gustav Jung:\nNegli ultimi anni Suzuki si avvicin\u00f2 anche al buddhismo della Terra Pura, adottando la recitazione del mantra \"nembutsu\" come pratica complementare alle pratiche di meditazione zen, sul modello di quello che avviene nella \u014cbaku-sh\u016b e nelle scuole Ch\u00e1n.\nCritiche.\nSuzuki fu criticato per una presunta simpatia per il nazismo (come avvenuto ad altri praticanti e maestri zen giapponesi nei confronti del militarismo e del fascismo) e accusato di antisemitismo.\nBrian Victoria, ex monaco zen americano e studioso dei rapporti tra buddhismo giapponese e fascismi, tenne alcune conferenze in Germania nel 2012, in cui rivel\u00f2 prove della simpatia di Suzuki per il regime nazista. Victoria scrive che \u00abD.T. Suzuki scrisse un resoconto della sua prima visione verso il movimento nazista, che fu incluso in una serie di articoli pubblicati in un giornale buddista giapponese, il Chugai Nippo, il 3, 4, 6, 11 e 13 ottobre 1936. In questo articolo Suzuki esprime il suo accordo con le politiche di Hitler, come spiegategli da un parente residente in Germania\u00bb durante una visita che Suzuki fece in quell'anno nel Terzo Reich.\nSecondo quanto riportato da Victoria, Suzuki afferm\u00f2 che i tedeschi\nEgli si esprime anche in accordo con l'espulsione degli ebrei dalla Germania, considerata una politica meramente nazionalista pi\u00f9 che razzista in senso proprio, in quanto gli ebrei sarebbero stati \"stranieri\":\n Riteneva sensate le misure anti-ebraiche, motivandole anche da un punto di vista anticomunista e religioso, poich\u00e9 secondo lui Nonostante questi pregiudizi verso il popolo ebraico nel suo insieme, Suzuki espresse simpatia per i singoli ebrei perseguitati:\nInoltre occorre ricordare che le affermazioni risalivano al 1936 e riguardano solo la possibile espulsione, mentre Suzuki non poteva sapere delle atrocit\u00e0 che i nazisti avrebbero commesso nei confronti degli ebrei pochi anni dopo."}
{"id": "3325360", "revid": "270833", "url": "https://it.wikipedia.org/wiki?curid=3325360", "title": "Bombe di profondit\u00e0", "text": ""}
{"id": "3325369", "revid": "124123", "url": "https://it.wikipedia.org/wiki?curid=3325369", "title": "Barry Coe", "text": "Biografia.\nSuo padre lavorava per la Warner Brothers e mor\u00ec in seguito ad un incidente stradale quando Barry aveva sei anni. Studi\u00f2 all'University of Southern California, in seguito firm\u00f2 un contratto per la 20th Century Fox come attore.\nVenne premiato con il Golden Globe per il miglior attore debuttante nel 1960. Dal matrimonio con la pittrice Jorunn Kristiansen, Coe ebbe un figlio, William Shea Coe, nato nel 1966. "}
{"id": "3325373", "revid": "1543377", "url": "https://it.wikipedia.org/wiki?curid=3325373", "title": "Coppa del Mondo di pattinaggio di velocit\u00e0 2011 - Tappa 6", "text": "La 6\u00aa Tappa della Coppa del Mondo di pattinaggio di velocit\u00e0 2011 si \u00e8 svolta al Krylatskoye Skating Hall a Mosca, Russia dal 28 gennaio al 30 gennaio 2011.\nProgrammazione eventi.\nGli orari della programmazione seguono sotto.\nCollegamenti esterni.\nRisultati delle competizioni"}
{"id": "3325375", "revid": "1603714", "url": "https://it.wikipedia.org/wiki?curid=3325375", "title": "San Rocco (Cima da Conegliano)", "text": "Il San Rocco \u00e8 un dipinto ad olio su tavola (116,5x47 cm) attribuito a Cima da Conegliano e conservato presso il Mus\u00e9e des Beaux-Arts di Strasburgo."}
{"id": "3325383", "revid": "262457", "url": "https://it.wikipedia.org/wiki?curid=3325383", "title": "D.T. Suzuki", "text": ""}
{"id": "3325390", "revid": "324090", "url": "https://it.wikipedia.org/wiki?curid=3325390", "title": "Storia dell'urbanistica", "text": "La storia dell'urbanistica \u00e8 la disciplina che studia l'evoluzione degli insediamenti umani, a partire dall'antichit\u00e0 fino agli sviluppi contemporanei e contemporaneamente l'evoluzione dell'urbanistica come attivit\u00e0 e disciplina che ha come fine la pianificazione, il riordinamento, il risanamento, l'adattamento funzionale di aggregati urbani gi\u00e0 esistenti e la progettazione di nuovi aggregati.\nDefinizione.\nLa storia dell'urbanistica studia in particolare l'evoluzione dei nuclei urbani abitativi, gli schemi delle citt\u00e0 di fondazione nate sulla base di un preciso progetto urbanistico ed un intervento unitario, le conformazioni spontanee determinate dalla topografia dei luoghi, la stratificazione storica degli impianti urbani e le logiche di crescita nel tempo.\nTali aspetti hanno avuto una complessa evoluzione, accompagnando sia la storia delle forme architettoniche sia i cambiamenti nella struttura sociale e politica nelle varie culture.\nNelle scuole si individuano spesso discipline pi\u00f9 specifiche come la \"Storia della citt\u00e0\", \"Storia delle teorie urbanistiche\", \"Storia urbana\" (evoluzione sociale), lasciando alla \"Storia dell'urbanistica\" lo studio delle attivit\u00e0 di pianificazione (progettazione delle strutture urbane).\nCivilt\u00e0 antiche.\nLa necessit\u00e0 di avere un insediamento urbano in cui concentrare le attivit\u00e0 di una comunit\u00e0 abbastanza vasta nacque solo in epoca neolitica, quando lo sviluppo dell'agricoltura e l'abbandono delle abitudini nomadi, resero necessaria un'organizzazione sociale complessa ed un insediamento stabile. La disposizione dell'agglomerato di capanne risponde a precisi intenti difensivi o simbolici e prevalgono le forme planimetriche circolari o subcircolari.\nSuccessivamente una vera e propria rivoluzione urbana port\u00f2 alla nascita di vere e proprie citt\u00e0 in zone fertili, lungo grandi fiumi e vaste pianure agricole che consentivano di accumulare ricchezza con la produzione agricola, o in punti che costituiscono passaggi obbligati delle vie di transito e favorivano le attivit\u00e0 artigianali e commerciali. I primi centri urbani dei quali abbiamo notizia, situati comunque al centro di un'intensa opera di organizzazione del territorio, erano situate in Mesopotamia (Uruk e Ur), in Palestina (Gerico), lungo il Nilo, nella vallata dell'Indo ed in Cina. \nLe ricerche archeologiche hanno messo in luce per questi insediamenti risalenti prevalentemente al IV millennio a.C., ma anche precedenti, tutti gli elementi costitutivi di ogni struttura urbana: diversificazione produttiva, diversificazione sociale nella conformazione delle abitazioni, strutture difensive, presenza di edifici e spazi specialistici. Non esisteva ancora, nei centri pi\u00f9 antichi, una chiara ed intenzionale disposizione spaziale, anche se progressivamente si va a configurare un centro in cui si concentrano i templi ed il palazzo del re, l'edificio pi\u00f9 vasto della citt\u00e0, che tende ad avere, sempre pi\u00f9, una struttura ordinata.\nLa fondazione di un insediamento urbano fu fin dall'inizio un'operazione non solo profana, talora di carattere politico-militare, ma anche e soprattutto religiosa. Di fatto predisporre lo spazio della citt\u00e0 era ed \u00e8 come se si disegnasse quello di un tempio. La scelta del luogo ideale, del tipo di terreno pi\u00f9 adatto e della sua posizione rispetto all'orizzonte circostante, la determinazione del tempo e del momento astrale pi\u00f9 favorevole per fondare una citt\u00e0 erano elementi indispensabili per l'individuazione dello spazio umano da delimitare e da sottrarre al caos della natura e dell'imprevedibile ove non regna altra legge se non quella della sopraffazione.\nUrbanistica greca.\nL'antica Grecia mise a punto, durante la sua complessa evoluzione culturale, ed in particolare nel V secolo, un modello di strutturazione urbana che ebbe molta importanza nella successiva evoluzione dei modelli urbanistici. Si tratta di un impianto costituito da una rete stradale ortogonale, fatto di strade principali (\"plateiai\") e strade secondarie (\"stenopoi\"), che divide lo spazio in isolati quadrangolari regolari, spesso in \"strigae\" molto allungate (come a \"Neapolis\"). In questo tipo di impianto, mancando un centro integrato nella griglia ortogonale, i singoli quartieri e isolati avevano tutti un'importanza equivalente. Il centro simbolico e funzionale della citt\u00e0 era invece quasi sempre in posizione decentrata, tradizionalmente posizionato su alture (acropoli). \nQuesto schema urbanistico viene spesso chiamato \"ippodameo\" perch\u00e9 tradizionalmente la sua invenzione viene attribuita a Ippodamo di Mileto che probabilmente teorizz\u00f2 l'applicazione di un metodo urbanistico gi\u00e0 applicato empiricamente in precedenza, regolarizzando la disposizione a scacchiera regolare, ipotizzando un preciso ordinamento sociale e precisando l'importanza dell'orientamento.\nIn effetti molte anticipazioni di questa concezione di controllo geometrico della conformazione di una citt\u00e0 si possono rintracciare nella costruzione di nuove citt\u00e0 sulla costa ionica come Smirme (VII secolo) nella Magna Grecia come Metaponto o in Sicilia come Megara Iblea (VI secolo), che si differenziano da altre colonie per la regolarit\u00e0 degli isolati e per l'ortogonalit\u00e0 di alcuni assi viari.\nAssi ortogonali adattati alla natura orografica dei luoghi si ritrovano in molte altre colonie come Siracura, Taranto, Locri, Selinunte, Poseidonia.\nL'applicazione dello schema ippodameo cos\u00ec come teorizzato, si ebbe probabilmente per la prima volta nella ricostruzione di Mileto citt\u00e0 dalla quale era originario Ippodamo. Un altro esempio ricordato speso \u00e8 la citt\u00e0 portuale del Pireo. Tuttavia la prima realizzazione esemplare della scacchiera con modulo quadrato progettato da Ippodamo potrebbe essere la citt\u00e0 della Magna Grecia Thurii, presso Sibari, citt\u00e0 di fondazione nata nel 444 a.C. su iniziative di Pericle e di molte citt\u00e0 della madrepatria, che rappresent\u00f2 l'intento di tradurre un progetto politico in architettura urbana, con il probabile intento di farne un centro coloniale panellenico; tra i suoi \"padri\" fondatori, oltre Pericle, potrebbero essereci il sofista Protagora ed il progettista Ippodamo di Mileto, facendola ritenere da alcuni studiosi il vero modello dell'impianto ortogonale e reticolare \"ippodameo\".\nAltre applicazioni si ebbero in epoca ellenistica (Pella, Priene) quando si and\u00f2 configurando un centro urbano localizzato nel centro geometrico della citt\u00e0.\nCitt\u00e0 romane.\nLo schema ortogonale greco influenz\u00f2 anche la cultura etrusca, che quando si tratt\u00f2 di fondare nuove citt\u00e0 lo utilizz\u00f2 (Marzabotto, Gonfienti), dando all'atto fondativo un valore simbolico e sacro, regolando la pianificazione e la fondazione, secondo canoni rituali: l\"'inauguratio\" (la consultazione degli dei, prima della fondazione), la \"limitatio\" (il tracciamento del perimetro e dei limiti interni della citt\u00e0) e la \"consacratio\" (il sacrificio celebrato alla fondazione).\nL'urbanistica romana fu l'erede degli schemi ortogonali di origine greca e della tradizione rituale etrusca relativa alla fondazione delle nuove citt\u00e0, fin da quella di Roma stessa cos\u00ec come narrata dai miti.\nL'urbanistica romana, trov\u00f2 attuazione nella fondazione di molti nuovi centri urbani sia nella penisola sia nelle province. La fondazione di nuove colonie fu infatti frequente sia in epoca repubblicana che in epoca imperiale e fu uno degli elementi duraturi ed essenziali dell'espansionismo romano.\nPer tali fondazioni o rifondazioni di insediamenti esistenti venne messo a punto uno schema generale basato sulla conformazione dell'accampamento militare (\"castrum\"). Tale schema, forse derivato da quello greco, era basato su due assi perpendicolari: il cardo massimo (molto spesso in asse nord-sud) e il decumano massimo (est-ovest): al loro incrocio, al centro simbolico e funzionale sorgeva il foro si svolgevano le riunioni politiche, veniva amministrata la giustizia, si esercitava il commercio e si svolgevano le cerimonie religiose.\nLa forma della citt\u00e0 era generalmente quadrangolare e l'applicazione dello schema era piuttosto flessibile, adattato alla conformazione dei luoghi, dando origine a schemi quasi mai completamente simmetrici in cui l'incrocio degli assi principali non sempre era il centro geometrico della citt\u00e0.\nLo schema di questo impianto ortogonale \u00e8 ancora riconoscibile in numerosi centri urbani grandi, medi e piccoli in tutta Europa, per esempio Firenze, Pistoia, Lucca, Fondi, Aosta, Verona, Vicenza, Como, Aquileia, Torino, Jesi, Pavia, Cremona, Modena, Fano, Benevento, Parma, Ascoli, Padova, Trento, Asti, Imola, Bologna, Milano, Silchester, Colonia, Saragozza, Treviri.\nLa strutturazione urbana si estendeva, con modalit\u00e0 simili, anche al territorio circostante, soprattutto pianeggiante, mediante la centuriazione cio\u00e8 la suddivisione geometrica del terreno agricolo secondo una scacchiera regolare che corrispondeva anche al reticolo idrico di bonifica.\nUrbanistica medievale.\nNel passato lo studio dell'urbanistica medievale era piuttosto trascurato, nonostante in tale periodo siano nati un gran numero dei centri urbani.\nI nuovi insediamenti ebbero origine in due distinte fasi storiche. Nell'alto medioevo e fino all'XI secolo vengono creati, soprattutto per iniziativa feudale, nuovi insediamenti in altura, con funzione difensiva e scarsa regolarit\u00e0 d'impianto (castelli), per farne il rifugio di abitanti della costa o del piano al fine di sottrarli a minacce ed impaludamenti. A tale tipologia corrispondono anche i \"castelnau\" francesi. Forse a questo periodo sono dovuti i primi schemi urbanistici radiali, dovuti alla posizione su un'altura tondeggiante che conduce ad un perimetro tendente al circolare ed a un doppio sistema stradale concentrico o radiale.\nInvece a partire dal XII secolo, ma soprattutto tra XIII e XIV secolo, sorsero in tutta Europa numerosi centri urbani di \"colonizzazione\", al fine di popolare o ripopolare e controllare aree poco urbanizzate o rimaste in posizione marginale durante l'Alto medioevo, ed in particolare alle aree di pianura, impaludate, da bonificare. Le cause di questo fenomeno, particolarmente imponente nelle aree fuori dall'Italia, meno urbanizzate in epoca romana, ma anche nell'Italia centro-settentrionale, sono molteplici e variabili a seconda delle regioni geografiche. Si impose nuovamente lo schema urbanistico ortogonale sia pure con notevoli varianti.\nUgualmente, anche le citt\u00e0 preesistenti, quasi tutte d'impianto romano, passarono prima da una fase di ripiegamento e contrazione in cui l'insediamento si ridusse all'interno delle mura ed a volte addossandosi alle maggiori strutture edilizie romane e successivamente ad una fase di espansione con la ricostruzione delle mura, la formazione di borghi extramurari e l'edificazione di nuove mura in un ciclo che spesso si dovette ripetere a distanza di poco pi\u00f9 di un secolo. Esemplare a tale proposito l'evoluzione urbanistica di Firenze e delle sue mura nel Medioevo.\nL'iniziativa degli insediamenti di nuova fondazione fu delle citt\u00e0 (comuni) ma anche di sovrani e grandi signori e fu causata principalmente dall'esigenza di presidiare il territorio con insediamenti che assicurassero contemporaneamente la difesa e la colonizzazione di parti di territorio, spesso da bonificare ed avviare allo sfruttamento agricolo, richiamando nuovi abitanti con agevolazioni fiscali. Tale tipo d'insediamenti spesso chiamato \"\"villa nuova\" o \"terra nuova\" oppure \"castello\" o \"borgo franco\" come ancora ricordano diversi toponimi in Italia, come in Germania, Inghilterra e Francia (Villefranche, Franqueville, Francheville, Neuville, Villeneuve, Villenouvelle).\nUn esempio di tali insediamenti sono le \"terre nove\"\" fiorentine: Castelfranco, San Giovanni Valdarno e Terranuova Bracciolini, edificate nel Valdarno Superiore, in cui Firenze voleva consolidare il controllo, secondo uno schema ortogonale attribuito ad Arnolfo di Cambio e munite di cinte murarie.\nDai fiorentini fu fondata anche Firenzuola nel Mugello. Nuovi centri fortificati furono fondati da Genova (Chiavari, Villanova), Siena (Monteriggioni), Lucca (Pietrasanta), Pisa (Castelfranco), Treviso (Castelfranco Veneto), Bologna (Castelfranco Emilia, Castelbolognese), Novara (Borgomanero), Padova (Cittadella, Montagnana), Vercelli (Gattinara, Serravalle Sesia), Asti (Montechiaro, Magliano Alfieri, Costigliole, Villafranca, Dusino, Poirino, Villanova). Nel solo Nord Italia si possono enumerare circa 200 nuovi borghi.\nParticolari casi di citt\u00e0 di fondazione furono Alessandria, fondata non da una citt\u00e0 madre ma dall'intera Lega Lombarda (come anche Cuneo e Mondov\u00ec), in funzione anti imperiale e L'Aquila, fondata come centro di un'intera comunit\u00e0 rurale formata da numerosi villaggi incastellati posti sui rilievi intorno al punto prescelto per la nuova citt\u00e0.\nNon mancarono fondazioni dovute all'iniziativa regia come Manfredonia, Alcamo, Cittaducale.\nIn area tedesca, oltre alla fondazione di moltissimi borghi (\"freiburg\") nei vari land, si assiste ad un vasto movimento di colonizzazione mosse verso oriente, oltre l'Elba, con la fondazione di numerosissimi centri di fondazione, fino ed oltre la Polonia, grazie anche agli ordini militari (Danzica, Marienburgh).\nIn Inghilterra le nuove fondazioni sorsero per iniziativa regia, per consolidare conquiste territoriali recenti verso il Galles (Conway), per ragioni militari o per consentire lo sfruttamento di territori da colonizzare o bonificare.\nIn Francia sorsero numerose \"villeneuves\" e \"bastides\", soprattutto a sud, su iniziativa regia, o di grandi feudatari per assicurare il controllo militare sul territorio o sui confini oppure degli ordini religiosi per colonizzare territori agricoli. Quasi nessuna di esse dette vita a centri urbani particolarmente importanti. Particolarmente interessante la citt\u00e0 di Aigues-Mortes fondata da Luigi IX di Francia.\nRinascimento.\nLe teorie della citt\u00e0 ideale.\nL'idea di dare alla citt\u00e0 una forma ordinata e razionale, facendone un simbolo della concezione artistica e filosofica di tutto il Rinascimento, matura lentamente nelle opere dei trattatisti del XV secolo, a partire da Leon Battista Alberti. Fu Filarete che, nel suo\ntrattato, disegna la prima citt\u00e0 ideale, Sforzinda, con uno schema geometrico\nrigoroso, con disegno di tipo radiale che caratterizzer\u00e0 tutte le teorizzazioni successive, tradizionalmente indicate sotto il nome di citt\u00e0 ideale. Tuttavia in Sforzinda la scala dimensionale della citt\u00e0 \u00e8 enorme rispetto alle citt\u00e0 dell'epoca e non consente a Filarete una chiara definizione degli spazi urbani e del tessuto edilizio per il quale non da alcuna indicazione, forse non riuscendo a conciliare la struttura radiale delle principali strade con la maglia ortogonale implicita della rappresentazione del centro della citt\u00e0.\nFrancesco di Giorgio Martini propone un repertorio di forme simmetriche e rigorose, combinando impianti radiocentrici ed a scacchiera e tenendo conto delle nuove esigenze di difesa bastionata dalle artiglierie. Fu proprio l'evoluzione delle tecniche di fortificazione \"alla moderna\" che dar\u00e0 all'idea rinascimentale di citt\u00e0 radiocentrica, la possibilit\u00e0 di materializzarsi in concrete realizzazioni.\nLa ricerca sulla forma della citt\u00e0 coinvolse anche altri teorici dell'architettura come fra Giocondo e Sebastiano Serlio.\nLe realizzazioni.\nLe realizzazioni urbane tra XV e XVI secolo furono invece abbastanza lontane dagli schemi teorici, anche se ugualmente caratterizzate dalla volont\u00e0 di determinare i rapporti spaziali mediante la geometria.\nNelle concrete realizzazioni emerge la necessit\u00e0 di vie pi\u00f9 larghe e spazi pubblici regolari e la ricerca di simmetria, caratteri legati anche ad esigenze rappresentative ed all'accentramento di potere nella figura del \"Signore\", committente e mecenate, che determina anche la definizione anche urbanistica della \"sua\" citt\u00e0.\nLe esperienze pi\u00f9 studiate sono l'intervento di trasformazione di Pienza, attuata da Rossellino e l'ampliamento di Ferrara (1492) di Biagio Rossetti che propone strade ampie in contrasto con la tradizione medievale.\nLe citt\u00e0 di fondazione.\nLe citt\u00e0 di fondazioni del periodo rinascimentale sono pochissime e realizzate a partire dalla seconda met\u00e0 del XVI secolo, soprattutto per motivi difensivi. Infatti la ricerca teorica circa la forma della citt\u00e0, sull'esempio di Francesco di Giorgio Martini, si orient\u00f2 rapidamente verso la definizione geometrica della forma urbana affidata al perimetro fortificato, sempre pi\u00f9 complesso, verso forme stellate. Molti degli schemi prodotti, per esempio da Pietro Cataneo, rappresentano un tentativo di conciliare uno schema radiocentrico con uno ortogonale.\nTra le realizzazioni del XVI secolo alcune di esse ricorrono al tradizionale schema ortogonale Sabbioneta, edificata alla fine del XVI secolo per volere di Vespasiano Gonzaga e Terra del Sole, voluta dal Granduca di Toscana Cosimo I de Medici.\nFuori dall'Italia si possono citare Vitry-le-Fran\u00e7ois (1544), Phalsbourg(1570), Freudenstadt (1599), Lixheim (1606). Alcune di esse rappresentano uno schema alternativo a quello radiocentrico, basato sul quadrato con una piazza al centro e due assi ortogonali che risente della descrizione del castrum fatta da Vitruvio e dalle ricerche di Durer sulla \"citt\u00e0 quadrata\".\nL'unica citt\u00e0 realizzata sul finire del XVI secolo, con un chiaro schema radiocentrico, fu Palmanova costruita dalla Repubblica Veneziana. \nBarocco.\nLe citt\u00e0 di nuova fondazione del XVII secolo.\nIl modello radiocentrico della \"citt\u00e0 ideale\" elaborato, a partire dal XV secolo, dai trattatisti rinascimentali, ebbe dunque poche applicazioni durante il XVI secolo. Tuttavia sopravvisse nella trattatistica, anche a causa della coincidenza con le forme stellate delle cinte murarie a cui era giunta l'elaborazione della fortificazione alla moderna. Quindi, nel XVII e XVIII secolo, sorsero centri urbani in cui la forma poligonale delle fortificazioni, si accompagnava ad uno schema geometrico dell'organizzazione urbana, di tipo ortogonale ma anche di tipo radiocentrico.\nQuesta coincidenza tra la ricerca di forme adatte alla fortificazione e quella relativa alla forma dell'insediamento trova un punto conclusivo nell'opera di Vauban come la nuova citt\u00e0 fortificata Neuf Brisach, dalla forma stellata.\nOltre che ad esigenze di fortificazioni, nuovi centri urbani nacquero, nel XVII, per diverse cause, ma quasi sempre utilizzando lo schema a scacchiera o comunque prevalentemente ortogonale:\nLa colonizzazione portoghese e spagnola.\nNelle colonie spagnole e portoghesi del centro e sud America la fondazione di nuove citt\u00e0 inizi\u00f2 ben presto, inizialmente utilizzando gli schemi della tradizione medievale. Nel 1502 solo dopo pochi anni la scoperta del Nuovo Mondo, fu fondata Santo Domingo con schema sostanzialmente ortogonale ad isolati quadrangolaomteriri senza l'astrazione geometrica della ricerca ubanistica rinascimentale che si impose subito dopo, grazie alla diffusione dei trattati di fortificazioni. Un gran numero di citt\u00e0 furono fondate su schemi geometrici.\nXVIII secolo.\nNel XVIII secolo possiamo evidenziare numerosi ed importanti fenomeni di nuova urbanizzazione con fondazione di nuovi centri abitati:\nTra le grandi realizzazioni all'estero un posto di rilievo \u00e8 occupato da San Pietroburgo destinata a diventare una grande capitale.\nXIX secolo.\nNell'Ottocento la rivoluzione industriale, cio\u00e8 le esigenze del modo di produzione capitalistico investe la struttura stessa delle citt\u00e0 e l'organizzazione urbano-territoriale esistente, producendo grandi cambiamenti che continuano e durano fino ad oggi. Nelle vecchie citt\u00e0 europee si assiste ai cambiamenti maggiori, con l'incontrollata espansione in sobborghi non pianificati che travolge l'immagine tradizionale della citt\u00e0 chiusa nel perimetro delle mura, gli sventramenti dei centri storici, la separazione dei quartieri per ceti sociali, l'introduzione all'interno delle citt\u00e0 di edifici produttivi, la sovrappopolazione con conseguente degrado delle condizioni sanitarie, l'importanza assunta dal mercato fondiario e dalla rendita. Contemporaneamente nascono nuove infrastrutture (fognature, acquedotto, tramvie) e nuovi strumenti di controllo e pianificazione del territorio (regolamenti edilizi, primi piani regolatori). Anche gli interventi attuati verso la met\u00e0 del secolo per mettere ordine della crescita urbana senza regole della citt\u00e0 della prima industrializzazione (come le trasformazioni di Parigi volute da Napoleone III e organizzate dal barone Haussmann) furono realizzate per massimizzare la rendita dei possidenti e favorire il controllo del territorio urbano da parte delle autorit\u00e0.\nDa questo periodo gli aspetti tecnici e gli aspetti politici dell'urbanistica si presentano sempre pi\u00f9 connessi tra di loro, tanto da poter intendere la citt\u00e0 come un \u201cmodello di rappresentazione\u201d della civilt\u00e0 borghese.\nTale carattere \u00e8 evidente anche dell'ideologia del socialismo utopico nelle proposte di utopisti come Robert Owen, Charles Fourier e Jean Baptiste Godin che invece propongono insediamenti alternativi alla citt\u00e0 reale, basati su rapporti sociali nuovi, come via d'uscita alla questione sociale della difficile condizione del proletariato urbano, impiegato nelle nuove attivit\u00e0 manifatturiere. Gli utopisti non ebbero un seguito tale da incidere sull'evoluzione della citt\u00e0 del loro tempo, tuttavia l'importanza relativa all'influsso sulla formazione dei caratteri dell'urbanistica moderna \u00e8 giudicata pi\u00f9 o meno positivamente dagli storici.\nTra gli interventi pi\u00f9 notevoli di rinnovo urbano vanno ricordati quelli di Londra (1848-1865), Parigi (1853-1869), Bruxelles (1867-1871) e Vienna (1857), dove viene tracciato il \"ring\", ossia un'ampia arteria alberata che cinge l'intero nucleo medioevale, diventato l'elemento fondante della struttura della citt\u00e0. Un intervento simile fu realizzato a Firenze, dove la demolizione delle mura dette spazio alla formazione dei \"Viali\". \nA Barcellona Ildefonso Cerd\u00e1 progett\u00f2 un piano generale d'espansione basato su uno schema geometrico modulare in cui isolati tutti uguali, divisi da ampie strade, consentivano una crescita ordinata, descritta dal progettista nel libro \"Teoria generale dell'urbanizzazione\" (1987) uno dei primi tentativi di dare uno status teorico alla disciplina urbanistica.\nDurante tutto il XIX secolo si assiste anche ad un impetuoso sviluppo urbano negli Stati Uniti d'America, nei paesi del Commonwealth, nelle nazioni dell'America Latina, in Giappone, nelle colonie dell'Asia e dell'Africa, con la fondazione di numerosissimi nuovi centri urbani."}
{"id": "3325395", "revid": "767487", "url": "https://it.wikipedia.org/wiki?curid=3325395", "title": "Qualificazioni al campionato europeo di pallanuoto femminile 2010", "text": "Le qualificazioni al campionato europeo di pallanuoto femminile del 2010 si sono disputate nel week-end dal 30 aprile al 2 maggio 2010 e hanno dato accesso alla rassegna continentale a 4 squadre, che hanno raggiunto le altre quattro gi\u00e0 ammesse d'ufficio.\nVi hanno preso parte otto formazioni: le squadre classificate dal 5\u00ba all'8\u00ba posto dell'Europeo 2008 e le prime tre dell'Europeo B 2009. Le otto partecipanti sono state divise in due gironi da quattro e si sono affrontate in gara unica. Le prime due di ciascun girone si sono qualificate al Campionato europeo 2010."}
{"id": "3325418", "revid": "124123", "url": "https://it.wikipedia.org/wiki?curid=3325418", "title": "Lynne Featherstone", "text": "Biografia.\nNata il 20 dicembre 1951 nell'odierna Haringey, \u00e8 nota al pubblico col cognome del marito, ma il suo vero nome \u00e8 \"Lynne Choona Ryness\".\nConsigliera metropolitana dall'istituzione dell'Assemblea di Londra nel 2000 per un mandato quinquennale quale eletta nella quota proporzionale, dal 2005 \u00e8 responsabile del partito per le tematiche inerenti alla giovent\u00f9 e all'uguaglianza, e con l'ingresso dei liberali nel governo guidato da David Cameron nel 2010 \u00e8 stata nominata sottosegretaria al Ministero dell'Interno con delega alle Pari Opportunit\u00e0."}
{"id": "3325431", "revid": "1305772", "url": "https://it.wikipedia.org/wiki?curid=3325431", "title": "Ken Ono", "text": "\u00c8 professore di Lettere e Scienze e professore di Matematica all'Universit\u00e0 del Wisconsin-Madison. Dall'agosto 2010, \u00e8 professore di Matematica alla Emory University. Ha ricevuto il suo BA dall'Universit\u00e0 di Chicago nel 1989, e il suo PhD nel 1993 presso la UCLA.\nI contributi di Ono includono svariate monografie e pi\u00f9 di 130 ricerche e importanti articoli su teoria dei numeri, combinatoria e algebra. \u00c8 considerato un esperto nel campo delle partizioni di interi e nelle forme modulari. Nel 2000 ha \"largamente\" esteso la teoria di Ramanujan sulle congruenze delle partizioni, e insieme a Kathrin Bringmann ha dato importanti contributi alla teoria delle forme di Maass, funzioni che includono la funzione mock theta di Ramanujan come esempio.\nNegli anni 1980 ha frequentato la Towson High School. Ha abbandonato presto la scuola per iscriversi all'Universit\u00e0 di Chicago e correre in bicicletta. \u00c8 stato membro del Pepsi-Miyata Cycling Team.\nSuo padre, Takashi Ono, \u00e8 anch'egli un matematico.\nRedazioni.\nOno fa parte delle redazioni di undici giornali:"}
{"id": "3325434", "revid": "120149211", "url": "https://it.wikipedia.org/wiki?curid=3325434", "title": "Primo Zeglio", "text": "Carriera.\nPrimo Zeglio debutt\u00f2 nel cinema come scenografo e aiuto regista di Duilio Coletti ed altri registi con cui lavor\u00f2 a cavallo fra la fine degli anni trenta e l'inizio degli anni quaranta, periodo in cui cur\u00f2 anche le sceneggiature di varie produzioni.\nDebutt\u00f2 come regista nel 1943 con \"Accadde a Damasco\", e continu\u00f2 a lavorare per tutti gli anni cinquanta e sessanta, affrontando tutti i generi cinematografici in voga in quegli anni, come la fantascienza in \"...4..3..2..1...morte\" (1967), l'azione con \"Il dominatore dei 7 mari\" (1962) e lo spaghetti western ne \"I due violenti\" (1964).\nOltre che regista, Zeglio fu anche pittore e fece parte delle redazioni delle riviste \"Il Selvaggio\", \"L'italiano\" e \"Omnibus\". Negli ultimi anni lasci\u00f2 il cinema per dedicarsi all'esposizione delle proprie opere in varie mostre a Roma, citt\u00e0 in cui mor\u00ec il 6 novembre 1984. Sua moglie era l'attrice Paola Barbara. Il fratello, Secondo Zeglio, apparve come caratterista in qualche film degli anni '50, diretto da Giorgio Walter Chili."}
{"id": "3325437", "revid": "767487", "url": "https://it.wikipedia.org/wiki?curid=3325437", "title": "Food, Inc.", "text": "Food, Inc. \u00e8 un film documentario statunitense del 2008 diretto da Robert Kenner e candidato al premio Oscar nel 2010 come miglior documentario.\nTrama.\nIl film tratta il tema della produzione e del mercato alimentare, principalmente quella su grande scala, che esiste negli Stati Uniti.\nNel primo segmento del film si esamina la produzione industriale di carne (pollo, manzo e maiale), definita disumana, crudele con gli animali, economicamente ed ambientalmente insostenibile. Il secondo segmento guarda alla produzione industriale di cereali e verdure (soprattutto mais e fagioli di soia). Il terzo ed ultimo segmento del film parla del potere economico e giuridico, come ad esempio le leggi alimentari sulla diffamazione delle aziende alimentari pi\u00f9 importanti, i profitti delle quali sono basati sulla fornitura di cibo a buon mercato, ma contaminato, l'uso massiccio di sostanze chimiche derivate dal petrolio e la promozione di abitudini malsane di consumo alimentare, da parte del pubblico USA."}
{"id": "3325438", "revid": "2034231", "url": "https://it.wikipedia.org/wiki?curid=3325438", "title": "Mario De Berardinis", "text": "Biografia.\nNasce a La Spezia ma passa la sua adolescenza a Pescara dove frequenta il Liceo Artistico e l'Istituto Tecnico per Geometri dove si diploma per trasferirsi successivamente a Roma.\nNella capitale condivide durante qualche anno lo studio di Rodolfo Gasparri, uno dei pi\u00f9 importanti cartellonisti cinematografici del periodo. In seguito crea il suo studio a Roma a Monte Mario dove sviluppa delle collaborazioni con grandi case di produzione : Dino de Laurentiis, la Paramount, la Warner Bros., Columbia, Universal, la Filmar, PEA, PAC, INC e EURO, firmando i suoi lavori con gli pseudonimi Mos e Almos.\nMuore improvvisamente a Roma nel 1977 per infarto, dopo aver realizzato diverse centinaia di manifesti.\nLe firme di Mario De Berardinis.\nL'utilizzazione successiva di tre firme diverse sui suoi bozzetti, nel corso della sua carriera, rendono difficoltoso il riconoscimento dei suoi lavori da parte degli archivi di materiale cinematografico e per i collezionisti di manifesti.\nFilmografia.\nManifesti realizzati come MOS"}
{"id": "3325439", "revid": "76963", "url": "https://it.wikipedia.org/wiki?curid=3325439", "title": "Ernie Sabella", "text": "Nel 2007 ha recitato nel musical di Broadway \"Curtains\" con Debra Monk, Karen Ziemba e David Hyde Pierce.\n\u00c8 sposato dal 1999 con Cheryl.\nDoppiatori italiani.\nNelle versioni in italiano dei suoi film, Ernie Sabella \u00e8 stato doppiato da:\nDa doppiatore \u00e8 sostituito da:"}
{"id": "3325442", "revid": "599013", "url": "https://it.wikipedia.org/wiki?curid=3325442", "title": "Lucas Moura", "text": "Biografia.\nInizialmente indicato con lo pseudonimo di \"Marcelinho\" per evitare paragoni con Marcelinho Carioca ha deciso di farsi chiamare semplicemente \"Lucas\". Nel 2012 \u00e8 stato inserito nella lista dei migliori calciatori nati dopo il 1991 stilata da Don Bal\u00f3n.\nNel 2010 insieme ad altri compagni del Brasile ha pubblicizzato la Gillette, mentre nel 2012 insieme a Neymar sponsorizza la Guaran\u00e1.\nCaratteristiche tecniche.\nCentrocampista offensivo, l'ex CT Mano Menezes stava cercando di impostarlo anche da mezzala. Pu\u00f2 ricoprire altres\u00ec il ruoli di ala e attaccante. Le sue armi migliori risiedono in una velocit\u00e0 non comune e in una tecnica eccellente.\nCarriera.\nClub.\nSan Paolo.\nMuove i primi passi nel calcio nella scuola calcio di Marcelinho Carioca, passando poi per Santa Maria e Juventus-SP. Dal 2002 al 2005 fa parte del settore giovanile del Corinthians, poi si trasferisce al San Paolo; entra a far parte della prima squadra di questa societ\u00e0 nel 2010, mettendosi in luce nel campionato Paulista. Segna il suo primo gol in stagione il 9 febbraio 2011, nella nona giornata, contro il Bragantino nella partita finita 4-0.\nIl 17 febbraio firma un contratto con il San Paolo che lo lega a questo club fino al 31 dicembre 2015.\nIl 15 giugno decide le sorti della semifinale di Coppa del Brasile contro il Coritiba segnando l'unico goal dell'incontro. Il 12 dicembre vince la Copa Sudamericana, segnando una rete nella finale di ritorno, vinta poi a tavolino, contro il Tigre. Chiude la sua esperienza con il club brasiliano con 33 reti in 128 partite disputate nel corso di tre stagioni.\nParis Saint-Germain.\nIl 1\u00ba gennaio 2013 passa ai francesi del Paris Saint-Germain, che ne avevano comunicato l'ingaggio l'8 agosto precedente, per 45 milioni di euro. Inizia la stagione 2013-2014 vincendo il Troph\u00e9e des Champions ai danni del Bordeaux per 2-1 grazie a un gol nel finale di Alex al 93' minuto di gioco. Il primo gol arriva il 13 settembre 2013 sul campo del Bordeaux nella vittoria per 2-0. Il 3 giugno 2015 rinnova il proprio contratto col Paris Saint-Germain fino al 30 giugno 2019. Pur da comprimario, in cinque anni con i parigini ha vinto 4 campionati, 4 Coppe di Lega, 3 Coppe di Francia e 4 Supercoppe nazionali.\nTottenham.\nIl 31 gennaio 2018 si trasferisce al Tottenham a titolo definitivo, per una cifra pari a circa 28 milioni di euro. Fa il suo debutto con il Tottenham il 13 febbraio 2018 contro la Juventus, gara valida come ottavo di finale di Champions League. Segna il suo primo gol in Premier League contro il Fulham nella stagione 2018-2019. Il 13 aprile 2019, in occasione della gara terminata 4-0 fra il suo Tottenham e l\u2019Huddersfield, segna una tripletta, la prima nella storia del nuovo impianto degli Spurs. L'8 maggio seguente \u00e8 il protagonista della semifinale di ritorno di Champions League giocata in trasferta contro l'Ajax: nel secondo tempo infatti realizza tutte e tre le reti, tra cui quella decisiva all'ultimo secondo dei cinque minuti di recupero, che servivano per rimontare il vantaggio degli olandesi, permettendo cos\u00ec agli \"Spurs\" di accedere alla loro prima finale nella storia della massima competizione europea. Diventa il quinto giocatore della storia della Champions League ad aver realizzato una tripletta in una semifinale, dopo Del Piero, Oli\u0107, Lewandowski e Cristiano Ronaldo.\nNazionale.\nNazionale giovanile.\nNel 2011 \u00e8 stato selezionato per il Campionato sudamericano Under-20 dal commissario tecnico Ney Franco, che gli ha assegnato la maglia numero 10. disputando il primo incontro del Sudamericano U-20 2011 contro il . Il 13 febbraio 2011, durante la partita finale del Campionato sudamericano Under-20, Lucas ha messo a segno una tripletta, nella vittoria per 6-0 del Brasile, che gli consente di ottenere il titolo.\nNazionale maggiore e Olimpica.\nIl 27 marzo 2011 esordisce col Brasile nella partita vinta contro la Scozia. Il 20 maggio viene inserito nella lista per i preconvocati per la Coppa America che si svolger\u00e0 in Argentina. Nel giugno 2011 \u00e8 stato inserito nella lista dei 22 giocatori convocati da Menezes per la Coppa America 2011 che si svolger\u00e0 in Argentina. Esordisce il 3 luglio 2011 contro il Venezuela pareggiata 0-0, entrando nel secondo tempo della partita subentrando a Alexandre Pato. Il 17 luglio nella partita valida per i quarti di finale disputata a La Plata,\nLucas viene convocato per il Supercl\u00e1sico de las Am\u00e9ricas 2011, questa che \u00e8 la prima edizione del trofeo, la prima partita di andata \u00e8 stata disputata il 14 settembre contro la Nazionale Argentina con un risultato finale di 0-0. Il 28 settembre 2011 \u00e8 stata disputata la gara di ritorno che ha visto la vittoria del Brasile sull'Argentina per 2-0. Il Brasile, pertanto si \u00e8 aggiudicato il torneo dove ha segnato un gol, il primo con la nazionale maggiore.\nIl 6 luglio 2012 viene convocato per disputare le XXX Olimpiadi. Esordisce nell'amichevole preolimpica giocata il 20 luglio con la nazionale di calcio del Regno Unito; il Brasile si impone 2-0 con una rete e un assist di Neymar. La nazionale brasiliana concluder\u00e0 il torneo qualificandosi al secondo posto, dietro la nazionale messicana campione perdendo nella finale di Wembley 2-1 l'11 agosto. Il 12 ottobre 2012 nella sfida amichevole contro l'Iraq realizza un gol, la partita finisce 6-0.\nIl 14 maggio viene inserito, dal CT Luiz Felipe Scolari, nella lista dei 23 convocati per la FIFA Confederations Cup 2013, che si svolger\u00e0 in Brasile dal 15 al 30 giugno come preludio del Mondiale 2014. Dopo aver battuto per 2-1 l'Uruguay il 26 giugno, in finale il 30 giugno il Brasile vince il titolo battendo 3-0 la Spagna, grazie a 2 gol di Fred e uno di Neymar. Il 31 maggio 2016 viene convocato per la Copa Am\u00e9rica Centenario negli Stati Uniti, in sostituzione di Rafinha.\nStatistiche.\nPresenze e reti nei club.\n\"Statistiche aggiornate al 18 novembre 2021.\"\nCronologia presenze e reti in nazionale.\n "}
{"id": "3325444", "revid": "124123", "url": "https://it.wikipedia.org/wiki?curid=3325444", "title": "David Lammy", "text": "Nato il 19 luglio 1972 nel quartiere di Tottenham nell'odierna Haringey, fu eletto per la quota proporzionale nella prima Assemblea di Londra scelta nel 2000, ma si dimise quasi subito quando pochi mesi dopo entr\u00f2 in parlamento a soli ventotto anni, risultando il pi\u00f9 giovane deputato di quella legislatura. La sua folgorante carriera politica raggiunse l'apice nel 2008, allorquando divenne Ministro dell'Universit\u00e0 nel governo di Gordon Brown."}
{"id": "3325446", "revid": "729019", "url": "https://it.wikipedia.org/wiki?curid=3325446", "title": "Nazionali di calcio a 5 europee", "text": "Le nazionali di calcio a 5 europee sono le nazionali di calcio a 5 poste sotto l'egida della UEFA. Sebbene rispecchino quasi totalmente geograficamente la loro appartenenza all'Europa, non coincidono esattamente al continente inteso politicamente come tale. Partecipano, infatti, anche squadre di nazioni solo parzialmente in Europa, come la Turchia, o che hanno influenza nel calcio europeo o ne sono accomunati culturalmente, come Israele, Armenia, Azerbaigian, Kazakistan e Georgia.\nNon esiste una nazionale del Regno Unito, giocando separatamente le quattro nazioni che ne fanno parte ed avendo ognuna una propria federazione iscritta alla UEFA: ci sono quindi Inghilterra, Scozia, Galles e Irlanda del Nord, attualmente per\u00f2 solo l'Inghilterra disputa partite ufficiali. Al contrario, Vaticano e Monaco sono due stati sovrani ma non hanno una federazione n\u00e9 tantomeno una propria nazionale di calcio a 5 a causa delle loro troppo esigue dimensioni.\nLe nazionali europee partecipano alle qualificazioni ai mondiali di calcio a 5 e agli europei."}
{"id": "3325447", "revid": "114156592", "url": "https://it.wikipedia.org/wiki?curid=3325447", "title": "John Cochrane", "text": "Durante il servizio militare con la Royal Navy fece parte dell'equipaggio del Bellerophon, la nave che nel 1815 trasport\u00f2 Napoleone all'isola di Sant'Elena. \nIn aprile del 1821 and\u00f2 a Parigi con William Lewis per confrontarsi con i maestri francesi Alexandre Deschapelles e Louis-Charles de la Bourdonnais, che si dimostrarono pi\u00f9 forti. Nel 1822 pubblic\u00f2 il libro \"A Treatise on the Game of Chess\". \nNel 1824 si trasfer\u00ec a Londra, dove inizi\u00f2 una carriera di avvocato come barrister. \nCominci\u00f2 a frequentare gli ambienti scacchistici della capitale inglese e fu a capo del circolo di Londra nella famosa partita per corrispondenza tra Londra e Edimburgo tra il 1824 e il 1829, nella quale i londinesi giocarono la partita Scozzese. La partita fu vinta dal club di Edimburgo e da tale partita trae il nome dell'apertura (che per\u00f2 era gi\u00e0 stata giocata in precedenza). Poco dopo l'inizio del match Cochrane part\u00ec per l'India e in quel momento la posizione era considerata favorevole per la parte londinese, che poi per\u00f2 commise degli errori e perse.\nCochrane rimase in India fino al 1869 e fond\u00f2 il circolo scacchistico di Calcutta. \u00c8 considerato anche il fondatore dell'ordine degli avvocati di Calcutta. Dal 1841 al 1843 fece un viaggio in Inghilterra, durante il quale disput\u00f2 un match contro Howard Staunton, vinto da quest'ultimo. Si confront\u00f2 anche col francese Pierre de Saint Amant, vincendo per 6-4 con qualche patta.\nRitornato in India, nel 1848 gioc\u00f2 un match a Calcutta contro l'indiano Mohishunder Bannerjee (che vinse +13 -9 =3), durante il quale gioc\u00f2 per la prima volta il gambetto della difesa Russa che porta il suo nome: codice_1.\nDopo il suo ritorno definitivo in Inghilterra continu\u00f2 a giocare spesso a scacchi al \"St. George's Chess Club\" di Londra, dove gioc\u00f2 oltre 200 partite informali contro il segretario del club Johann Loewenthal. Cochrane era considerato un giocatore particolarmente aggressivo, amante dei giochi di gambetto. Staunton arriv\u00f2 a definirlo \"il Padre della scuola inglese di scacchi\".\nIl gambetto Cochrane, pur esigendo una difesa precisa da parte del Nero, \u00e8 stato a lungo considerato scorretto dalla teoria, ma alcuni grandi campioni lo hanno giocato qualche volta. Veselin Topalov lo ha adottato in una partita del torneo di Linares del 1999 contro Vladimir Kramnik, che termin\u00f2 patta."}
{"id": "3325452", "revid": "506923", "url": "https://it.wikipedia.org/wiki?curid=3325452", "title": "Un trattato della natura umana", "text": ""}
{"id": "3325455", "revid": "203463", "url": "https://it.wikipedia.org/wiki?curid=3325455", "title": "Pierre de Saint Amant", "text": ""}
{"id": "3325456", "revid": "203463", "url": "https://it.wikipedia.org/wiki?curid=3325456", "title": "Torneo di Linares", "text": ""}
{"id": "3325458", "revid": "203463", "url": "https://it.wikipedia.org/wiki?curid=3325458", "title": "Johann Loewenthal", "text": ""}
{"id": "3325460", "revid": "287204", "url": "https://it.wikipedia.org/wiki?curid=3325460", "title": "Stefania Berton", "text": "Ha come allenatori Franca Bianconi e Karel Fajfr (in precedenza Christina Mauri e Pierre Trente) e come coreografi Pasquale Camerlengo e Muriel Zazoui (in precedenza Raffaella Cazzaniga e Corrado Giordani).\nCarriera sportiva.\nStefania ha fatto parte, insieme ad Ond\u0159ej Hot\u00e1rek, della squadra italiana che ha partecipato all'ISU World Team Trophy svoltosi a Tokyo, in Giappone dal 19 al 22 aprile 2012. \nIl 24 gennaio 2013, sempre in coppia con Ondrej Hotarek, Stefania ha conquistato una storica medaglia di bronzo ai Campionati europei di pattinaggio disputatisi a Zagabria dal 21 al 27 gennaio."}
{"id": "3325463", "revid": "486946", "url": "https://it.wikipedia.org/wiki?curid=3325463", "title": "Fru fru", "text": ""}
{"id": "3325479", "revid": "1543377", "url": "https://it.wikipedia.org/wiki?curid=3325479", "title": "Ritratto di giovane con lucerna", "text": "Il Ritratto di giovane con lucerna \u00e8 un dipinto a olio su tavola (42,3x35,3\u00a0cm) di Lorenzo Lotto, databile al 1506 circa e conservato nel Kunsthistorisches Museum a Vienna.\nStoria.\nL'opera viene riferita al periodo trevigiano dell'artista. Dal 1816 si trova nelle collezioni del museo viennese.\nDescrizione e stile.\nRappresentato a mezza figura, col busto di tre quarti e il volto girato verso lo spettatore, il giovane protagonista \u00e8 ritratto con un vivo realismo, che si sofferma su particolari come le leggere imperfezioni della cute, il naso pronunciato, la morbidezza dei capelli. Lo schema compositivo, la curva discendente delle spalle e l'incidenza della luce sul viso rimandano alla fase giovanile dell'artista, vicino ad opere come il \"Ritratto del vescovo Bernardo de' Rossi\", del 1505. Il volto \u00e8 come incorniciato dalla veste e dal cappello neri, che spiccano sullo sfondo di broccato bianco, con un nastro verde sull'orlo. L'espressione \u00e8 decisa e quasi altera, con il gesto delle labbra appena dischiuse e lo sguardo rivolto direttamente allo spettatore.\nA destra la tenda si apre su uno spiraglio scuro, dove si intravede una lucerna accesa, sicuramente un dettaglio simbolico, che allude alla personalit\u00e0 dell'uomo o alle sue vicende, e che \u00e8 stato variamente interpretato. Alcuni lo hanno collegato alla parabola evangelica delle vergini savie, altri a un simbolo di saggezza o della caducit\u00e0 della vita umana: in questo senso la fiamma \u00e8 fioca, come se avesse rischiato di spegnersi, e ci\u00f2 \u00e8 stato messo in relazione con la possibilit\u00e0 che il soggetto abbia corso un pericolo di morte.\nA partire da queste considerazioni si \u00e8 proposta un'identificazione del soggetto con Broccardo Malchiostro, il giovane cancelliere del vescovo trevigiano Bernardo de' Rossi, che col suo superiore rischi\u00f2 la vita durante una sventata congiura nel 1503. A conferma dell'ipotesi \u00e8 stato anche visto nel tendaggio una sciarada: esso \u00e8 infatti un broccato con decorazione di cardi, quindi \"broccato-cardo\", \"Broccardo\". Allusioni del genere non sono estranee all'arte di Lotto, presenti almeno in un'altra opera della maturit\u00e0, il \"Ritratto di Lucina Brembati\"."}
{"id": "3325487", "revid": "123606832", "url": "https://it.wikipedia.org/wiki?curid=3325487", "title": "Goodbye Malinconia", "text": "Goodbye Malinconia \u00e8 un singolo del cantautore italiano Caparezza, pubblicato il 28 gennaio 2011 come primo estratto dal quinto album in studio \"Il sogno eretico\".\nIl brano ha visto la partecipazione del cantante britannico Tony Hadley, frontman degli Spandau Ballet.\nDescrizione.\nCaparezza ha affermato che \u00ab\"Goodbye Malinconia\" \u00e8 nata in Inghilterra, dopo aver parlato con alcuni dei numerosi italiani emigrati a Londra\u00bb, i quali gli dicevano che \u00abloro malgrado non sarebbero pi\u00f9 tornati nella nazione dove non riuscivano a vivere\u00bb.\nIl brano utilizza la metafora di una terra chiamata \"Malinc\u00f2nia\", la quale - giocando sull'omonimia - da una parte \u00e8 uno \"stato\" d'animo e dall'altra \u00e8 uno \"Stato\", inteso come entit\u00e0 giuridica, ovvero lo Stato italiano. Nel singolo il cantante tratta dunque la realt\u00e0 sociale, culturale e politica dell'Italia, che viene descritta come il Paese da cui tutti se ne vanno, la cui \u00absituazione \u00e8 pi\u00f9 grave di un basso tuba\u00bb.\nCaparezza spiega la nuova atmosfera di questo suo testo, pi\u00f9 malinconica e rassegnata rispetto ai precedenti (tant'\u00e8 che l'ultima strofa da lui cantata si conclude con \u00ab\"metti nella valigia la collera e scappa da Malinconia\"\u00bb), con la volont\u00e0 di \u00abcercare in qualche modo di urtare la sensibilit\u00e0 delle persone attraverso delle soluzioni che magari non ti aspetti. Come se ad un certo punto io dicessi: \"Ok, basta combattere, andiamocene!\"\u00bb.\nLa musica del brano, che vede il connubio di rap e synth pop, \u00e8 un omaggio alle sonorit\u00e0 degli anni ottanta. Tony Hadley, oltre a cantare il ritornello, canta l'ultima delle tre strofe, in lingua inglese.\nCritiche.\nDurante un'intervista di Klaus Davi all'allora ministro per l'Attuazione del programma Gianfranco Rotondi, per il programma \"KlausCondicio\" in onda su YouTube, Rotondi ha criticato il brano di Caparezza ed il relativo video musicale, dicendosi offeso dai giudizi del cantautore \u00abche l'Italia e Milano non meritano\u00bb. Il ministro ha affermato di non ritenere lecito infangare l'immagine del proprio paese e si \u00e8 detto rattristato dal fatto che \u00abun italiano si associ ad un'operazione contro il proprio paese\u00bb. Rotondi ha inoltre fatto riferimento ad una \u00abvocazione anti-italiana nella cultura musicale\u00bb italiana, che \u00abla sinistra sposa integralmente\u00bb, aggiungendo che \u00abnell'opposizione la leadership culturale \u00e8 in mano ai cantanti, ai comici e a Saviano\u00bb.\nCaparezza ha risposto in pi\u00f9 interviste alle critiche mossegli riguardo al brano, affermando che \u00abl'obiettivo di \"Goodbye Malinconia\" \u00e8 semplicemente fotografare un momento\u00bb e che \u00abquesto \u00e8 ci\u00f2 che fa l'artista\u00bb. Ha aggiunto: \u00absono stimolato dalle cose che mi accadono, da ci\u00f2 che vivo e da ci\u00f2 che vedo, e questo mi porta poi a scriverle\u00bb, facendo anche riferimento all'esperienza vissuta a Londra. Inoltre il cantautore ha puntualizzato che nel brano \u00abnon c'\u00e8 una sola parola contro Milano. Ci ho solo girato il video: se l'avessi girato a Pisa avrebbero detto che era un pezzo contro Pisa? \u00c8 assurda la superficialit\u00e0 con la quale si maneggia l'arte oggi\u00bb.\nVideo musicale.\nIl video, diretto da Riccardo Struchil e girato a Milano \u00e8 stato pubblicato il 4 febbraio 2011."}
{"id": "3325490", "revid": "1305772", "url": "https://it.wikipedia.org/wiki?curid=3325490", "title": "Marcelinho", "text": ""}
{"id": "3325493", "revid": "31886", "url": "https://it.wikipedia.org/wiki?curid=3325493", "title": "Nazionali di calcio a 5 oceaniane", "text": "Le Nazionali di calcio a 5 oceaniane sono le Nazionali di calcio a 5 membri dell'OFC.\nGeograficamente sono tutte le Nazionali dei paesi situati in Oceania tranne l'Australia, passata dall'OFC all'AFC il 1\u00ba gennaio 2006."}
{"id": "3325495", "revid": "287204", "url": "https://it.wikipedia.org/wiki?curid=3325495", "title": "Coppa di Serbia (pallavolo femminile)", "text": "La Coppa di Serbia \u00e8 una competizione pallavolistica femminile per squadre di club serbe, organizzata annualmente dalla Federazione pallavolistica della Serbia."}
{"id": "3325497", "revid": "767487", "url": "https://it.wikipedia.org/wiki?curid=3325497", "title": "Milan Bandi\u0107", "text": "Biografia.\nGi\u00e0 esponente di primo piano del Partito Socialdemocratico di Croazia, nel 2009 ha lasciato tale soggetto politico per candidarsi alle elezioni presidenziali del 2009-10 come indipendente; in tale occasione \u00e8 giunto al ballottaggio con Ivo Josipovi\u0107, sostenuto dagli stessi socialdemocratici, risultando tuttavia sconfitto con il 38% dei voti.\nHa assunto la carica di sindaco di Zagabria per quattro volte, dal 2000 al 2002 e dal 2005 al 2021.\nMilan Bandi\u0107 \u00e8 stato arrestato il 19 ottobre 2014 insieme alle altre 18 persone, esponenti del suo staff e della municipalizzata \"Zagreba\u010dki Holding\" e un imprenditore privato tacciato della contiguit\u00e0 mafiosa. Durante la sua assenza la capitale croata \u00e8 stata guidata dalla sua vice Sandra \u0160valjek. Il 10 aprile 2015 il Tribunale regionale di Zagabria ha decretato il suo rilascio. Di conseguenza \u00e8 tornato alla carica di sindaco.\nNel 2015 ha fondato il nuovo partito politico Bandi\u0107 Milan 365 - Partito del Lavoro e della Solidariet\u00e0.\n\u00c8 morto nel 2021 all'et\u00e0 di 65 anni a seguito di un attacco cardiaco."}
{"id": "3325502", "revid": "601933", "url": "https://it.wikipedia.org/wiki?curid=3325502", "title": "Le parole del giglio", "text": "Le parole del giglio \u00e8 il titolo di una raccolta di racconti inediti di Oscar Wilde provenienti dalla tradizione francese pubblicata il 27 novembre 2010 dalla verbavolant edizioni di Siracusa e curata dallo scrittore, archeologo, storico e filologo Gianni Di Noto Ascenzo.\nSi tratta di un lavoro di filologia atto a recuperare alcuni testi dello scrittore irlandese ormai ritenuti perduti e per certi versi anche inesistenti. La ricerca sarebbe iniziata casualmente, stando alle dichiarazioni del curatore, sulla base di un piccolo racconto inerente alla figura di Giuda individuato in una biografia dell'autore scritta da Richard Ellmann dal titolo \"I trenta denari!\"; dalle note a margine del testo sarebbe stato individuato il filone francese che riconduceva a tutto il percorso orale di Wilde nella Francia di fine ottocento. L'intera raccolta presenta infatti testi del \"Dandy\" narrati non in inglese ma in lingua rigorosamente francese corredata da testo originale a fronte. Nello specifico attraverso un'operazione di Collatio, Recenzio ed emedantio sarebbero stati individuati tutti i testi in lingua non inglese attribuibili a Wilde, per i quali \u00e8 stata vagliata la monumentale raccolta curata da Guillot De Saix. Sono stati tenuti in considerazione solo quei racconti corrispondenti al modus scrivendi, o meglio in questo caso, modus narrandi dell'autore. Lo stesso titolo della raccolta, \"Le parole del Giglio\" \u00e8 un richiamo alla frenetica attivit\u00e0 eccentrica dell'autore inglese. Il termine Giglio posto in maiuscolo \u00e8 difatti sostantivato e pare si riferisca ad uno dei primi soprannomi di Wilde ad Oxford per cui: Le parole del Giglio = Le parole di Wilde con l'intento di sottolineare fortemente la natura orale di tale produzione.\nNon vi \u00e8 alcun racconto all'interno della raccolta scritto direttamente da Wilde, ma tutti i testi, nessuno escluso, sono una semplice trasposizione delle sue narrazioni ad opera della cerchia di amici che ne ha accolto il contenuto da A. Gid\u00e9 a Max Bheerbohm e tutti nati in occasioni pi\u00f9 o meno particolari. Il testo ha avuto una discreta risonanza mediatica e giornalistica con numerose recensioni anche su testate giornalistiche di indubbio rilievo come il \"Messaggero\", articolo del febbraio 2011 a cura di Renato Minore e la \"gazzetta del Mezzogiorno\" con una recensione a cura di Loredana Pir\u00e9. Molte le interviste e le recensioni presenti sul web in riferimento al peso culturale dell'opera. Il libro \u00e8 stato presentato tra il 2011 e il 2012 nelle maggiori citt\u00e0 italiane e si avvia alla terza ristampa."}
{"id": "3325505", "revid": "287204", "url": "https://it.wikipedia.org/wiki?curid=3325505", "title": "Domicilio coatto", "text": "Il domicilio coatto era una misura di prevenzione prevista dall'ordinamento giuridico italiano durante il regno d'Italia. Introdotto con la Legge Pica nel 1863 e via via modificato venne sostituito col confino nel 1926.\nStoria.\nDalla Legge Pica al Testo unico del 1889.\nSebbene norme simili in tema fossero gi\u00e0 previste dalle leggi borboniche del Regno delle Due Sicilie nei confronti dei cosiddetti \u201cattendibili\u201d (sospettati politici), questa misura era stata prevista nel Regno di Sardegna dalla legge di pubblica sicurezza del 1859 per essere poi abolita nel 1861. La necessit\u00e0 di combattere il brigantaggio postunitario italiano nel meridione indusse il Regno d'Italia a reintrodurre il domicilio coatto con la legge Pica (15 agosto 1863)\nL'art. 5 della legge prevedeva che \u201cIl Governo avr\u00e0 [...] facolt\u00e0 di assegnare, per un tempo non maggiore di un anno, un domicilio coatto agli oziosi, ai vagabondi, alle persone sospette, secondo la designazione del Codice penale, nonch\u00e9 ai camorristi e sospetti manutengoli, dietro parere di Giunta composta del Prefetto, del Presidente del tribunale, del Procuratore del Re, e di due Consiglieri Provinciali\u201d \nTuttavia secondo lo storico Giorgio Candeloro le Giunte: \nLa misura del domicilio coatto veniva poi confermata nella legge Lanza del 1865 e successivamente sistematizzata nel testo unico di pubblica sicurezza del 30 giugno 1889, n. 153. La sanzione poteva andare da uno a cinque anni ed era comminata da una commissione composta dal prefetto, dal presidente del tribunale (o suo delegato), dal procuratore del re, dai capi provinciali della P.S. e dei regi carabinieri. Il luogo del domicilio coatto era stabilito dal ministro dell'interno, era consentito ricorrere ad una commissione d'appello ma il ricorso non sospendeva l'esecuzione immediata del provvedimento.\nLe \"leggi antianarchiche\".\nNel luglio 1894 a seguito delle agitazioni dei Fasci siciliani, dei Moti di Lunigiana, del fallito attentato contro il Presidente del consiglio Francesco Crispi (posto in atto dall'anarchico Paolo Lega) e sull'onda dell'emozione suscitata dall'uccisione del Presidente francese Sadi Carnot da parte dell'anarchico italiano Sante Caserio il Parlamento var\u00f2 tre leggi repressive definite come Leggi antianarchiche.\nTra queste la legge 19 luglio 1894, n. 316 inaspriva le norme gi\u00e0 in vigore sul domicilio coatto. La legge consentiva di assegnare al domicilio coatto da uno a cinque anni le persone sospette secondo la legge di pubblica sicurezza e quelle condannate per reati con materie esplodenti (art. 1). Coloro che avessero \u201cmanifestato il deliberato proposito di commettere vie di fatto contro gli ordinamenti sociali\u201d (art.3) potevano essere inviate al domicilio coatto fino a tre anni. La commissione provinciale veniva snellita ed era ora composta dal presidente del tribunale, dal procuratore del re e da un consigliere di prefettura. In caso di necessit\u00e0 si poteva procedere all'arresto preventivo delle persone designate per il domicilio coatto. Continuava a sussistere la possibilit\u00e0 di un ricorso (non sospensivo) alla commissione centrale.\nLa legge aveva efficacia fino al 31 dicembre 1895 ma venne poi via via prorogata e successivamente mantenuta a seguito dei Moti popolari del 1898.\nNell'Et\u00e0 giolittiana il domicilio coatto continu\u00f2 ad esistere, volto per\u00f2 quasi esclusivamente a colpire la criminalit\u00e0 comune.\nLa normativa fascista.\nCon l'istaurazione della dittatura fascista la norma venne ulteriormente modificata con l'introduzione della misura del confino nel testo unico delle leggi di pubblica sicurezza del 6 novembre 1926 n. 1848, e ripresa nel testo unico delle leggi di pubblica sicurezza nel 1931 come \"confino di polizia\".\nI luoghi.\nNel 1894 dopo la repressione dei Fasci siciliani vennero inviate al domicilio coatto 1962 persone distribuite prevalentemente tra \nle isole di Ustica, Lipari, Pantelleria, Ponza, Favignana, Lampedusa, Tremiti, Ventotene e la Rocca di Porto Ercole al Monte Argentario.\nCrispi ipotizz\u00f2 anche l'invio di coatti nelle Isole Dahlak in Eritrea ma l'idea venne abbandonata dopo la relazione degli ispettori inviati sul posto a cui le isole \nNegli anni successivi, di conseguenza, si continuarono ad utilizzare a questo scopo localit\u00e0 italiane. Mentre nelle isole i coatti disponevano di una relativa libert\u00e0 di movimento a Porto Ercole \"erano trattati come reclusi, senza possibilit\u00e0 di lavoro e in condizioni ambientali, igieniche e disciplinari peggiori che in qualsiasi penitenziario\". Queste condizioni di detenzione provocarono polemiche da parte dell'opposizione. In particolare il deputato Felice Cavallotti pubblic\u00f2 il 12 maggio 1895 sul Secolo un rovente memoriale intitolato \"Da Quarto a Port'Ercole\".\nMemorialistica.\nEsistono diverse opere di memorialistica scritte da ex \"coatti\" politici tra cui:"}
{"id": "3325509", "revid": "767487", "url": "https://it.wikipedia.org/wiki?curid=3325509", "title": "Salagione", "text": "La salagione \u00e8 un metodo di conservazione, essendo il sale un composto igroscopico esso elimina l'acqua dagli alimenti bloccando le funzioni vitali dei microrganismi.\nQuesto metodo comporta una perdita delle sostanze nutritive degli alimenti, specialmente di sali minerali e vitamina C.\nIl metodo \u00e8 molto antico e sembra che gi\u00e0 nell'antica Babilonia fosse utilizzato per conservare la carne (preferibilmente di montone) che era stata scelta come offerta al dio Marduk.\nMetodi utilizzati.\nLa salagione pu\u00f2 essere effettuata con due metodi.\nIn salamoia.\nLa salamoia \u00e8 un composto di acqua e sale, esistono vari scaglioni in cui possono essere classificate le tipologie di salamoia, esse vengono classificate in base alla concentrazione di sale nella soluzione, possono essere deboli (percentuale nell'acqua di 10% di sale), medie (percentuale nell'acqua di 18% di sale) o forti (percentuale nell'acqua di 25 - 30% di sale).\n\u00c8 un metodo che richiede meno tempo della salagione a secco, anche se meno efficace.\nGli alimenti vengono immersi direttamente nella salamoia, che va controllata, di tanto in tanto pu\u00f2 necessitare di una riaggiunta di soluzione, perch\u00e9 diventa sempre pi\u00f9 debole (il sale passa gradualmente dalla salamoia nell'alimento), ed \u00e8 soggetta a modificazioni chimiche e biologiche.\nA secco.\nNella salagione a secco l'alimento viene messo a contatto con il sale il quale penetra lentamente nelle cellule dell'alimento. Viene (di norma) utilizzato sale grosso poich\u00e9 quello fino penetra troppo velocemente negli strati superficiali andando a creare una barriera che impedisce la successiva penetrazione in quelli pi\u00f9 profondi.\nIl metodo a secco pu\u00f2 essere effettuato per sfregamento (\u00e8 il caso del prosciutto), oppure per sovrapposizione impilando gli alimenti alternati a sale e periodicamente modificare la disposizione."}
{"id": "3325511", "revid": "256896", "url": "https://it.wikipedia.org/wiki?curid=3325511", "title": "Stazione meteorologica di Tempio Pausania", "text": "La stazione meteorologica di Tempio Pausania \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale relativa alla citt\u00e0 di Tempio Pausania, nell'entroterra collinare settentrionale della Sardegna.\nCaratteristiche.\nLa stazione meteorologica si trova nell'Italia insulare, in Sardegna, in provincia di Sassari, nel comune di Tempio Pausania, a 569 metri s.l.m. e alle coordinate geografiche .\nMedie climatiche ufficiali.\nDati climatologici 1951-1980.\nIn base alla media del periodo 1951-1980, non dissimile a quella del trentennio di riferimento climatico 1961-1990 ed effettivamente elaborata dal 1953 al 1975, la temperatura media del mese pi\u00f9 freddo, febbraio, si attesta a +6,3 \u00b0C; quella del mese pi\u00f9 caldo, luglio, \u00e8 di +21,7 \u00b0C.\nLe precipitazioni medie annue sono di 785\u00a0mm, con fase siccitosa tra primavera ed estate e picco massimo in autunno-inverno."}
{"id": "3325512", "revid": "38147581", "url": "https://it.wikipedia.org/wiki?curid=3325512", "title": "Lettore di CD Audio", "text": ""}
{"id": "3325514", "revid": "729019", "url": "https://it.wikipedia.org/wiki?curid=3325514", "title": "Isola di San Miguel", "text": "L'isola di San Miguel \u00e8 un'isola facente parte delle Channel Islands, in California. \u00c8 la sesta isola pi\u00f9 grande dell'arcipelago. L'isola \u00e8 inserita nel Channel Island national park.\nFauna.\nNelle acque che bagnano questa isola trovano rifugio gli squali bianchi."}
{"id": "3325517", "revid": "125743709", "url": "https://it.wikipedia.org/wiki?curid=3325517", "title": "Campionato mondiale di hockey su ghiaccio 1953", "text": "Il 20\u00ba Campionato mondiale di hockey su ghiaccio, valido anche come 31\u00ba campionato europeo di hockey su ghiaccio, si tenne nel periodo fra il 7 e il 15 marzo 1953 nelle citt\u00e0 di Zurigo e Basilea, in Svizzera, nazione giunta al terzo evento mondiale dopo le edizioni del 1935 e del 1939. Al via si presentarono solamente quattro squadre (per la prima volta furono tutte quante europee), a causa di numerosi problemi specialmente economici; fra le squadre principali furono assenti e , mentre l', vicina alla prima partecipazione ad un evento internazionale, non si present\u00f2 per un infortunio della stella Vsevolod Bobrov. Dato il numero ristretto di squadre al via si decise per disputare un unico girone all'italiana con partite di andata e ritorno. A complicare il torneo contribu\u00ec anche una vicenda che coinvolse la squadra della : infatti dopo aver gi\u00e0 disputato quattro partite i giocatori ritornarono in patria a causa della morte del presidente Klement Gottwald, avvenuta il 14 marzo, e per questo gli organizzatori squalificarono la nazionale invalidando gli incontri gi\u00e0 disputati e cancellando quelli rimasti.\nA sorpresa la , oltre al terzo europeo consecutivo, conquist\u00f2 il primo titolo mondiale, superando nettamente le altre due squadre, la e i padroni di casa della .\nA margine dell'evento iridato per la terza volta si disputo il cosiddetto \"Torneo Junior\", antenato del Campionato mondiale di Prima Divisione, a cui presero parte sei squadre europee di secondo livello, inclusa una seconda selezione svizzera che fu esclusa dalla classifica finale. Anch'esso si disput\u00f2 in un girone unico e fu vinto dall'.\nCampionato mondiale.\nCampionato europeo.\nIl torneo fu valido anche per il 31\u00ba campionato europeo e venne utilizzata la graduatoria finale del campionato mondiale per determinare le posizioni del torneo continentale; la vittoria and\u00f2 per la settima volta alla , vincitrice del mondiale."}
{"id": "3325521", "revid": "104458", "url": "https://it.wikipedia.org/wiki?curid=3325521", "title": "Bariloche", "text": ""}
{"id": "3325522", "revid": "188116", "url": "https://it.wikipedia.org/wiki?curid=3325522", "title": "Palazzo d'Orl\u00e9ans", "text": "Il Palazzo d'Orl\u00e9ans, a Palermo, \u00e8 un palazzo settecentesco, sede della presidenza della Regione siciliana.\nL'ingresso principale si trova in Piazza Indipendenza, di fronte alla parte normanna di Palazzo dei Normanni.\nDel palazzo fa parte un ampio giardino, il Parco d'Orl\u00e9ans, con \"Ficus magnolioides\" dalle radici volanti ed animali esotici, aperto al pubblico.\nStoria.\nIl principe Monroy nel 1775 costruisce il primo nucleo del palazzo, assai pi\u00f9 piccolo di quello attuale.\nIl palazzo, messo all'asta, \u00e8 acquistato dal mercante Antonino Oliveri che dal 1784 al 1806 amplia l'edificio a destra e a sinistra costruisce la sopraelevazione al terzo piano.\nVi visse in esilio, dal 1808 al 1814 il futuro re di Francia Luigi Filippo d'Orl\u00e9ans, che l'anno dopo, sposatosi con Maria Amalia di Borbone, principessa delle Due Sicilie e figlia del re Ferdinando I delle Due Sicilie, lo acquist\u00f2. Il Borbone-Orl\u00e9ans avvia un'ulteriore fase di ampliamento dell'edificio. Maria Amalia dona nel 1856 la tenuta palermitana al figlio Enrico d\u2019Orl\u00e9ans, tenuta che raggiunge l'ampiezza di 63 ettari. L'eredit\u00e0 passa quindi a Luigi Filippo Roberto d'Orl\u00e9ans, che vi muore nel 1926 e passa alla sorella Maria Amalia, regina del Portogallo che due anni dopo lo cede al cugino Giovanni, duca di Guisa.\nNel 1940 il palazzo viene requisito dal governo italiano. Nell'agosto 1943 \u00e8 sede degli uffici alleati e nel 1947 passa alla Regione siciliana per essere sede della presidenza. Ma la \"Commissione di conciliazione italo-francese\" nel 1950 impone la restituzione dell'immobile ai proprietari (Enrico, conte di Parigi), che lo vende definitivamente alla Regione nel 1955, e da quella data torna sede della presidenza della Regione."}
{"id": "3325523", "revid": "1005847", "url": "https://it.wikipedia.org/wiki?curid=3325523", "title": "Elezioni parlamentari in Croazia del 2007", "text": "Le elezioni parlamentari in Croazia del 2007 si tennero il 25 novembre per il rinnovo del Sabor. In seguito all'esito elettorale, Ivo Sanader, espressione dell'Unione Democratica Croata, fu confermato Presidente del Governo; nel 2009 fu sostituito da Jadranka Kosor, esponente dello stesso partito."}
{"id": "3325525", "revid": "297059", "url": "https://it.wikipedia.org/wiki?curid=3325525", "title": "Pala di Asolo", "text": "La Pala di Asolo \u00e8 un dipinto a olio su tavola (175x162 cm) di Lorenzo Lotto, datato al 1506 e conservato nel Duomo di Asolo. L'opera \u00e8 firmata \"Laurent[ius] Lotus / Junio(.) M.D.VI\", sul cartiglio in basso al centro.\nStoria.\nL'opera \u00e8 riferibile alla fine del periodo trevigiano dell'artista. A lungo venne conservata nell'oratorio di Santa Caterina ad Asolo, ma si ipotizza che fosse stata dipinta originariamente per una cappella minore del duomo asolano, quella officiata dalla confraternita dei Battuti.\nLa lettura dell'iscrizione ha dato origine a qualche incertezza nella parola \"Junio\" (giugno), dove alcuni leggono invece \"Junior\" (il giovane). \nDescrizione.\nLa tavola presenta l'iconografia dell'Assunzione della Vergine, con la statuaria Maria, raffigurata in et\u00e0 anziana, che entro una mandorla di luce \u00e8 trasportata verso l'alto da quattro angioletti. La presenza dei due santi ai lati, Antonio Abate e Ludovico di Tolosa, presi dalla visione estatica, fa assumere per\u00f2 al soggetto una connotazione pi\u00f9 da \"apparizione\" che da assunzione, essendo anche assenti gli apostoli, previsti nell'episodio evangelico. Il taglio della parte superiore della mandorla per\u00f2 accentua dopotutto un movimento ascensionale, espediente gi\u00e0 usato, ad esempio, dal Perugino. \nI due santi sono entrambi collegati alle attivit\u00e0 dei Battuti, che gestivano un ospedale per la cura dei malati e degli indigenti: Antonio era infatti invocato normalmente per la cura delle malattie, mentre Ludovico era additato come esempio di rinuncia agli onori mondani (egli era infatti erede al trono di Francia) per la cura dei bisognosi. \nTra le venti e oltre specie vegetali rappresentate nella tavola si \u00e8 letto, per via simbolica, un richiamo al mistero dell'Immacolata concezione. Si \u00e8 anche ipotizzato che il volto di Maria ritragga Caterina Cornaro, la regina spodestata di Cipro e Gerusalemme che proprio ad Asolo, in quegli anni, teneva una vivace corte di artisti e letterati. Se fosse vero il paragone con Maria, simbolo per eccellenza di castit\u00e0, sarebbe anche da ipotizzare che fosse stata lei a commissionare la pala o qualcuno che desiderava omaggiarla.\nInteressante \u00e8 il paesaggio della predella che potrebbe rappresentare Feltre. Pi\u00f9 precisamente su un rialzo a sinistra apparirebbe il Santuario dei Santi Martiri Vittore e Corona con il campanile e la chiesa , in mezzo un sistema di ponti necessario per varcare i torrenti (Sonna, Colmeda , Uniera) ai piedi della cittadella. A destra la citt\u00e0 murata e turrita sul colle coronata dal castello \u00e8 Feltre come appariva fino al 1510 anno della sua distruzione durante la guerra cambraica.\nStile.\nL'ambientazione della scena \u00e8 un ampio paesaggio che, tra le quinte di una rupe e alberelli, spazia in lontananza con un orizzonte molto basso, rendendo i protagonisti estremamente monumentali. La tavolozza \u00e8 brillante, con un uso della luce incidente, soprattutto su Maria, che crea campiture profonde e taglienti nel panneggio."}
{"id": "3325526", "revid": "36426", "url": "https://it.wikipedia.org/wiki?curid=3325526", "title": "Ars Electronica", "text": "Ars Electronica \u00e8 un festival, un premio, un centro museale con piattaforma permanente per la presentazione e produzione, un laboratorio di sperimentazione permanente su arte, tecnologia, societ\u00e0 con sede a Linz, in Austria.\nStoria e struttura.\nFestival.\nIdeato nel settembre 1979 in forma di festival per le arti digitali, le nuove tecnologie e le innovazioni nelle societ\u00e0 contemporanee, si \u00e8 ingrandito e consolidato quale realt\u00e0 internazionale di indagine e sperimentazione sociologica, artistica e tecnologica tra le pi\u00f9 significative al mondo.\nPrix Ars Electronica.\nNel 1987 fu istituito il Prix Ars Electronica, che ha saputo negli anni riconoscere le potenzialit\u00e0 e le realt\u00e0 che avrebbero apportato effettivi contributi e radicali cambiamenti culturali (Wikipedia), sociali (Creative Commons), tecnologici (Linux), e premiare i personaggi che hanno utilizzato le nuove tecnologie per l'arte, tra cui Aphex Twin, Peter Gabriel e Ry\u016bichi Sakamoto, o hanno elaborato idee e concetti innovativi, per citarne unoTim Berners-Lee e l'ipertesto.\nArs Electronica Center.\nDopo anni di sperimentazioni e rivoluzioni pacifiche della tranquilla cittadina austriaca, fu istituito l'Ars Electronica Center, inizialmente (1996) una piattaforma permanente di presentazione delle opere per il festival, presto trasformato in centro museale (2009), con attivit\u00e0 orientate ai pilastri della filosofia di Ars Electronica e alle scienze.\nArs Electronica FutureLab.\nIl FutureLab \u00e8 il laboratorio di sperimentazione tecnologica di Ars Electronica. Creato nel 1996 si \u00e8 evoluto velocemente fino a diventare un punto di riferimento per aziende, universit\u00e0 e centri di ricerca internazionali."}
{"id": "3325527", "revid": "767487", "url": "https://it.wikipedia.org/wiki?curid=3325527", "title": "Bounds Green", "text": "Bounds Green \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross.\nSorto come luogo di pernottamento notturno per viaggiatori, situato poco fuori da Londra e dalla dogana di Turnpike Lane, \u00e8 oggi un apprezzato quartiere residenziale a nord di Wood Green."}
{"id": "3325534", "revid": "94979776", "url": "https://it.wikipedia.org/wiki?curid=3325534", "title": "Bowes Park", "text": "Bounds Green \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross. Il quartiere confina col territorio del borgo di Enfield, tanto che anche zone di quest'ultimo sono note con lo stesso toponimo.\nIl quartiere prende il nome dalla famiglia \"Bowes\", anticamente padrona di un maniero in questa zona."}
{"id": "3325538", "revid": "125494287", "url": "https://it.wikipedia.org/wiki?curid=3325538", "title": "Economia della Danimarca", "text": "L'economia della Danimarca \u00e8 una moderna economia di mercato, orientata allo sviluppo del settore dei servizi.\nAgricoltura.\nL'agricoltura viene praticata con mezzi ad alta tecnologia. Si coltiva: cereali, patate, barbabietola da zucchero e ortaggi. Nell'Ottocento riusc\u00ec a superare la crisi delle produzioni agricole data dal ribasso generale dei cereali per via dell'importazione dagli altri continenti, mediante la conversione all'allevamento di bestiame, ulteriormente sviluppato nel Novecento. Per quello che riguarda la distribuzione della propriet\u00e0 terriera, lo sviluppo della cooperazione \u00e8 riuscito a salvare aziende di dimensione compatibili con lo sviluppo di un allevamento \"moderno\".\nAllevamento.\nL'allevamento \u00e8 molto sviluppato: la Danimarca \u00e8 tra i primi produttori europei di latte, burro e formaggi, di suini, di pollame; la produzione viene esportata soprattutto in Germania e in Gran Bretagna. L'agricoltura (cereali e foraggi) \u00e8 in gran parte al servizio dell'allevamento, ma vi \u00e8 anche una buona produzione di piante industriali. Queste due attivit\u00e0 danno lavoro a una fiorente industria alimentare di trasformazione. La cantieristica \u00e8 invece legata allo sviluppo del porto di Copenaghen.\nIndustria.\nL'industria \u00e8 particolarmente moderna, il governo sostiene il welfare dei propri cittadini con numerose norme, il livello di vita \u00e8 decisamente buono, la moneta \u00e8 stabile ed una grande importanza riveste il commercio con l'estero. La Danimarca esporta con profitto energia e prodotti alimentari, garantendosi un soddisfacente surplus nella bilancia dei pagamenti ed un debito estero praticamente pari a zero.\nLa produzione di energia elettrica.\nIl paese produce la maggior parte della propria energia elettrica attraverso lo sfruttamento dell'energia eolica con cui ha coperto, nel 2015, il 42% del proprio fabbisogno. In media il paese produce il 140% dell'energia necessaria, rivendendo il proprio surplus alla Norvegia, alla Svezia e alla confinante Germania.\nForza lavoro.\nIl sistema produttivo danese \u00e8 fortemente sindacalizzato; il 75% dei lavoratori sono iscritti ad un sindacato. La maggior parte delle organizzazioni sindacali fanno parte di un vasto sistema coordinato, e la federazione pi\u00f9 grande \u00e8 la cosiddetta LO, Lands-organisationen, la Confederazione dei sindacati danesi. Tuttavia un numero sempre crescente di lavoratori sta ultimamente scegliendo di non iscriversi n\u00e9 ad uno dei sindacati confederati n\u00e9 ad uno di quelli indipendenti (a cui spesso ci si riferisce come ai sindacati \"gialli\", in danese \"gule\").\nI rapporti tra i sindacati e i datori di lavoro sono improntati alla collaborazione: i sindacati si occupano quotidianamente della gestione dei luoghi di lavoro e i loro rappresentanti siedono nel consiglio di amministrazione della maggior parte delle aziende. La regolamentazione degli orari di lavoro e la determinazione delle paghe sono contrattate direttamente tra sindacati e datori di lavoro, e il coinvolgimento dello stato \u00e8 davvero marginale. Nel novembre del 2008 il tasso di disoccupazione era del 1,9% della popolazione attiva, pari a circa 52.000 persone. Metodo Eurostat: 2,3% (luglio del 2008). Si prevede che nel 2015 il numero dei disoccupati sia destinato ad arrivare a 65.100. Nello stesso periodo il numero di persone in et\u00e0 lavorativa crescer\u00e0 di 10.000 unit\u00e0 passando a 2.860.000, e quello dei posti di lavoro di 70.000 passando a 2.790.000. Questa cifra include i posti fissi.\nA causa dell'attuale incremento della domanda di lavoro specializzato - soprattutto nell'industria, nei trasporti, nelle costruzioni e nella sanit\u00e0 - non adeguatamente soddisfatta dal mercato del lavoro, la media delle ore annualmente lavorate \u00e8 cresciuta, specialmente se paragonata a quella del periodo di crisi economica degli anni 1987-1993.\nNegli ultimi anni la Danimarca, come tutti i Paesi sviluppati del Nord Europa, ha visto aumentare il numero di lavoratori giunti per trovare un impiego dopo aver lasciato altre realt\u00e0 in crisi. Ci\u00f2 ha portato il governo, nel 2014, a dare una stretta per ci\u00f2 che concerne i sussidi statali e, in generale, il Welfare. Il tema \u00e8 da sempre al centro del dibattito pubblico in Danimarca ed anche diverse forze politiche hanno chiesto riforme nonostante le regole dell'Unione Europea consentano la libera circolazione. L'iniziativa messa in atto dal ministro del Lavoro Mette Frederiksen \u00e8 tesa a prevedere che i cittadini comunitari stabilitisi nel Paese siano effettivamente intenzionati ad integrarsi. In particolare, i centri per l'impiego, storicamente molto efficiente, devono monitorare la progressiva integrazione incontrando gli stranieri pi\u00f9 spesso rispetto ai danesi. I lavoratori disoccupati che vengono dall'estero devono sostenere un \"accertamento della lingua danese\" al fine di verificare l'effettivo inserimento nella societ\u00e0. Il nuovo regime \u00e8 entrato in vigore nell'ottobre 2014 in via transitoria: il governo, dopo due anni, valuter\u00e0 se proseguire.\nMoneta.\nLa valuta nazionale danese, la corona (in danese \"kroner\"), \u00e8 di fatto legata all'euro per mezzo degli Accordi europei di cambio (ERM II). \nIl governo \u00e8 riuscito facilmente a raggiungere, ed a superare addirittura, i parametri economici richiesti per partecipare alla fase tre (la moneta comune europea) dell'Unione Economica e Monetaria dell'Unione Europea (EMU) ma, con un referendum tenutosi nel settembre del 2000, i Danesi hanno confermato la loro volont\u00e0 di non unirsi agli altri 12 paesi dell'area Euro ed hanno mantenuto la loro moneta (anche il Regno Unito e la Svezia si sono regolati nello stesso modo). Recentemente per\u00f2, il premier Rasmussen si \u00e8 detto intenzionato a promuovere di nuovo un referendum sull'entrata nella moneta unica."}
{"id": "3325539", "revid": "287204", "url": "https://it.wikipedia.org/wiki?curid=3325539", "title": "Stazione meteorologica di Sassofeltrio", "text": "La stazione meteorologica di Sassofeltrio \u00e8 stata la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla localit\u00e0 di Sassofeltrio, nell'area collinare del Montefeltro.\nStoria.\nLa stazione meteorologica venne istituita nel 1939 e ufficialmente inaugurata nel 1940 come stazione di seconda classe per l'assistenza alla navigazione aerea per il Servizio Meteorologico dell'Aeronautica Militare, con operativit\u00e0 tra le ore 3 e le ore 18.\nTra l'8 settembre 1943 e il 25 novembre 1944 la stazione meteorologica sospese temporaneamente le proprie attivit\u00e0 a causa degli eventi della seconda guerra mondiale.\nIl 30 giugno 1975 la stazione cess\u00f2 l'emissione dei METAR, per poi essere definitivamente dismessa il 30 ottobre 1975.\nCaratteristiche.\nLa stazione meteorologica si trovava nell'Italia centrale, nelle Marche, in provincia di Pesaro e Urbino, nel comune di Sassofeltrio, a 468 metri s.l.m. e alle coordinate geografiche .\nLa sua ubicazione era presso un edificio di propriet\u00e0 comunale.\nDati climatologici 1951-1980.\nIn base alla media del periodo 1951-1980, non dissimile a quella del trentennio di riferimento climatico 1961-1990 ed effettivamente elaborata dal 1951 al 1975, la temperatura media del mese pi\u00f9 freddo, gennaio, si attesta a +3,2 \u00b0C; quella dei mesi pi\u00f9 caldi, luglio e agosto, \u00e8 di +22,2 \u00b0C."}
{"id": "3325541", "revid": "2124998", "url": "https://it.wikipedia.org/wiki?curid=3325541", "title": "Massimo Bernardini", "text": "Biografia.\nPrima di diventare giornalista professionista, negli anni ottanta si \u00e8 occupato di musica, prima come arrangiatore, poi come pubblicista e critico musicale su periodici e quotidiani come \"Radiocorriere TV\", \"Famiglia Cristiana\", \"Avvenire\" (di cui \u00e8 stato poi anche il capo della redazione spettacoli) e \"Il Sabato\".\nNel 1987 ha scritto una biografia di Francesco Guccini, edita da Franco Muzzio, e nel 2002 l'introduzione critico-biografica al libro \"Giorgio Gaber. La libert\u00e0 non \u00e8 star sopra un albero. Antologia ragionata\" edito da Einaudi.\nDopo aver lavorato in radio come autore e conduttore, ha collaborato anche alla nascita dell'emittente satellitare cattolica Sat 2000, per la quale ha ideato e condotto nel 2001-2002 la prima stagione de \"Il grande talk\", una serie di trenta puntate dedicate al genere televisivo del \"talk show\". Dalla seconda edizione, e fino al 2005, la trasmissione \u00e8 stata condotta in collaborazione fra Sat 2000 e Rai Educational.\nDal 2004 al 2006 \u00e8 autore di otto puntate sul Festival Teatro Canzone Giorgio Gaber di Viareggio trasmesse da Rete 4. Dal 2005-2006 \u00e8 coautore e conduttore di \"TV Talk\", programma di Rai Educational in onda il sabato su Rai 3, che commenta gli eventi televisivi della settimana sulle emittenti pubbliche e private principali e per cui riceve il Premio Flaiano di Televisione.\nNel 2013 conduce, sempre su Rai 3, il ciclo di trasmissioni \"\u00c8 uno di quei giorni\". Dall'11 novembre 2013 fino all'11 settembre 2016 ha condotto \"Il tempo e la storia\", trasmissione di divulgazione storica curata da Rai Cultura e in onda su Rai 3 e Rai Storia.\nNel 2015 \u00e8 nella giuria di esperti del \"Festival di Sanremo\".\nDal 2016 \u00e8 autore e conduttore di \"Nessun dorma\", trasmissione dedicata alla musica in tutte le sue forme in onda su Rai 5.\n\u00c8 sposato, vive a Milano e ha tre figli."}
{"id": "3325544", "revid": "287204", "url": "https://it.wikipedia.org/wiki?curid=3325544", "title": "Coppa di Serbia (pallavolo maschile)", "text": "La Coppa di Serbia \u00e8 una competizione pallavolistica maschile per squadre di club serbe, organizzata annualmente dalla Federazione pallavolistica della Serbia."}
{"id": "3325547", "revid": "88740", "url": "https://it.wikipedia.org/wiki?curid=3325547", "title": "Nello Buongiorno", "text": "Biografia.\nInizia nel 1962 come cantante di pianobar, girando per noti locali notturni di mezza Europa. Dopo un esordio come cantante di pianobar, conobbe l'attore Walter Chiari e il regista Vittorio Caprioli a Positano, dove viveva con la famiglia e gestiva un noto night club-pianobar \"la Fregata\", (nel quale si esibiva dal vivo tutte le sere), che . In seguito, ha avuto una parte da solista nel musical \"Evangelio\", presentato nella trasmissione televisiva \"Incontro con Ges\u00f9\" condotta da Fabio Fazio e Nuccio Fava, per poi partecipare a varie trasmissioni musicali sulle reti RAI e Mediaset.\nNel 1982 ha preso parte al film \"La Stangata Napoletana - La Trastola\" diretta da Vittorio Caprioli con Treat Williams . Nel 1995 con il maestro Gianni Mazza canta la sigla della fiction televisiva \"Positano\" con Milly Carlucci e Andrea Giordana presentato e cantato anche nelle trasmissioni televisive \"Uno Mattina\", \"I fatti vostri\", \"Tornando a casa\" e \"In famiglia\".\nNella stagione televisiva 1996/1997 \u00e8 cantante solista dell'orchestra di \"Domenica In\", diretta dal maestro Gianni Mazza, e viene invitato pi\u00f9 volte alla trasmissione \"Tappeto volante\" condotta da Luciano Rispoli e Roberta Capua su TMC. Conosce quindi Mara Venier, conduttrice del programma domenicale di Rai 1, con la quale instaura un rapporto di amicizia e che lo vuole con s\u00e9 nella trasmissione del mezzogiorno di Canale 5 \"Ciao Mara\" (1997).\n\u00c8 tornato a \"Domenica in\" nelle edizioni 2002/2003 e 2004/2005, anno in cui ha anche partecipato a Telethon, con la conduzione di Gigi Marzullo."}
{"id": "3325548", "revid": "1048993", "url": "https://it.wikipedia.org/wiki?curid=3325548", "title": "Maite Carpio", "text": "Biografia.\nLaureata in Scienze della Comunicazione e poi in Filosofia, ha lavorato come giornalista in Spagna (per \"El Pa\u00eds\" e la televisione Canal Plus). Dopo un dottorato di ricerca in Filosofia all'Universit\u00e0 Ca' Foscari Venezia, dal 2003 lavora per la Rai - Radiotelevisione Italiana. \u00c8 autrice del libro \"Matrimonio all'Italiana\" pubblicato dalla Seminci.\nA luglio 2009 fonda la onlus \"Agenda Sant'Egidio\" per promuovere e favorire il sostegno di tutte le attivit\u00e0 contro la povert\u00e0 e l'assistenza promosse dalla Comunit\u00e0 di Sant'Egidio..\nCarriera.\nNel 2003 realizza il film documentario su Federico Fellini, \"Il Misterioso Viaggio di F. Fellini\", presentato nel Museo Guggenheim di New York. Con l'occasione espone una originale collezione di 30 disegni erotici realizzati dal famoso regista tra il 1991 e il 1992 e scoperti dalla giovane film-maker, grande appassionata dell'opera felliniana..\nNel 2004 ha scritto la sceneggiatura del film \"Butterflies' Seller\" per la societ\u00e0 americana Roland Films.\nNel 2006 realizza il film documentario \"Luchino Visconti, Il Conte Rosso\", presentato al Festival di Cinema di Roma.\nNel 2007 realizza il film documentario (Italia / Spagna) \"Irriverente Ferreri\" e lo presenta a Cinema Festa internazionale del film di Roma in ottobre: un ritratto del regista Marco Ferreri ed il racconto della collaborazione con Rafael Azcona sceneggiatore spagnolo.\nNel 2008 realizza il film documentario \"Steno, Genio Gentile\" con Furio Scarpelli, Enrico Vanzina, Carlo Vanzina, Mario Monicelli: ricordo della vita e delle opere di Steno, attraverso testimonianze, materiali scritti e filmati, ripercorre la sua lunga carriera. In ottobre \"Irriverente Ferreri\" \u00e8 proiettato al Festival Internazionale del Cinema di Valladolid nel ciclo organizzato dal Festival e da lei curato in omaggio a Marco Ferreri.\nNel 2009 cura la sceneggiatura del Film drammatico: \"Il caso dell'infedele Klara\" di Roberto Faenza (Italia / Repubblica Ceca), presentato a: Miami all'Acapulco Italian Film Festival. Realizza il documentario: \"Sorriso Amaro\": ritratto di Silvana Mangano, attraverso le parole di amici, familiari e personaggi del mondo del cinema, ripercorre la carriera della attrice, di successo ma infelice.\nNel 2010 realizza il documentario: \"Romero, Voce dei senza Voce\", la biografia completa (l'unica) di monsignor \u00d3scar Romero Arcivescovo di El Salvador, assassinato. Prodotto per ricordare un grande uomo, libero e coraggioso al punto da pagare con la vita per la sua fede e le sue idee, assassinato il 24 marzo 1980 mentre celebrava la Messa. Trasmesso su Raitre il 3 gennaio 2011 nel corso della trasmissione \"La grande storia\" di Luigi Bizzarri e poi presentato al BIF&amp;ST 2011 di Bari."}
{"id": "3325550", "revid": "6923", "url": "https://it.wikipedia.org/wiki?curid=3325550", "title": "Campionati mondiali di slittino 2011", "text": "I Campionati mondiali di slittino 2011, quarantaduesima edizione della manifestazione organizzata dalla Federazione Internazionale Slittino, si tennero il 29 e 30 gennaio 2011 a Cesana Torinese, in Italia, sulla pista Cesana Pariol, la stessa sulla quale si svolsero le competizioni del bob, dello slittino e dello skeleton ai Giochi di ; furono disputate gare in tre differenti specialit\u00e0: nel singolo uomini, nel singolo donne e nel doppio, mentre la prova a squadre, inizialmente in programma, fu annullata a causa di un problema tecnico del software che comandava il cancelletto di partenza.\nVincitrice del medagliere fu la nazionale tedesca, capace di conquistare un titolo e quattro medaglie sulle nove assegnate in totale: quella d'oro fu vinta da Tatjana H\u00fcfner nel singolo donne, al suo terzo trionfo dopo quelli ottenuti ad Igls 2007 e ad Oberhof 2008; la gara del doppio vide la vittoria della coppia austriaca formata dai fratelli Andreas e Wolfgang Linger, che bissarono il titolo conquistato a Sigulda 2003, mentre nel singolo uomini l'oro and\u00f2 al rappresentante della squadra italiana Armin Z\u00f6ggeler, giunto alla sua sesta vittoria iridata nella specialit\u00e0 dopo quelle ottenute a Lillehammer 1995, a Sch\u00f6nau am K\u00f6nigssee 1999, a Calgary 2001, a Sigulda 2003 ed a Park City 2005, che fece di lui il primo slittinista capace di laurearsi campione mondiale per sei volte.\nIn quest'edizione per la prima volta vennero inoltre assegnati i titoli mondiali under 23: la FIL decise infatti di premiare con questo titolo gli atleti che non avessero ancora compiuto il ventitreesimo anno di et\u00e0 e che si fossero meglio piazzati nelle tre gare iridate del singolo uomini, del singolo donne e del doppio.\nRisultati.\nSingolo uomini.\nLa gara fu disputata il 29 gennaio nell'arco di due \"manches\" e presero parte alla competizione 37 atleti in rappresentanza di 18 differenti nazioni; campione uscente era il tedesco Felix Loch, che concluse la prova al secondo posto, ed il titolo fu conquistato dall'italiano Armin Z\u00f6ggeler, gi\u00e0 campione mondiale a Lillehammer 1995, a Sch\u00f6nau am K\u00f6nigssee 1999, a Calgary 2001, a Sigulda 2003 ed a Park City 2005 nonch\u00e9 campione olimpico a ed a , mentre terzo giunse l'altro tedesco Andi Langenhan, che biss\u00f2 il bronzo ottenuto ad Oberhof 2008. Con questo trionfo Z\u00f6ggeler divenne il primo atleta a conquistare sei titoli mondiali.\nLa speciale classifica riservata agli under 23 vide primeggiare il tedesco Felix Loch sui due austriaci Wolfgang Kindl e Reinhard Egger.\nSingolo donne.\nLa gara fu disputata il 29 gennaio nell'arco di due \"manches\" e presero parte alla competizione 26 atlete in rappresentanza di 13 differenti nazioni; campionessa uscente era la statunitense Erin Hamlin, che concluse la prova al quattordicesimo posto, ed il titolo fu conquistato dalla tedesca Tatjana H\u00fcfner, gi\u00e0 campionessa mondiale ad Igls 2007 e ad Oberhof 2008 ed oro olimpico a , davanti alla connazionale Natalie Geisenberger, alla sua terza medaglia iridata d'argento consecutiva, ed alla canadese Alex Gough.\nLa speciale classifica riservata agli under 23 vide primeggiare la tedesca Natalie Geisenberger sulla connazionale Carina Schwab e l'italiana Sandra Gasparini.\nDoppio.\nLa gara fu disputata tra il 29 ed il 30 gennaio nell'arco di due \"manches\" e presero parte alla competizione 40 atleti in rappresentanza di 11 differenti nazioni; campioni uscenti erano gli italiani Gerhard Plankensteiner ed Oswald Haselrieder, nel frattempo ritiratisi dalle competizioni, ed il titolo fu conquistato dai fratelli austriaci Andreas e Wolfgang Linger, gi\u00e0 campioni iridati a Sigulda 2003 e medaglie d'oro olimpiche a ed a , davanti agli azzurri Christian Oberstolz e Patrick Gruber ed all'altra coppia di fratelli, i lettoni Andris e Juris \u0160ics, che vinsero la medaglia d'argento ai Giochi di .\nLa speciale classifica riservata agli under 23 vide primeggiare gli italiani Ludwig Rieder e Patrick Rastner sui canadesi Tristan Walker e Justin Snith ed i tedeschi Toni Eggert e Sascha Benecken.\nGara a squadre.\nLa gara si sarebbe dovuta disputare il 30 gennaio ed ogni squadra nazionale avrebbe preso parte alla competizione con una sola formazione; nello specifico la prova doveva vedere la partenza di una \"staffetta\" composta da un singolarista uomo ed uno donna, nonch\u00e9 da un doppio per ognuna delle 11 formazioni iscritte, ma a causa di un problema tecnico del software che comandava il cancelletto di partenza impedendone l'apertura, la direzione di gara fu costretta a cancellare la prova dal programma delle competizioni.\nAd assistere alla gara era presente anche una commissione del CIO, che solo pochi mesi pi\u00f9 tardi si sarebbe dovuto esprimere in maniera definitiva circa l'inserimento di questa specialit\u00e0 nel programma olimpico; nonostante questo intoppo la delegazione del CIO si disse comunque positivamente impressionata dalla formula di gara e si ripresent\u00f2 dunque, insieme all'allora presidente del Comitato Olimpico Jacques Rogge, a Sigulda, in occasione dell'ultima tappa stagionale della Coppa del Mondo, quando i problemi che avevano afflitto la gara iridata erano stati ormai risolti; la prova si svolse senza alcun ostacolo e lo stesso Rogge espresse parole di vivo apprezzamento per la tipologia di competizione. Grazie a ci\u00f2, al meeting del CIO tenutosi ad aprile di quello stesso anno a Londra, fu ratificato l'ingresso della specialit\u00e0 nel programma olimpico, che debutt\u00f2 cos\u00ec ai Giochi di ."}
{"id": "3325553", "revid": "767487", "url": "https://it.wikipedia.org/wiki?curid=3325553", "title": "Fortis Green", "text": "Fortis Green \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross. Lo stesso nome \u00e8 attribuito anche alla strada che corre fra Muswell Hill ed East Finchley. \nQuartiere residenziale caratterizzato da una popolazione di classe media generalmente pi\u00f9 agiata rispetto ai dintorni, \u00e8 fornito di ben due ospedali. Il suo nome deriva dal fatto di essere stata fino ai primi dell'Ottocento una zona completamente rurale, prima di essere inglobata nell'espansione urbanistica londinese."}
{"id": "3325555", "revid": "1005847", "url": "https://it.wikipedia.org/wiki?curid=3325555", "title": "Elezioni parlamentari in Croazia del 2011", "text": "Le elezioni parlamentari in Croazia del 2011 si tennero il 4 dicembre per il rinnovo del Sabor. In seguito all'esito elettorale, Zoran Milanovi\u0107, espressione della coalizione Coalizione Kukuriku ed esponente del Partito Socialdemocratico di Croazia, divenne Presidente del Governo."}
{"id": "3325558", "revid": "1442080", "url": "https://it.wikipedia.org/wiki?curid=3325558", "title": "Victor L\u00e9on", "text": "Biografia.\nStudi\u00f2 filosofia alle universit\u00e0 di Augusta e Vienna e frequent\u00f2 il Conservatorio di Vienna. Dopo fu attivo come giornalista e dal 1877 al 1884 redasse la rivista \"Die Hausfrau: Bl\u00e4tter f\u00fcr Haus und Wirthschaft\" dopodich\u00e9 adott\u00f2 il nome d'arte \"Victor L\u00e9on\" che port\u00f2 fino alla morte.\nNel 1878 debutt\u00f2 con \"Falsche F\u00e4hrte\" al \"Sulkowsky-Theater\" di Vienna ma non ottenne grande successo. Lavor\u00f2 con i compositori Max von Weinzierl, Rudolf Raimann, Alfred Zamara e Johann Strauss (figlio).\nIl grande successo incominci\u00f2 con la collaborazione con Heinrich von Waldberg ed il compositore Richard Heuberger nel 1897 componendo il pezzo musicale \"Der Opernball\". Seguirono le operette \"Wiener Blut\" e \"La vedova allegra\" che gli consentirono di raggiungere il massimo del suo successo.\nLa moglie di Victor L\u00e9ons era Ottilie nata geborene Popper. Nel 1907 sua figlia Lizzi spos\u00f2 il famoso attore e cantante di operetta Hubert Marischka. Lizzi propose di scrivere un'operetta ambientata in Cina: \"Die gelbe Jacke\", che successivamente prese il nome di \"Il paese del sorriso\". Ma Lizzi mor\u00ec dopo la nascita di suo figlio Franz Marischka, nel 1918, appena trentenne. Victor L\u00e9on dedic\u00f2 il libretto dell'operetta \"Die gelbe Jacke\" a sua figlia.\nLa sua tomba si trova nel quartiere di Vienna Hietzing.Nel 1955 la via Viktor-Leon a Vienna-Hietzing fu nominata in suo onore.\nA causa delle sue origini ebraiche, le sue propriet\u00e0 furono confiscate dai Nazisti dopo l'annessione dell'Austria nel 1938. Mor\u00ec di stenti, in clandestinit\u00e0, nel 1940 all'et\u00e0 di 82 anni."}
{"id": "3325560", "revid": "339392", "url": "https://it.wikipedia.org/wiki?curid=3325560", "title": "Daimyo (Naruto)", "text": ""}
{"id": "3325567", "revid": "98077", "url": "https://it.wikipedia.org/wiki?curid=3325567", "title": "Haeresium pravitatem", "text": ""}
{"id": "3325572", "revid": "98077", "url": "https://it.wikipedia.org/wiki?curid=3325572", "title": "Ad Abolendam", "text": ""}
{"id": "3325575", "revid": "111710444", "url": "https://it.wikipedia.org/wiki?curid=3325575", "title": "Vergine in gloria e santi", "text": "La Vergine in gloria e santi \u00e8 un dipinto a olio su tavola (350x225 cm) di Giovanni Bellini, databile al 1510-1515 circa e conservato nelle Gallerie dell'Accademia di Venezia.\nStoria.\nL'opera mostra evidenti gli stilemi dell'ultima fase dell'arte di Bellini. Venne dipinta, probabilmente con l'ausilio della bottega, per la chiesa di Santa Maria degli Angeli a Murano. Dopo essere stata trasferita nella vicina chiesa di San Pietro Martire fu infine destinata alle Gallerie dell'Accademia.\nLa pala mostra affinit\u00e0 con la \"Pala di Asolo\" di Lorenzo Lotto, di qualche anno anteriore, dimostrando la continua evoluzione dell'artista e la sua capacit\u00e0 di recepire le novit\u00e0 anche da artisti pi\u00f9 giovani di lui.\nDescrizione e stile.\nLa tavola presenta l'iconografia dell'Assunzione della Vergine, con la statuaria Maria, raffigurata in et\u00e0 giovane, che sembra ascendere sullo sfondo di un limpido paesaggio di colline e castelli tra qualche cherubino e serafino mimetizzato tra le nubi.\nAl posto dei tradizionali apostoli si trova, per\u00f2, un gruppo di otto santi in estasi, che fa piuttosto pensare a un'apparizione in gloria di Maria, e che sono rappresentati su una specie di terrazza con pavimento a scacchiera, separata dal paesaggio tramite un parapetto. Lo spazio in cui \u00e8 collocato il gruppo dei santi ricorda la Pala di Castelfranco. Vi si riconoscono: Marco, Giovanni evangelista, Luca, Francesco d'Assisi (col saio e le stimmate), Ludovico di Tolosa (il vescovo giovane), Antonio Abate (col bastone), Agostino e Giovanni Battista. \nTali rappresentazioni divennero diffuse come esaltazione dell'Immacolata concezione.\nIl paesaggio mostra l'effetto di una luce chiara che fonde, tramite il pulviscolo atmosferico, i soggetti e lo sfondo, secondo la tecnica del tonalismo. I cavalieri e il pastore sono forse due simboli di vita attiva e vita contemplativa."}
{"id": "3325576", "revid": "383470", "url": "https://it.wikipedia.org/wiki?curid=3325576", "title": "Viktor L\u00e9on", "text": ""}
{"id": "3325577", "revid": "49980", "url": "https://it.wikipedia.org/wiki?curid=3325577", "title": "Cartiera Papale", "text": ""}
{"id": "3325579", "revid": "729019", "url": "https://it.wikipedia.org/wiki?curid=3325579", "title": "Isola di la Cappe", "text": "L'isola di la Cappe era un'isola situata sul Rodano a 1,5\u00a0km a valle della citt\u00e0 di Arles, oggi scomparsa come tale.\nGeografia.\nL'isola fu per lungo tempo, fino al XIII secolo, il punto di diffluenza di un ramo del Rodano chiamato \"Rodano di Albaron\": ancora visibile su un disegno del XIX secolo, quest'isola, ricca di storia, \u00e8 ormai attaccata alla riva destra del fiume.\nStoria.\nNel IV secolo l'arcivescovo di Arles sant'Ilario vi fond\u00f2 un monastero ove San Cesario, chiamatovi da Eonio di Arles, risied\u00e9 come abate tra il 499 ed il 502 circa.\nL'isola sub\u00ec le devastazioni conseguenti le invasioni dell'VIII e del IX secolo, anche se una mappa dell'824, a fine rinascita carolingia, la mostra come abitata ed utilizzata. Ivi il conte Leibulfo di Provenza fond\u00f2, nel IX secolo, l'abbazia di \"Saint-Andr\u00e9 de la Cappe\". Essa venne tuttavia nuovamente lottizzata da capo dal X secolo e nel 1142 il conte Alfonso Giordano di Tolosa, attorniato dai signori provenzali e della Linguadoca, vi sottoscrisse un documento che restituiva alcuni beni al monastero di Sant'Andrea situato sull'isola. Verso il 1200 sull'isola vi erano abitazioni, due chiese e un castello, appartenente alla famiglia arlesiana dei Porcelet. Nel 1209, durante la prima crociata albigese, il legato pontificio ordin\u00f2 la distruzione di questa fortezza arlesiana."}
{"id": "3325582", "revid": "36426", "url": "https://it.wikipedia.org/wiki?curid=3325582", "title": "Assunta (Giovanni Bellini)", "text": ""}
{"id": "3325583", "revid": "1442080", "url": "https://it.wikipedia.org/wiki?curid=3325583", "title": "Ruth Flowers", "text": "Biografia.\nUn'infanzia musicale.\nRuth Flowers nacque in una famiglia in cui la musica costituiva il pane quotidiano: suo padre era un tenore, entrambi i fratelli erano pianista / violinista / controtenore, bassista, chitarrista / pianista / violinista, e la sorella pianista / organista. Ruth ebbe quindi la sua prima esperienza fin da giovanissima avvicinandosi al canto.\nUna vita di viaggi.\nDopo essersi sposata e aver dato alla luce un figlio, Ruth si trasfer\u00ec con il marito in Portogallo dove avrebbero trascorso i successivi 10 anni.\nUna volta morto il marito, torn\u00f2 alla sua terra natia nel sud dell'Inghilterra.\nPur dedicandosi a diversi progetti fotografici di suo interesse, sentiva che le mancava ancora qualcosa.\nRuth ha sempre pensato che l'et\u00e0 non \u00e8 una buona scusa per rinunciare ai propri desideri e ai propri progetti.\nCome prova della sua determinazione, a 57 anni compiuti, partecip\u00f2 alla Maratona di Londra portandola a termine.\nLa rivelazione.\nRuth Flowers fu invitata al compleanno del nipote che si sarebbe svolto in un Club. Sulle prime ebbe qualche difficolt\u00e0 poich\u00e9 il buttafuori, data l'et\u00e0 dell'invitata, era riluttante a lasciarla entrare; senza demordere ed insistendo un po' , Ruth riusc\u00ec ad entrare alla festa.\nSubito infervorata dalla vivace ed energetica atmosfera che le ricordava la sua giovinezza, la Flowers si mise a scherzare con il nipote sostenendo che anche lei avrebbe potuto diventare un DJ.\nQualche giorno dopo Ruth conferm\u00f2 al nipote che aveva effettivamente preso seriamente tale idea nata per gioco.\nFu dunque presentata ad un giovane produttore francese, Aur\u00e9lien Simon, il cui progetto musicale aveva colpito la donna.\nSimon le fece conoscere il mondo della musica elettronica, l'aiut\u00f2 ad apprendere tutte le tecniche necessarie per poter diventare un DJ e soprattutto contribu\u00ec a crearle un'immagine pubblica.\nApprese le tecniche di base, Ruth cominci\u00f2 a sviluppare il suo stile e la sua tecnica personali; influenzata da alcuni dei suoi artisti preferiti, tra cui Freddie Mercury.\nIl suo primo concerto si tenne di fronte a molte celebrit\u00e0 del calibro di Lenny Kravitz e Mariah Carey, durante il Festival di Cannes 2009 presso \"Villa Murano\"; in seguito si esib\u00ec al Queen Club di Parigi, il 28 e il 29 gennaio 2010.\nIl suo primo singolo \"Still Rocking\" \u00e8 uscito il 5 luglio 2010."}
{"id": "3325593", "revid": "438678", "url": "https://it.wikipedia.org/wiki?curid=3325593", "title": "Pesaro (famiglia)", "text": "I Pesaro furono una famiglia patrizia veneziana, annoverata fra le cosiddette \"Case Nuove\". Nella seconda met\u00e0 del secolo XVII diedero alla Repubblica un doge, Giovanni Pesaro.\nStoria.\nLe origini di questa famiglia, presente a Venezia almeno dagli inizi del XIII secolo, risalgono molto probabilmente all'omonima citt\u00e0 medio adriatica o, secondo un'altra teoria genealogica, alla famiglia Palmieri di Fano, citt\u00e0 limitrofa a Pesaro. La storia di entrambe le citt\u00e0 \u00e8 legata ai domini delle famiglie Montefeltro e Malatesta.\nI Pesaro furono tra le casate comprese nella Serrata del Maggior Consiglio del 1297. Numerosi furono i membri illustri, tra i quali ammiragli, magistrati, alti prelati e letterati. Al nome dei Pesaro \u00e8 legata una celebre pala d'altare dipinta dal Tiziano e attualmente conservata presso la basilica di Santa Maria Gloriosa dei Frari: la \"Pala Pesaro\"."}
{"id": "3325599", "revid": "62743827", "url": "https://it.wikipedia.org/wiki?curid=3325599", "title": "Stazione meteorologica di Foggia Centro", "text": ""}
{"id": "3325602", "revid": "1305772", "url": "https://it.wikipedia.org/wiki?curid=3325602", "title": "No Mercy", "text": "No Mercy, che in lingua inglese significa \"nessuna piet\u00e0\", pu\u00f2 riferirsi a:"}
{"id": "3325605", "revid": "767487", "url": "https://it.wikipedia.org/wiki?curid=3325605", "title": "Manor House (Londra)", "text": "Manor House \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross.\nIl quartiere prende il nome da un'antica taverna realizzata nell'Ottocento nel pi\u00f9 antico maniero dei Brownswood, poi demolita nel 1930 e sostituita da un edificio pi\u00f9 moderno.\nDopo la Seconda guerra mondiale il quartiere \u00e8 stato oggetto di un ampio rinnovamento basato sull'edilizia pubblica. Nel quartiere si trova una stazione Manor House della Metropolitana di Londra sulla Piccadilly line."}
{"id": "3325614", "revid": "486946", "url": "https://it.wikipedia.org/wiki?curid=3325614", "title": "Cena nella casa di Levi", "text": ""}
{"id": "3325616", "revid": "332944", "url": "https://it.wikipedia.org/wiki?curid=3325616", "title": "David Moeller", "text": ""}
{"id": "3325617", "revid": "371529", "url": "https://it.wikipedia.org/wiki?curid=3325617", "title": "Rappresentazione di Heisenberg", "text": "In fisica, la rappresentazione di Heisenberg \u00e8 una formulazione della meccanica quantistica in cui gli operatori (osservabili e altri) sono dipendenti dal tempo, mentre gli stati quantici ne sono indipendenti. Questa formulazione contrasta con la rappresentazione di Schr\u00f6dinger nella quale gli operatori sono costanti e gli stati evolvono nel tempo. I due modelli differiscono solo per un cambio di base rispetto alla dipendenza temporale. La rappresentazione di Heisenberg \u00e8 la formulazione della meccanica delle matrici in una base arbitraria, nella quale l'operatore hamiltoniano non \u00e8 necessariamente diagonale.\nDettagli matematici.\nNella rappresentazione di Heisenberg della meccanica quantistica lo stato quantico formula_1 non cambia con il tempo, mentre un'osservabile \"A\" \u00e8 tale da soddisfare\ndove \"H\" \u00e8 un operatore hamiltoniano e [\u00b7,\u00b7] \u00e8 un commutatore di H e \"AH\". In qualche senso, la rappresentazione di Heisenberg \u00e8 pi\u00f9 naturale e fondamentale di quella di Schr\u00f6dinger, specialmente per quanto riguarda le teorie relativistiche.\nQuest'approccio ha una similarit\u00e0 nella fisica classica: sostituendo il commutatore della formula con le parentesi di Poisson, l'equazione di Heisenberg diviene una formulazione generale dell'equazione Hamiltoniana.\nPer il teorema di Stone-von Neumann, la rappresentazione di Heisenberg e quella di Schr\u00f6dinger sono unitariamente equivalenti.\nDerivazione dell'equazione di Heisenberg.\nIl valore atteso di un osservabile A (che \u00e8 un operatore lineare hermitiano) per uno stato formula_3 \u00e8 dato da:\nDall'equazione di Schr\u00f6dinger\ndove \"H\" \u00e8 un operatore hamiltoniano indipendente dal tempo ed \u0127 \u00e8 la costante di Planck divisa per \"2\u00b7\u03c0\", segue:\nDefinendo,\nsegue (differenziando seguendo la regola di Leibniz):\nSi noti che formula_9 \u00e8 la derivata parziale rispetto al tempo di A e non di A(t).\nL'ultimo passaggio \u00e8 valido in quanto formula_11 commuta con \"H\". Da questa relazione si ha l'equazione di Heisenberg:\ndove [\"X\",\u00a0\"Y\"] \u00e8 il commutatore dei due operatori ed \u00e8 definito come [\"X\",\u00a0\"Y\"] := \"XY\"\u00a0\u2212\u00a0\"YX\".\nRelazioni dei commutatori.\nNaturalmente, le relazioni che esplicitano i commutatori sono differenti dalla rappresentazione di Schr\u00f6dinger a causa della dipendenza del tempo degli operatori. Ad esempio, si considerino gli operatori formula_13 e formula_14. L'evoluzione temporale di questi operatori dipende dall'operatore hamiltoniano del sistema. Per l'oscillatore armonico monodimensionale si ha:\nL'evoluzione degli operatori di posizione e momento \u00e8 data da:\nRisolvendo rispetto alle seguenti condizioni iniziali:\nsi ha:\nOra si possono esplicitare i commutatori:\nPer formula_25, si ottengono le relazioni di commutazione canoniche formula_26."}
{"id": "3325618", "revid": "767487", "url": "https://it.wikipedia.org/wiki?curid=3325618", "title": "Manfred Kaiser", "text": "Carriera.\nGioc\u00f2 per Wismut Gera (in precedenza Motor Gera) e SC Wismut Karl-Marx-Stadt (divenuto Wismut Aue a partire dal 1963). Con quest'ultima squadra vinse per quattro volte il campionato (1955, 1956, 1957, 1959) ed una volta la coppa nazionale (1954-1955). Fu nel 1963 il primo giocatore ad esser nominato calciatore tedesco-orientale dell'anno."}
{"id": "3325623", "revid": "339392", "url": "https://it.wikipedia.org/wiki?curid=3325623", "title": "Sant'Aidano", "text": ""}
{"id": "3325629", "revid": "125278069", "url": "https://it.wikipedia.org/wiki?curid=3325629", "title": "Egospotami (fiume)", "text": "L'Egospotami, chiamato anche Aegospotami o Aigospotamoi (in greco antico, \u1f08\u03b9\u03b3\u1f78\u03c2 \u03c0\u03bf\u03c4\u03b1\u03bc\u03bf\u03af, in italiano \"Fiumi della Capra\"), in seguito chiamato Karakova in turco e oggi Cumali \u00e8 un piccolo fiume a regime torrentizio situato nella Penisola di Gallipoli, anticamente chiamata Chersoneso tracico e che sbocca nello stretto dei Dardanelli, anticamente chiamato Ellesponto. \nNei pressi del fiume sorgeva la citt\u00e0 di Cissa, la citt\u00e0 chiamata anche Kissa o Kressa fu fondata nel IV secolo a.C., molto presto fu ridenominata col nome del fiume, Aigospotamoi: la citt\u00e0 non esiste pi\u00f9, sul luogo dove si ritiene sorgesse oggi c'\u00e8 il villaggio di Cumal\u00fdk\u00f6y.\nEventi storici.\nSecondo quanto scritto nel capitolo LIX del secondo libro della Storia naturale di Plinio il Vecchio, Anassagora di Clazomene avrebbe descritto la caduta avvenuta durante il secondo anno della 78\u00aa Olimpiade (467 a.C.) di una grande pietra dal cielo nei pressi dell'Egospotami: si tratt\u00f2 in effetti della caduta di una grande meteorite oggi scomparsa.\nAlla foce dell'Egospotami si svolse nell'agosto 405 a.C. la Battaglia di Egospotami durante la quale Lisandro distrusse la flotta ateniense, determinando cos\u00ec la fine della guerra del Peloponneso."}
{"id": "3325633", "revid": "287204", "url": "https://it.wikipedia.org/wiki?curid=3325633", "title": "Keizo Miura", "text": ""}
{"id": "3325634", "revid": "287204", "url": "https://it.wikipedia.org/wiki?curid=3325634", "title": "No Mercy (album)", "text": ""}
{"id": "3325636", "revid": "287204", "url": "https://it.wikipedia.org/wiki?curid=3325636", "title": "Noel Park", "text": "Noel Park \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross.\nIl quartiere \u00e8 uno dei pi\u00f9 fulgidi esempi di edilizia pianificata al mondo, essendo stato infatti costruito dal nulla nel tardo Ottocento dalla \"Societ\u00e0 degli Artigiani, dei Lavoratori e dell'Edilizia Pubblica\". Fu concepito sulla base della tipica architettura edilizia inglese, ed esplose dopo essere stato raggiunto dalla metropolitana nel 1932. Pesantemente danneggiato dagli attacchi delle V2 naziste durante la guerra, fu di conseguenza largamente ricostruito nel dopoguerra."}
{"id": "3325639", "revid": "287204", "url": "https://it.wikipedia.org/wiki?curid=3325639", "title": "Doris Eaton", "text": "Biografia.\nAttrice di teatro e poi anche di cinema (nella sua carriera ha girato una dozzina di film), Doris Eaton Travis era una delle famose \"Ziegfeld Girls\". Inizi\u00f2 la sua carriera artistica da bambina, debuttando a Broadway all'et\u00e0 di 13 anni insieme alle sorelle Mary e Pearl. L'anno seguente, nel 1918, entr\u00f2 a far parte delle Ziegfeld Follies, la pi\u00f9 giovane tra le ragazze della famosa rivista, apparendo nelle edizioni del 1918, 1919 e 1920. Nel 1919, entr\u00f2 anche nel cast delle \"Midnight Frolics\". Doris non fu l'unica della famiglia Eaton ad apparire sul palcoscenico: nel 1922, lavorarono insieme in un'edizione delle Follies anche i fratelli Mary, Pearl, Doris, Joe e il piccolo Charles.\nNegli anni venti e trenta, Doris recit\u00f2 sia per il teatro che per il cinema. \nQuando la sua carriera cominci\u00f2 a declinare, lavor\u00f2 come maestra di ballo, diventando molto nota a Detroit con le sue apparizioni televisive in una tv locale. Lavor\u00f2 per tre decenni insieme a Arthur Murray. Poi si ritir\u00f2 insieme al marito in un ranch, dove allevavano cavalli.\nNegli ultimi anni, Doris Eaton Travis fu riscoperta dal pubblico come l'ultima sopravvissuta delle Ziegfeld Girl. Venne intervistata da documentaristi e scrittori. Partecip\u00f2, inoltre, a uno spettacolo di beneficenza di Broadway contro l'AIDS."}
{"id": "3325640", "revid": "2006282", "url": "https://it.wikipedia.org/wiki?curid=3325640", "title": "Northumberland Park", "text": "Northumberland Park \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross.\n\u00c8 servito dall'omonima stazione ferroviaria."}
{"id": "3325642", "revid": "119043019", "url": "https://it.wikipedia.org/wiki?curid=3325642", "title": "Accomandigia", "text": "Il termine Accomandigia (variante: \"raccomandigia\"), derivante da commenda, era usato in Toscana e in Romagna e si applicava, soprattutto in diritto pubblico per indicare il riconoscimento di un'autorit\u00e0 superiore fondato su espliciti rapporti di sudditanza o di protettorato e rappresentanza estera. A volte ci\u00f2 era dissimulato da forme pattizie. Numerosi furono i casi di feudi imperiali autonomi affidati in accomandigia ai granduchi di Toscana o ai duchi di Modena.\nRomagna.\nPer la Romagna \u00e8 nota l'accomandigia della contea di Dovadola al Comune di Forl\u00ec, nel 1255.\nToscana.\nIn particolare si ricordano i feudi della Lunigiana in accomandigia toscana:"}
{"id": "3325643", "revid": "984922", "url": "https://it.wikipedia.org/wiki?curid=3325643", "title": "Stazione meteorologica di Candela", "text": "La stazione meteorologica di Candela \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale relativa alla localit\u00e0 di Candela.\nCaratteristiche.\nLa stazione meteorologica si trova nell'Italia meridionale, in Puglia, in provincia di Foggia, nel comune di Candela, a 521 metri s.l.m. e alle coordinate geografiche .\nDati climatologici 1951-1980.\nIn base alla media del periodo 1951-1980, effettivamente elaborata tra il 1952 e il 1975 e non dissimile a quella del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a +5,6 \u00b0C; quella del mese pi\u00f9 caldo, agosto, \u00e8 di +23,6 \u00b0C.\nLe precipitazioni medie annue fanno registrare il valore di 419\u00a0mm, con marcato minimo in estate ma comunque modeste in ogni stagione."}
{"id": "3325649", "revid": "37401", "url": "https://it.wikipedia.org/wiki?curid=3325649", "title": "Super Rugby 2011", "text": "Il Super Rugby 2011 (o Super 15 2011) fu la 16\u00aa edizione del Super Rugby SANZAR, torneo professionistico di rugby a 15 che si disputa su base annuale tra squadre di club delle federazioni australiana, neozelandese e sudafricana.\nSi trattava del primo torneo con tale nome: fino all'edizione 2010 esso si chiamava Super 14 (e, prima di allora, Super 12).\nDa tale edizione fu, infatti, ammessa una quindicesima formazione, i Melbourne Rebels, squadra professionistica australiana, portando cos\u00ec ogni Federazione ad avere cinque club ciascuna nella competizione.\nCi\u00f2 comport\u00f2 modifiche nel torneo, non pi\u00f9 a girone unico con gare di sola andata, ma con una formula che prevede che ogni squadra incontri tutte quelle del suo Paese due volte (andata e ritorno), quattro squadre di un Paese in casa propria e altre quattro del terzo Paese fuori casa, per un totale di 16 incontri pi\u00f9 due \"bye\" corrispondenti a 8 punti in classifica.\nAi \"playoff\" furono ammesse sei squadre, rispettivamente la prima classificata di ogni \"conference\" e le tre squadre a seguire con i migliori punteggi, indipendentemente dalla posizione in classifica nella propria \"conference\".\nVincitori del torneo furono gli australiani Reds, \"franchise\" di Brisbane, nel Queensland, che battendo in casa 18-13 i neozelandesi Crusaders si aggiudicarono il loro primo titolo dell'epoca professionistica; in precedenza avevano vinto due titoli della progenitrice di tale manifestazione, il dilettantistico Super 10.\nIn tale edizione di torneo, l'incontro della seconda giornata tra Hurricanes e Crusaders fu dichiarato nullo e terminato sul pareggio per 0-0 a causa del terremoto che colp\u00ec Christchurch il 22 febbraio, che costrinse i Crusaders ad annullare la trasferta a Wellington."}
{"id": "3325654", "revid": "339392", "url": "https://it.wikipedia.org/wiki?curid=3325654", "title": "Eberardo II, conte di W\u00fcrttemberg", "text": ""}
{"id": "3325656", "revid": "599013", "url": "https://it.wikipedia.org/wiki?curid=3325656", "title": "Ali Kemal Denizci", "text": "Carriera.\nIn carriera vinse per tre volte il campionato turco (1976, 1977, 1982). Dopo il ritiro intraprese una lunga carriera da dirigente."}
{"id": "3325657", "revid": "76963", "url": "https://it.wikipedia.org/wiki?curid=3325657", "title": "Tom Amandes", "text": "Biografia.\nTom Amandes nasce a Richmond nell'Illinois, sesto di undici fratelli. Ha iniziato a recitare gi\u00e0 in giovane et\u00e0, esibendosi a casa con i suoi fratelli e recitando nelle produzioni scolastiche. Si \u00e8 diplomato alla Crystal Lake Central High School e nel 1981, dopo essersi laureato alla The Goodman School of Drama della DePaul University, si un\u00ec ad una compagnia teatrale di Chicago come apprendista. \u00c8 apparso in numerose produzioni al Court Theatre e al Body Politic Theatre.\nCarriera.\nLa carriera dell'attore inizia nel 1987 partecipando ad un episodio della serie televisiva \"Sable\". Dopo qualche anno di inattivit\u00e0, nel 1992 partecipa nel ruolo di un cameriere al suo primo film cinematografico \"Linea diretta - Un'occasione unica\".\nNel 1993 ottiene il suo primo ruolo importante, entra infatti a far parte del cast principale della serie televisiva \"The Untouchables\" nel ruolo di Eliot Ness. La serie \u00e8 finita nel 1994 e Amandes \u00e8 apparso in tutti gli episodi prodotti. Da quel momento in poi \u00e8 iniziato ad apparire soprattutto come guest star in molte serie televisive, tra le quali vanno ricordate \"Murphy Brown\", \"Pappa e ciccia\", \"Sisters\", \"The Pursuit of Happiness\" (in cui recita accanto a Brad Garrett e Larry Miller), \"Dalla Terra alla Luna\" (in cui recita nel ruolo dell'astronauta Harrison \"Jack\" Schmitt), \"Seven Days\", \"E.R. - Medici in prima linea\", \"JAG - Avvocati in divisa\", \"The King of Queens\", \"The Practice - Professione avvocati\", \"New York Police Department\", \"The Guardian\" e \"Spin City\".\nNel 2002 ottiene il ruolo per cui \u00e8 maggiormente ricordato dal grande pubblico, quello di Harold \"Hal\" Abbott della serie televisiva drammatica \"Everwood\". La serie ha avuto un ottimo successo ed \u00e8 terminata nel 2006 dopo quattro stagioni.\nDopo aver partecipato sempre come guest star in altre serie televisive, tra il 2008 e il 2009 recita nel ruolo ricorrente dell'avvocato Martin Posner nella serie tellevisiva \"Eli Stone\" in cui recita accanto a Jonny Lee Miller e Victor Garber. Attualmente \u00e8 impegnato nella serie televisiva \"Parenthood\" nel ruolo ricorrente del Dr. Pelikan.\nOltre alle serie televisive Tom Amandes \u00e8 apparso anche in alcuni film tra cui bisogna ricordare \"Spy\" (1996), \"Due gemelle per un pap\u00e0\" (1998), \"Bangkok, senza ritorno\" (1999), \"Live from Baghdad\" (2002) e \"Quel che resta di mio marito\" (2006)."}
{"id": "3325658", "revid": "38149556", "url": "https://it.wikipedia.org/wiki?curid=3325658", "title": "Ali Cemal", "text": ""}
{"id": "3325659", "revid": "287204", "url": "https://it.wikipedia.org/wiki?curid=3325659", "title": "San Girolamo penitente (Lotto Parigi)", "text": "San Girolamo penitente \u00e8 un dipinto a olio su tavola (48x40 cm) di Lorenzo Lotto, databile al 1506 circa e conservato nel Museo del Louvre a Parigi. L'opera \u00e8 firmata (\"Lotus\") e datata, ma l'ultima cifra (\"150.\") \u00e8 illeggibile.\nStoria.\nL'opera viene tradizionalmente riferita al periodo trevigiano dell'artista, magari commissionata dal vescovo Bernardo de' Rossi come tavola per la devozione personale. Un inventario del 1510 dimostra infatti che il prelato possedesse un \"San Girolamo\", ma non \u00e8 possibile stabilire con certezza che si tratti di questa opera. Tra le varie ipotesi si \u00e8 anche pensato che la tavola fosse il coperto di un ritratto, per\u00f2 senza riscontri documentabili.\nLa storia sicuramente nota del dipinto ha inizio solo nel 1814, quando era nelle collezioni del cardinale Fesch.\nDescrizione e stile.\nSan Girolamo fu oggetto di frequente devozione durante il Rinascimento, quale modello di sapienza cristiana e ascesi, in cui si riconoscevano gli intellettuali umanisti. A Venezia ad esempio l'iconografia del \"San Girolamo penitente\" venne usata almeno due volte da Giovanni Bellini e quattro da Lotto.\nIl \"San Girolamo\" del Lotto viene di solito messo in relazione a una stampa di D\u00fcrer del 1496, dallo schema compositivo simile, e anche la colorazione, intonata a cupi toni crepuscolari, accesi dai bagliori nella vegetazione inquietante e incombente, rimanda all'influenza della scuola del Danubio. Il santo \u00e8 infatti immerso in un paesaggio aspro e disabitato, tra ripidi speroni rocciosi, movimentando la composizione lungo linee diagonali. A modelli tedeschi si rifanno anche l'attenzione minuziosa al dettaglio e il senso grafico delle superfici rocciose, tratteggiate finemente.\nIl santo, avvolto solo da un telo rosato, regge con una mano il crocifisso e con l'altro la pietra con cui era solito battersi il petto in segno di penitenza. Vicino a lui sta anche un libro, simbolo della sua traduzione della \"Vulgata\", mentre il tipico leone addomesticato si affaccia mansueto a sinistra, nell'ombra."}
{"id": "3325664", "revid": "1782831", "url": "https://it.wikipedia.org/wiki?curid=3325664", "title": "Robert Guillaume", "text": "Con una carriera di oltre cinquanta anni passata tra teatro, cinema e televisione, Guillaume deve la sua notoriet\u00e0 principalmente al ruolo di Isaac Jaffe in \"Sports Night\" ed a quello del maggiordomo Benson DuBois, che interpret\u00f2 sia nella soap opera \"Bolle di sapone\" che nel relativo spin-off, il telefilm \"Benson\" e che gli valse due Emmy Award, una nel 1979 (per la soap opera) ed una nel 1985 (per il telefilm). Era la voce originale del mandrillo Rafiki ne \"Il re leone\". Vinse un Grammy Award anche nel 1995 per la versione audiobook de \"Il re leone.\"\nBiografia.\nNacque a St. Louis, Missouri come Robert Williams da una madre con problemi di alcolismo che poi abbandon\u00f2 la famiglia. Robert ed i suoi numerosi fratelli furono cos\u00ec cresciuti dalla nonna, Jeannette Williams. Studi\u00f2 alla Saint Louis University ed alla Washington University e poi fece il servizio militare nelle file dell'esercito americano. In seguito intraprese la carriera di attore, adottando il cognome d'arte \"Guillaume,\" che altro non era che la traduzione francese del suo cognome reale.\nCarriera.\nTeatro.\nAbbandonata l'universit\u00e0, Guillaume entr\u00f2 al Karamu Players di Cleveland, il pi\u00f9 antico teatro afro-americano degli Stati Uniti, dove recit\u00f2 in commedie musicali ed in opere. Nel 1959 fece una tourn\u00e9e mondiale con il musical di Broadway \"Free and Easy\". Il suo debutto a Broadway lo fece con \"Kwamina\" nel 1961. Tra gli altri lavori teatrali si annoverano \"Golden Boy\" (con Sammy Davis Jr.), \"Tambourines to Glory\", \"Guys and Dolls\" (per cui ricevette una nomination al Tony Award per la sua interpretazione di Nathan Detroit), \"Jacques Brel is Alive and Well and Living in Paris\" e \"Purlie!\". Lavor\u00f2 anche in \"Bambouche\" di Katherine Dunham ed in \"Fly The Blackbird\".\nNel 1964 interpret\u00f2 Sportin' Life in un revival di \"Porgy and Bess\" nel centro di New York. Negli stessi anni fu ingaggiato da Marcel Prawy per la stessa parte alla Wiener Volksoper di Vienna.\nGuillaume era cantante membro dei \"Robert de Cormier Singers\" e si esibiva in concerti ed in televisione. Registr\u00f2 anche un LP (Columbia CS9033) dal titolo \"Just Arrived\" come membro dei \"Pilgrims\", un trio folk con Angeline Butler e Millard Williams. Il produttore della Columbia Tom Wilson aveva intenzione di fare dei Pilgrims una risposta al popolare trio folk \"Peter, Paul and Mary\". Nei primi mesi del 1964 i Pilgrims avevano gi\u00e0 registrato diversi brani e Wilson cercava quello giusto da far diventare il primo singolo del gruppo quando l'allora sconosciuto cantautore Paul Simon arriv\u00f2 per un incontro con Wilson per presentare la sua ultima canzone, \"The Sound of Silence\". A Wilson piacque il brano e gli fece registrare un demo da far eseguire ai Pilgrims, ma quando sent\u00ec di persona Simon cantare il brano con il suo amico Art Garfunkel alla fine decise di firmare un contratto discografico con loro due, anzich\u00e9 usarlo per i Pilgrims.\nNel 1988, negli ultimi anni della sua carriera teatrale, sostitu\u00ec Michael Crawford nel ruolo di protagonista del musical \"The Phantom of the Opera\".\nTelevisione.\nGuillaume \u00e8 stato guest star di numerose sitcom, tra cui \"Good Times\", \"I Jefferson\", \"Sanford and Son\", \"Bayside School - Un anno dopo\", \"Willy, il principe di Bel-Air\", \"Tutti al college\" e \"8 semplici regole\". Guillaume interpret\u00f2 anche il dottor Franklin nel sesto episodio (\"Lettere a catena\") della sesta stagione di \"Arcibaldo\", con un timido riferimento alla serie \"Marcus Welby, M.D.\" in cui era apparso nel 1970. Il suo debutto come personaggio fisso fu invece nella soap-opera della ABC \"Bolle di sapone\", in cui interpret\u00f2 il maggiordomo Benson dal 1977 al 1979. Guillaume prosegu\u00ec ad interpretare il personaggio nello spin-off \"Benson\" dal 1979 al 1986.\nNel 1985 compar\u00ec nella miniserie televisiva \"Nord e Sud\" nei panni del leader degli abolizionisti Fredrick Douglass, fuggito dalla schiavit\u00f9 e diventato guida del movimento contro la schiavit\u00f9 prima della Guerra Civile Americana.\nInterpret\u00f2 anche il consulente matrimoniale Edward Sawyer nella serie di 13 puntate \"The Robert Guillaume Show\" (1989), il detective Bob Ballard in \"Pacific Station\" (1991-1992) ed il produttore televisivo Isaac Jaffe nel tanto breve quanto acclamato dalla critica \"Sports Night\" (1998\u20132000) di Aaron Sorkin. Il 14 gennaio 1999, durante le riprese di un episodio dell'ultima stagione, Guillaume ebbe un ictus. Si riprese ed anche nella finzione il suo personaggio fu rappresentato come reduce da un ictus.\nLa sua ultima apparizione in TV fu durante la quinta stagione del reality \"\"\nDoppiaggio.\nLa sua voce fu utilizzata in diverse serie televisive come \"Capitan Planet e i Planeteers\", \"Fish Police\" e \"\". Prest\u00f2 la voce anche a Rafiki nel film \"Il re leone\" e nei relativi sequel e spin-off. Doppi\u00f2 Nasotozzo in \"Alla ricerca della Valle Incantata\". Era anche la voce di Eli Vance nel videogioco \"Half-Life 2\" (2004) e nei suoi sequel.\nVita privata e morte.\nRobert Peter Williams si spos\u00f2 due volte: nel 1955 spos\u00f2 Marlene Williams da cui ebbe due figli, Jacques e Kevin. Nonostante Guillaume non abbia mai trascurato il suo lavoro da attore, il matrimonio dur\u00f2 quasi trent'anni, fino al divorzio nel 1984. Jacques mor\u00ec il 3 dicembre 1990, all'et\u00e0 di 33 anni, in seguito a complicazioni legate all'AIDS.\nNel 1986 si spos\u00f2 con la produttrice Donna Brown, dalla quale ha avuto una figlia, Rachel (1990), anch'essa attrice.\nDivenne padre di altre due figlie, che furono per\u00f2 cresciute dalle rispettive madri: Patricia, nata nel 1950, e Melissa, nata nel 1980.\nNel 1999 Guillaume ebbe un ictus mentre stava lavorando a \"Sports Night\" presso i Walt Disney Studios di Burbank, in California. L'ictus fu lieve e gli procur\u00f2 danni relativamente leggeri e pochi effetti sulla parola. Dopo sei settimane in ospedale, si sottopose a terapia riabilitativa.\nGuillaume \u00e8 morto il 24 ottobre 2017 all'et\u00e0 di 89 anni di tumore alla prostata nella sua casa di Los Angeles.\nOnorificenze.\nGuillaume ha una stella nella Saint Louis Walk of Fame. Il 28 novembre 1984 Guillaume ricevette una stella anche nella Hollywood Walk of Fame per la sua carriera nell'industria televisiva."}
{"id": "3325668", "revid": "767487", "url": "https://it.wikipedia.org/wiki?curid=3325668", "title": "La capra Penelope", "text": "La capra Penelope (\"Angora Love\") \u00e8 una comica muta del 1929 diretta da Lewis R. Foster interpretata da Laurel &amp; Hardy.\nQuesto \u00e8 l'ultimo film muto che la coppia gir\u00f2 prima di passare completamente ai film sonori.\nTrama.\nUna capra scappa dal padrone e si avvicina a due passanti, Stanlio e Ollio, ai quali si affeziona. L'animale li segue cos\u00ec fino a casa e i due sono costretti a tenerla nascosta dal padrone che essi disturberanno molte volte coi rumori che faranno per badare alla capra, facendolo arrabbiare. Dato il cattivo odore che la capra emana, Stanlio e Ollio le fanno un bagno. Mentre la lavano, visto che l'acqua penetra nell'appartamento sottostante dove c'\u00e8 il padrone di casa, questo entra nell'appartamento di Stanlio e Ollio e li vede con la capra. Comincia una battaglia a secchiate d'acqua. Un poliziotto precedentemente chiamato dal padrone arriva. Dopo essersi preso la secchiata dal padrone (per sbaglio) lo arresta perch\u00e9 lo crede il ladro della capra. Nell'appartamento restano solo Stanlio e Ollio e da sotto il letto escono i cuccioli della capra che ha causato loro tanti pasticci."}
{"id": "3325669", "revid": "767487", "url": "https://it.wikipedia.org/wiki?curid=3325669", "title": "Sperduta", "text": "Sperduta \u00e8 un film muto italiano del 1910 diretto da Enrique Santos."}
{"id": "3325672", "revid": "767487", "url": "https://it.wikipedia.org/wiki?curid=3325672", "title": "Il Decamerone (film 1912)", "text": "Il Decamerone \u00e8 un film muto italiano del 1912 diretto e interpretato da Gennaro Righelli, il primo ad essere ispirato al \"Decameron\" di Giovanni Boccaccio (1353).\nIl film \u00e8 diviso in tre episodi:\nPrimo episodio.\nIl giovane e inesperto mercante Andreuccio giunge in una grande citt\u00e0 per comprare dei cavalli. Ma una nota e furba prostituta lo raggira, dicendogli di essere la sua sorellastra, concepita da un rapporto clandestino del padre con sua madre. Andreuccio si lascia ingannare e condurre in casa della donna, dove ben presto cade in una trappola di letame e viene derubato. Ma le disavventure del povero Andreuccio non sono finite perch\u00e9, fuggito di casa, incontra due ladri che si stavano recando in una chiesa vicina per spogliare di tutti i suoi beni la salma di un noto vescovo morto qualche giorno prima. Andreuccio per ripagarsi della sua perdita, acconsente, ed inoltre \u00e8 costretto, quando entra nel monastero, a calarsi nella tomba. Egli decide di tenersi l'anello vescovile per s\u00e9, mentre dona il resto ai ladri che, accorgendosi della mancanza del prezioso anello, lasciano Andreuccio dentro il sepolcro, chiudendocelo dentro. Poco dopo giungono altri banditi, guidati dal sagrestano di chiesa e Andreuccio, mordendo la coscia dell'uomo non appena apre la tomba, riesce a fuggire con l'anello tutto felice.\nSecondo episodio.\nUn noto conte della citt\u00e0 di Anguersa viene accusato falsamente di un delitto e quindi allontanato e spogliato di tutti i suoi beni. Fortunatamente i suoi due figli che ha lasciato ad istruire presso l'Inghilterra, imparano un mestiere e guadagnano molti soldi. Cos\u00ec il nobile uomo quando torna dalla sua prigionia viene assoldato dal re di Francia per una guerra e, fattosi onore, torna felice e ricco coi due figli.\nTerzo episodio.\nNell'ultima novella del film, i protagonisti sono un povero stalliere e una bella principessa. Tuttavia sebbene i due si amino, a causa della loro condizione economica e sociale molto diversa, dovranno rendersi conto della tetra realt\u00e0."}
{"id": "3325673", "revid": "486946", "url": "https://it.wikipedia.org/wiki?curid=3325673", "title": "Difesa Petrov", "text": ""}
{"id": "3325674", "revid": "767487", "url": "https://it.wikipedia.org/wiki?curid=3325674", "title": "La vita di una chanteuse", "text": "La vita di una chanteuse \u00e8 un film muto italiano del 1911 diretto da Gennaro Righelli.\nConosciuto anche con il titolo alternativo: \"Povera Dora!\""}
{"id": "3325677", "revid": "36426", "url": "https://it.wikipedia.org/wiki?curid=3325677", "title": "San Francesco riceve le stimmate e i Santi", "text": ""}
{"id": "3325678", "revid": "767487", "url": "https://it.wikipedia.org/wiki?curid=3325678", "title": "Il capriccio di un principe", "text": "Il capriccio di un principe \u00e8 un film muto italiano del 1913 diretto e interpretato da Gennaro Righelli."}
{"id": "3325679", "revid": "74801", "url": "https://it.wikipedia.org/wiki?curid=3325679", "title": "Niketa Calame", "text": "Biografia.\nNiketa Calame nasce a Los Angeles il 10 novembre del 1980 da Theodora Lamond (originaria di Los Angeles) e Norman Calame (originario di Kingston).\nAttrice dal 1993, inizia in alcuni film, tra cui \"Il re leone\"."}
{"id": "3325687", "revid": "767487", "url": "https://it.wikipedia.org/wiki?curid=3325687", "title": "Hussein il pirata", "text": "Hussein il pirata \u00e8 un film muto italiano del 1913 diretto e interpretato da Gennaro Righelli."}
{"id": "3325692", "revid": "767487", "url": "https://it.wikipedia.org/wiki?curid=3325692", "title": "Alla Capitale!", "text": "Alla Capitale! \u00e8 un film muto italiano del 1916 diretto da Gennaro Righelli."}
{"id": "3325693", "revid": "767487", "url": "https://it.wikipedia.org/wiki?curid=3325693", "title": "Robert Mocellini", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1965 (edizione tenutasi a St. Moritz, Svizzera) insieme ai suoi connazionali Nevio De Zordo, Italo De Lorenzo e Pietro Lesana\nNell'edizione l'oro and\u00f2 alla nazionale canadese."}
{"id": "3325694", "revid": "767487", "url": "https://it.wikipedia.org/wiki?curid=3325694", "title": "Nella citt\u00e0 eterna", "text": "Nella citt\u00e0 eterna \u00e8 un film muto italiano del 1916 diretto da Gennaro Righelli."}
{"id": "3325695", "revid": "767487", "url": "https://it.wikipedia.org/wiki?curid=3325695", "title": "Primo ed ultimo bacio", "text": "Primo ed ultimo bacio \u00e8 un film muto italiano del 1916 diretto da Gennaro Righelli."}
{"id": "3325697", "revid": "767487", "url": "https://it.wikipedia.org/wiki?curid=3325697", "title": "La fidanzata di Messina", "text": "La fidanzata di Messina \u00e8 un film muto italiano del 1911 diretto e interpretato da Gennaro Righelli."}
{"id": "3325699", "revid": "767487", "url": "https://it.wikipedia.org/wiki?curid=3325699", "title": "L'ombra che passa", "text": "L'ombra che passa \u00e8 un film muto italiano del 1917 diretto da Gennaro Righelli."}
{"id": "3325700", "revid": "767487", "url": "https://it.wikipedia.org/wiki?curid=3325700", "title": "Demonietto", "text": "Demonietto \u00e8 un film muto italiano del 1917 diretto da Gennaro Righelli."}
{"id": "3325701", "revid": "34060", "url": "https://it.wikipedia.org/wiki?curid=3325701", "title": "Ulises Saucedo", "text": "\u00c8 stato allenatore della nazionale di calcio della Bolivia nei mondiali di calcio del 1930, dove prest\u00f2 servizio anche come direttore di gara nella partita -, nonch\u00e9 come guardalinee nella finale fra gli stessi argentini e l' padrone di casa."}
{"id": "3325702", "revid": "53508", "url": "https://it.wikipedia.org/wiki?curid=3325702", "title": "Ulisses Saucedo", "text": ""}
{"id": "3325703", "revid": "767487", "url": "https://it.wikipedia.org/wiki?curid=3325703", "title": "Alessandro Bignozzi", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1971 (edizione tenutasi a Cervinia, Italia) insieme ai suoi connazionali Oscar Dandrea, Antonio Brancaccio e Renzo Caldara\nNell'edizione l'oro and\u00f2 alla nazionale svizzera."}
{"id": "3325704", "revid": "767487", "url": "https://it.wikipedia.org/wiki?curid=3325704", "title": "Il nipote d'America", "text": "Il nipote d'America \u00e8 un film muto italiano del 1917 diretto da Gennaro Righelli."}
{"id": "3325705", "revid": "767487", "url": "https://it.wikipedia.org/wiki?curid=3325705", "title": "Duecento all'ora", "text": "Duecento all'ora \u00e8 un film muto italiano del 1918 diretto da Gennaro Righelli."}
{"id": "3325707", "revid": "767487", "url": "https://it.wikipedia.org/wiki?curid=3325707", "title": "L'autunno dell'amore", "text": "L'autunno dell'amore \u00e8 un film muto italiano del 1918 diretto da Gennaro Righelli."}
{"id": "3325710", "revid": "767487", "url": "https://it.wikipedia.org/wiki?curid=3325710", "title": "La signora delle perle", "text": "La signora delle perle \u00e8 un film muto italiano del 1918 diretto da Gennaro Righelli."}
{"id": "3325712", "revid": "1869172", "url": "https://it.wikipedia.org/wiki?curid=3325712", "title": "Altrove (Diaframma)", "text": "Altrove \u00e8 un EP dei Diaframma pubblicato nel 1983 da Contempo Records.\nDescrizione.\nNe esiste una versione in vinile nero, una in tiratura limitata in vinile bianco ed una in edizione limitata e numerata in vinile blu."}
{"id": "3325713", "revid": "767487", "url": "https://it.wikipedia.org/wiki?curid=3325713", "title": "Venti giorni all'ombra", "text": "Venti giorni all'ombra \u00e8 un film muto italiano del 1918 diretto da Gennaro Righelli."}
{"id": "3325718", "revid": "729019", "url": "https://it.wikipedia.org/wiki?curid=3325718", "title": "Giorgio Fornoni", "text": "Biografia.\nFiglio di operai, dopo le scuole primarie dell'obbligo lavora come garzone di bottega presso la \"Cooperativa di consumo\" di Ardesio, fino all'et\u00e0 di 18 anni, e successivamente come \"capetto\".\nA 23 anni frequenta le scuole serali, dopo il lavoro, all'Istituto San Marco di Bergamo, e in soli due anni ottiene il diploma di ragioniere. Viene cos\u00ec assunto, come impiegato, presso il \"Consorzio Agrario\" di Bergamo, e contemporaneamente, si iscrive all'Universit\u00e0 Cattolica di Milano alla facolt\u00e0 di Economia e Commercio, ma che lascia dopo quattro anni, iscrivendosi alla facolt\u00e0 di Lingue e letterature orientali all'Universit\u00e0 Ca' Foscari di Venezia.\nNel gennaio 1976 apre lo Studio di commercialista, continuando a lavorare presso un'azienda privata dell'alta valle per un paio d'anni.\nInteressato alle vestigia delle antiche civilt\u00e0, inizia a compiere viaggi e a produrre piccoli reportage fotografici. Sar\u00e0 nel 1980, tra i primi italiani, dopo il presidente Sandro Pertini a entrare in Cina e a visitare il famoso esercito di statue in terracotta che il primo imperatore della Dinastia Qin aveva fatto costruire e deporre accanto alla sua tomba, a Xian.\nNel 2009 si candida come sindaco di Ardesio in una lista civica; vince le elezioni, ma un'incomprensione interna di una parte della sua lista con cinque dissidenti e altrettanti del partito di opposizione, che unitamente presentano le dimissioni, fanno mancare il numero legale e quindi decadere la giunta e il prosieguo dell'incarico commissionando il comune. \nTerminato il tempo di commissariamento il comune indice la nuova elezione, il 10 aprile 2012. Nella nuova lista, composta da molti giovani, si presenta come consigliere ottenendo i voti che valgono la vittoria del nuovo partito. \nPer motivi prettamente lavorativi, lascia questo incarico, riprendendo l'attivit\u00e0 di video giornalista per Report.\nIl reporter.\nNel 1982 mentre si trova in volo da Nuova Delhi a Amritsar, in India, \u00e8 coinvolto in un dirottamento aereo; sar\u00e0 questo uno dei motivi a dare il via alla sua vita di reporter indipendente.\nInizia una collaborazione con il mensile \"L'apostolo di Maria\", dove pubblica qualche suo documento. Fondamentali si rivelano per lui l'aiuto e la presenza dei missionari monfortani, che diventano il suo principale lasciapassare e referente durante i suoi viaggi e i suoi reportage nei paesi pi\u00f9 abbandonati e poveri. Durante la guerra in Bosnia, convince i Caschi Blu a rilasciargli un pass recante la scritta \"\u2018PRESS\u2019\" Unpf (United Nations Peace Forces) come inviato speciale, e accanto alla voce \"News agency\" viene riportato l'esatto nome del mensile monfortano.\nNel 2005, come riconoscimento per i lavori realizzati fino ad allora, ottiene il tesserino di giornalista.\nNel 1999 Milena Gabanelli gli dedica una puntata di \"Report\", intitolata \"L'altra faccia del giornalismo\".\nIl 4 novembre 2017, presso l'auditorium di Bergamo, si \u00e8 svolto un incontro pubblico, dove Milena Gabanelli ha voluto omaggiare il reporter per tutto il lavoro svolto nella sua carriera, puntualizzandone la intuitiva capacit\u00e0 di raccontare sempre l'uomo nella sua parte pi\u00f9 intima.\nNel novembre del 2019 ha ricevuto il \"Premio giornalistico Maria Grazia Cutuli\" che dal 2003 premia la categoria dell'inviato speciale della carta stampata, radio e della televisione.\nPubblicazioni.\nHa scritto un libro dal titolo \"Ai confini del mondo - Il viaggio, le inchieste, la vita di un reporter non comune\". Prefazione di Dominique Lapierre Postfazione di Valerio Massimo Manfredi\nHa realizzato un documentario su don Francesco Brignoli, Ol pret di B\u00e0.\nHa realizzato un documentario su \"Il Monte Secco, La leggenda dell'argento\" \nHa collaborato con Mauro Corona, completando con un filmato la pubblicazione del libro \"Confessioni ultime\" edito da Chiare Lettere nel 2014."}
{"id": "3325719", "revid": "767487", "url": "https://it.wikipedia.org/wiki?curid=3325719", "title": "Mademoiselle Pas-Chic", "text": "Mademoiselle Pas-Chic \u00e8 un film muto italiano del 1918 diretto da Gennaro Righelli."}
{"id": "3325720", "revid": "767487", "url": "https://it.wikipedia.org/wiki?curid=3325720", "title": "La canaglia di Parigi", "text": "La canaglia di Parigi \u00e8 un film muto italiano del 1919 diretto da Gennaro Righelli (poi completato da Ferdinand Guillaume)."}
{"id": "3325722", "revid": "767487", "url": "https://it.wikipedia.org/wiki?curid=3325722", "title": "Le avventure di Doloretta", "text": "Le avventure di Doloretta \u00e8 un film muto italiano del 1919 diretto da Gennaro Righelli."}
{"id": "3325724", "revid": "125870580", "url": "https://it.wikipedia.org/wiki?curid=3325724", "title": "Pranzo di gala", "text": "Pranzo di gala detto anche Dalla minestra alla frutta (\"From Soup to Nuts\") \u00e8 una comica muta del 1927 di Edgar Kennedy con protagonisti Laurel &amp; Hardy.\nTrama.\nA una festa di gala vengono inviati come camerieri Stanlio e Ollio, lavoratori alle tavole calde. La loro inesperienza causa subito diversi guai: Stanlio litiga con il cuoco perch\u00e9 ha il cappello, Ollio non riesce a portare una torta a tavola senza caderci sopra. \nStanlio riceve poi l'ordinazione per un'insalata senza niente (in inglese \"undressed\", che significa sia \"svestito\" che \"non condito\"); equivocando, serve l'insalata in mutande. A questo punto la padrona di casa d\u00e0 un pugno a Ollio, facendolo cadere su una torta.\nCuriosit\u00e0.\nIn seguito tutti i film fino al 1938 saranno prodotti solo dalla Metro Goldwyn Mayer"}
{"id": "3325726", "revid": "767487", "url": "https://it.wikipedia.org/wiki?curid=3325726", "title": "At the Stage Door", "text": "At the Stage Door \u00e8 un film muto del 1921 diretto da Christy Cabanne. Una storia ambientata dietro le quinte di un teatro, dove la protagonista \u00e8 interpretata da Billie Dove, famosa Ziegfeld Girl, qui al suo secondo film. In una piccola parte, esordio cinematografico anche per Doris Eaton, un'altra delle bellissime che apparivano negli spettacoli di Florenz Ziegfeld.\nTrama.\nFin da bambina, Mary Mathews deve subire i capricci egoisti della sorella Helen. E quando, ormai adulte, Helen le ruba l'innamorato, Mary va via da casa per andare a cercare fortuna a New York, dove trova lavoro come ballerina di fila in una rivista. Ben presto, la ragazza raggiunge il successo. Philip Pierce, un giovane milionario, comincia a corteggiarla. Lei, per\u00f2, non sentendosi adeguata, rifiuta i suoi inviti. Quando, per evitare una festa sfrenata, Mary gli permette di portarla a casa, comincia ad innamorarsi di lui. Ma scopre che il giovane \u00e8 gi\u00e0 impegnato con una socialite del bel mondo. Mary ne ha il cuore spezzato, ma Philip la rassicura: lui ama solo lei e, per provarglielo, rompe il fidanzamento.\nProduzione.\nIl film fu prodotto dalla Robertson-Cole Pictures Corporation\nDistribuzione.\nIl copyright del film, richiesto dalla R-C Pictures, fu registrato l'11 dicembre 1921 con il numero LP17365. Nello stesso giorno, usc\u00ec nelle sale cinematografiche statunitensi, distribuito dalla Robertson-Cole Pictures Corporation.\nNon si conoscono copie ancora esistenti della pellicola che viene considerata presumibilmente perduta."}
{"id": "3325735", "revid": "767487", "url": "https://it.wikipedia.org/wiki?curid=3325735", "title": "Gennaio (EP)", "text": "Gennaio \u00e8 un EP dei Diaframma pubblicato nel 1989 da Diaframma Records.\nIl disco.\nIl disco \u00e8 stato distribuito in vinile trasparente."}
{"id": "3325736", "revid": "201394", "url": "https://it.wikipedia.org/wiki?curid=3325736", "title": "Il Blues", "text": "Il Blues \u00e8 una rivista trimestrale italiana, fondata nel 1982 da un gruppo di appassionati di musica (e non solo) e diretta da Marino Grandi.\nStoria della rivista.\nSul finire degli anni '70 e l'inizio degli '80, dopo le innovazioni del rock progressivo degli anni precedenti, le riviste musicali trattavano perlopi\u00f9 le nuove tendenze del punk rock, del post-punk e della new wave. In questo contesto la rivista \"Il Blues\" and\u00f2 controtendenza, andando a coprire il settore dei generi pi\u00f9 tradizionali, con una linea editoriale decisamente pi\u00f9 conservatrice, nel tentativo di divulgare quanto di nuovo c'era in un genere musicale ormai molto datato. Arriv\u00f2 nelle edicole italiane nel dicembre del 1982. La sede era a Milano ed era diretta da Marino Grandi, con una redazione che comprendeva firme come Marino Grandi, Umberto Pontone, Gianfranco Scala e la collaborazione dei giornalisti Al Aprile, Renato Bottani, Roberto Caselli, Ermanno Costa, Gianni Del Savio, Carlo Gerelli, Gianni Marcucci, Beppe Modena, Gianni Parmigiani, Marco Pastonesi, MArco Pezzotta, Dario Righelin, Tano Ro, Roberto Ruggeri, Guido Toffoletti, Fabio Treves, Libero \"Bibo\" Verda.. Il primo numero aveva poi approfondimenti su Alberta Hunter, Sleepy John Estes e Pink Anderson.\nDa allora la rivista si occupa principalmente di blues e della cultura dei neri afroamericani, in tutti i loro aspetti, dal soul allo spiritual, dal rock-blues al rhythm &amp; blues.\nAttraverso monografie, approfondimenti tematici, recensioni, resoconti di concerti e manifestazioni, non tralasciando anche i musicisti italiani e la loro produzione musicale.\n\"Il Blues\" partecipa come rappresentante italiano alla European Blues Union (EBU). La EBU ha lo scopo di diventare il punto di riferimento in Europa per tutti coloro (musicisti, promoter, label, semplici appassionati, media ecc.) che a vario titolo intendono promuovere la cultura e la musica afro-americana nel Vecchio Continente."}
{"id": "3325738", "revid": "827882", "url": "https://it.wikipedia.org/wiki?curid=3325738", "title": "Stroud Green", "text": "Stround Green \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross, al confine con Islington, tanto che anche le aree adiacenti di quest'ultimo sono talvolta individuate con lo stesso toponimo. \nIl quartiere prende il nome dalla storpiatura di una parola dell'inglese antico che significava \"brughiera\", cui poi si aggiunse il termine \"green\" per significare l'ambiente agreste della zona fino a prima dell'industrializzazione.\nL'espansione del quartiere fu favorita anche dalla relativa vicinanza con la stazione di Finsbury Park."}
{"id": "3325742", "revid": "36426", "url": "https://it.wikipedia.org/wiki?curid=3325742", "title": "Scuola del Danubio", "text": ""}
{"id": "3325744", "revid": "38150466", "url": "https://it.wikipedia.org/wiki?curid=3325744", "title": "Sodio cloruro", "text": ""}
{"id": "3325751", "revid": "1005847", "url": "https://it.wikipedia.org/wiki?curid=3325751", "title": "Elezioni amministrative in Italia del 1990", "text": "Le elezioni amministrative in Italia del 1990 si tennero il 6 e il 7 maggio, contestualmente alle elezioni regionali.\nAndarono al voto 6.358 amministrazioni comunali. Furono rinnovate le amministrazioni di tutti i comuni capoluogo di provincia, eccetto Napoli (andato alle urne in occasione delle amministrative del 1987), Novara, Pavia, Belluno, Pordenone, Trieste, Ravenna, Grosseto, Siena, Ancona, Catania (amministrative del 1988), Bolzano, Roma, Matera e Reggio Calabria (amministrative del 1989).\nLe amministrazioni provinciali coinvolte furono 87: in particolare, le elezioni ebbero luogo in tutte le provincie italiane, eccetto quelle di Pavia, Ravenna, Viterbo, Gorizia e Trieste, nonch\u00e9 le provincie autonome di Trento e Bolzano, le cui amministrazioni erano state rinnovate nel 1988. A Caserta, dove le elezioni furono annullate, le consultazioni si svolsero nuovamente nel 1991.\nRisultati delle elezioni provinciali.\nCampania.\nProvincia di Caserta.\nElezioni annullate"}
{"id": "3325755", "revid": "481349", "url": "https://it.wikipedia.org/wiki?curid=3325755", "title": "Margaret Bourke-White", "text": "Fu la prima fotografa straniera ad avere il permesso di scattare foto in URSS e la prima donna fotografa per il settimanale \"Life\".\nBiografia.\nNacque nel Bronx il 14 giugno 1904, figlia di Joseph White, inventore e naturalista e Minnie Bourke; avviata agli studi di biologia frequent\u00f2, ancora studentessa del college, alcuni corsi di fotografia.\nLa carriera professionale inizia nel 1927. All'et\u00e0 di vent'anni inizi\u00f2 a scattare fotografie industriali. Nel 1929 si compie la svolta professionale. Conobbe Henry Luce, caporedattore di Time, che la invit\u00f2 a trasferirsi a New York per collaborare alla fondazione di una nuova rivista illustrata: Fortune.\nErano gli anni della Depressione e dell'importante campagna fotografica della Farm Security Administration e anche la Bourke-White con il futuro marito, lo scrittore Erskine Caldwell, intraprese un viaggio di ricerca e documentazione sociale nel sud, che sfoci\u00f2 nella pubblicazione del libro \"You Have Seen Their Faces\". La fotografia della Bourke-White fu emblematica sia per i contenuti che per lo stile. Fin dagli inizi, la sua carriera abbracci\u00f2 la visione moderna tipica di quegli anni, di un mondo dominato dalla fede nel potere della macchina e della tecnologia.\nNonostante i suoi viaggi e il rapporto con Fortune, fino al 1936 mantenne un proprio studio, per i lavori industriali e di corporate senza per questo trascurare le diverse possibilit\u00e0 per libri, mostre e lavori indipendenti.\nIl primo numero della rivista Life, del 23 novembre 1936, utilizz\u00f2 una sua foto per la copertina. Era uno scatto dei lavori finiti (grazie al New Deal) della diga di Fort Peck, nel Montana. Un'immagine che fece il giro del mondo e che segn\u00f2 un punto di svolta della professione del fotografo nell'universo femminile.\nDa quel momento Margaret Bourke-White inizi\u00f2 un'assidua collaborazione con la prestigiosa rivista e copre reportages dalla Seconda Guerra mondiale, all'assedio di Mosca, dalla guerra in Corea, alle rivolte sudafricane. Al fotogiornalismo la Bourke-White dedicher\u00e0 la maggior parte della sua carriera.\nLa Bourke-White si consider\u00f2 sempre una fotografa seria e impegnata in un'altrettanto seria missione. Dopo aver scattato le fotografie della Cecoslovacchia invasa dai tedeschi nel '38, credette che la macchina fotografica potesse salvare la democrazia del mondo: \"sono fermamente convinta che il fascismo non avrebbe preso il potere in Europa se ci fosse stata una stampa veramente libera che potesse informare la gente invece di ingannarla con false promesse\".\nFu con il marito in Russia nel '41, quando venne invasa dai nazisti (la Bourke-White fu non solo l'unica fotografa americana testimone dell'evento, ma anche la sola fotografa straniera a Mosca).\nGrazie all'intervento di Roosevelt scatt\u00f2 il primo ritratto non ufficiale di Stalin, anche l'unico per molti anni, con circolazione autorizzata al di fuori dell'URSS. Nel '43 fu la prima donna ad accompagnare i caccia americani che bombardavano e fotograf\u00f2 quello che fu uno dei pi\u00f9 violenti attacchi all'esercito tedesco.\nA seguito del reggimento americano, fotografa gli assedi della linea gotica (zone di Loiano e Livergnano nell'Appenino Emiliano).\nEntr\u00f2 a Buchenwald il giorno dopo la liberazione dei prigionieri e fece parte del gruppo che scopr\u00ec, prima ancora dell'esercito, il campo di Erla. Nel '52 cap\u00ec per prima i tragici risvolti della guerra di Corea.\nPerseguendo la sua missione lei stessa divenne leggenda: nel 1937 durante un servizio nell'Artico il suo aereo fece un atterraggio di fortuna e si interruppe per giorni e giorni ogni contatto; nel '42 in navigazione verso il Nord Africa la nave fu silurata nel Mediterraneo e pass\u00f2 una notte e un giorno su una scialuppa di salvataggio.\nNel '53 le venne diagnosticato la malattia di Parkinson. Quando nel '59 non fu pi\u00f9 in grado di lavorare, si sottopose ad un intervento chirurgico al cervello che fu documentato sui giornali. Da quel momento ridusse drasticamente l'attivit\u00e0 di fotografa e si dedic\u00f2 alla scrittura. L'autobiografia \"Il mio ritratto\", venne pubblicata nel 1963 e fu un bestseller.\nDopo una caduta nella sua casa di Darien, nel Connecticut, mor\u00ec il 27 agosto 1971, all'et\u00e0 di 67 anni.\nStile.\nNel 1928 afferm\u00f2 su un giornale che \"l'industria \u00e8 il vero luogo dell'arte\" e due anni pi\u00f9 tardi che \"i ponti, le navi, le officine hanno una bellezza inconscia e riflettono lo spirito del momento\".\nNella composizione delle sue prime immagini, si pu\u00f2 notare una stretta relazione con la pittura cubista, la sovrapposizione dei piani, le geometrie astratte, la riduzione da tridimensionale a bidimensionale; e fu senza dubbio altrettanto importante l'influenza del cinema espressionista russo e tedesco, da cui derivano la drammaticit\u00e0 degli effetti di luce, e la suggestione per l'astratto. Accanto all'aspetto teatrale, e a volte retorico, della sua fotografia industriale, ha sicuramente contribuito alla sua fortuna anche un certo aspetto romantico: la nazione aveva bisogno di credere e sognare della tecnologia, una delle poche speranze per controbattere l'insorgere della Depressione.\nNegli anni Trenta la Bourke-White muove la sua ricerca sulla scia di altri fotografi da Moholy Nagy a Edward Steichen, verso il dinamismo dell'astratto: le fotografie della Elgin Watch Company o della Singer rivelano un'immagine senza alto n\u00e9 basso, senza punto focale, cos\u00ec che l'occhio \u00e8 costretto a vagare sull'intera superficie; l'immagine \u00e8 una successione di oggetti senza fine, e un'inquadratura puramente arbitraria di un mondo che si estende ben oltre di essa. Uno straordinario esempio di questa pratica \u00e8 il foto-murales per il palazzo della NBC al Rockfeller Center datato 1933, conservato sul luogo fino agli anni 50 e successivamente rimosso e mai pi\u00f9 mostrato.\nSolo verso la fine della sua lunga e brillante professione, nei primi anni '50, ritorna la passione per l'astratto con alcuni interessantissimi esperimenti di fotografia aerea che precorrono molta pittura della fine degli anni cinquanta e sessanta.\nDella sua professione di donna fotografa disse pi\u00f9 volte: \"la fotografia non dovrebbe essere un campo di contesa fra uomini e donne\" e pi\u00f9 tardi rivel\u00f2 ad un editore: \"in quanto donna \u00e8 forse pi\u00f9 difficile ottenere la confidenza della gente e forse talvolta gioca un ruolo negativo una certa forma di gelosia; ma quando raggiungi un certo livello di professionalit\u00e0 non \u00e8 pi\u00f9 una questione di essere uomo o donna\"."}
{"id": "3325757", "revid": "486946", "url": "https://it.wikipedia.org/wiki?curid=3325757", "title": "G\u00e4rtnerplatztheater", "text": ""}
{"id": "3325758", "revid": "767487", "url": "https://it.wikipedia.org/wiki?curid=3325758", "title": "West Green", "text": "West Green \u00e8 un quartiere situato nell'area di North London, nel borgo londinese di Haringey, circa 9 chilometri a nord-est di Charing Cross. \nQuartiere residenziale dotato di due parchi pubblici, \u00e8 noto fin dal Medioevo, seppure l'area fosse occupata solo da un piccolo villaggio fino al primo Ottocento. L'esplosione urbana che ne segu\u00ec fu causata dall'industrializzazione, tanto che nel 1890 il territorio era quasi completamente edificato."}
{"id": "3325759", "revid": "383470", "url": "https://it.wikipedia.org/wiki?curid=3325759", "title": "Theater am G\u00e4rtnerplatz", "text": ""}
{"id": "3325760", "revid": "599013", "url": "https://it.wikipedia.org/wiki?curid=3325760", "title": "Bobby Smith (calciatore)", "text": "Carriera.\nFu capocannoniere della massima serie inglese nel 1958, anno in cui ricevette anche la convocazione per i Mondiali di Svezia (durante i quali non ebbe occasione di scendere in campo). Vinse un campionato inglese nel 1961, 2 FA Cup nel 1961 e nel 1962 ed una Coppa delle Coppe nel 1963."}
{"id": "3325762", "revid": "767487", "url": "https://it.wikipedia.org/wiki?curid=3325762", "title": "Pioggia (singolo)", "text": "Pioggia \u00e8 un il singolo di debutto dei Diaframma pubblicato nel 1982 da Italian Records."}
{"id": "3325763", "revid": "642594", "url": "https://it.wikipedia.org/wiki?curid=3325763", "title": "JAT Airways", "text": ""}
{"id": "3325764", "revid": "38150619", "url": "https://it.wikipedia.org/wiki?curid=3325764", "title": "Convair CV-5800", "text": ""}
{"id": "3325768", "revid": "729019", "url": "https://it.wikipedia.org/wiki?curid=3325768", "title": "Assedio di San Giovanni d'Acri (1291)", "text": "L'assedio di San Giovanni d'Acri (noto anche come caduta di San Giovanni d'Acri) fu un evento bellico che ebbe luogo nella primavera del 1291 e si concluse con la conquista della citt\u00e0 da parte dei musulmani, che la strapparono ai Crociati. L'episodio segn\u00f2 la fine delle Crociate in Oriente e il crollo del regno di Gerusalemme, a cui segu\u00ec l'estromissione dei Franchi dalla Terrasanta.\nContesto storico.\nNel 1187, con la battaglia di Hattin, i crociati avevano subito una decisiva sconfitta da parte del sultano ayyubide Salah al-Din, che nel giro di pochi anni aveva riconquistato Gerusalemme e buona parte della Palestina. Con l'aiuto delle armate della Terza Crociata i cristiani avevano ripreso possesso di alcuni territori perduti, compresa Acri, che divenne capitale del ricostituito regno di Gerusalemme (noto perci\u00f2 anche come \"regno di Acri\"). La morte di Saladino nel 1193 provoc\u00f2 l'arresto delle campagne contro i crociati e segn\u00f2 l'inizio di un periodo di frammentazione politica della regione siro-palestinese destinata a durare oltre mezzo secolo.\nCon l'avvento al potere dei Mamelucchi in Egitto, nel 1250, le ostilit\u00e0 contro i cristiani ripresero, soprattutto per iniziativa del sultano Baybars (1260-77), che nel 1265 strapp\u00f2 ai crociati Caesarea, Haifa e Arsuf e nel 1268 conquist\u00f2 Antiochia. Queste perdite territoriali allarmarono l'Occidente: Luigi IX di Francia decise di intervenire guidando una spedizione militare direttamente contro l'Egitto, per fiaccarne la capacit\u00e0 offensiva. La crociata termin\u00f2 prima ancora di iniziare, con la morte del re a Tunisi nel 1270. L'ultimo tentativo fu compiuto dal principe Edoardo d'Inghilterra nel 1271-72, ma anch'esso fall\u00ec.\nIl successore di Baybars, Qalawun, prosegu\u00ec l'opera del suo predecessore, smantellando pezzo per pezzo ci\u00f2 che restava del regno crociato: conquist\u00f2 la fortezza degli Ospitalieri di Qala'at Marqab, nel 1287 prese Laodicea e nel 1289 Tripoli. Alla sua morte, nel novembre del 1290, gli succedette il figlio Al-Ashraf Khalil, deciso a chiudere definitivamente i conti con i cristiani.\nAntefatto.\nIl pretesto per l'intervento militare venne offerto al sultano da una serie di violenze perpetrate ai danni dei musulmani di Acri da gruppi di pellegrini giunti dall'Occidente sulla scia dell'entusiasmo religioso suscitato da vescovi e predicatori. Molti mercanti furono rapinati e malmenati, altri uccisi. Le autorit\u00e0 cittadine cercarono di arginare lo zelo eccessivo dei nuovi arrivati, nel timore che la fragile tregua stabilita coi Mamelucchi nel 1289 per una durata di dieci anni potesse finire compromessa. Il maestro del Tempio Guglielmo di Beaujeu, che aveva cercato di punire i responsabili ed evitare che la situazione precipitasse, rese pubblica una missiva del sultano nella quale venivano duramente condannati gli episodi di violenza e si annunciava una ormai inevitabile ritorsione militare. Alla citt\u00e0 non rest\u00f2 che prepararsi all'assedio.\nLa battaglia.\nLe truppe mamelucche arrivarono davanti alle porte della citt\u00e0 il 5 aprile 1291. Al-Ashraf comandava un esercito di 160.000 fanti e 60.000 cavalieri, mentre i cristiani potevano contare su 14.000 fanti, 1300 sergenti appiedati e appena 700 cavalieri. San Giovanni d'Acri era protetta da una doppia cinta di mura che la rendeva difficilmente espugnabile. I musulmani disposero quattro enormi macchine da guerra in corrispondenza dei tre versanti terrestri delle fortificazioni, mentre gli assediati schierarono le proprie difese: gli Ospitalieri e i Templari sulle mura settentrionali, i Cavalieri teutonici, insieme agli armati francesi e inglesi, su quelle sud-orientali, mentre i cavalieri siriani e ciprioti al comando di Amalrico di Lusignano difendevano le mura a est, di fronte al centro dello schieramento nemico.\nLe macchine musulmane si misero in movimento dando inizio all'assedio con una pioggia di massi che dur\u00f2 giorni. Il 15 aprile, sotto la guida di Beaujeu, gli assediati tentarono una sortita notturna nell'accampamento nemico, ma la reazione dei mamelucchi fu talmente tempestiva da costringerli ad una rapida ritirata. Il re di Gerusalemme Enrico II sbarc\u00f2 in citt\u00e0 il 4 maggio con un contingente di 500 fanti e 200 cavalieri e tent\u00f2 di risolvere la questione per via diplomatica, inviando ambasciatori a trattare col sultano. Al-Ashraf li risped\u00ec indietro e lo stesso Enrico giudic\u00f2 pi\u00f9 prudente fare ritorno a Cipro, mentre i suoi armati restavano a dare il loro contributo alla difesa della citt\u00e0.\nLa Cupola dei Templari.\nIl 15 maggio una delle torri di difesa, la \"Torre Nuova\", croll\u00f2, ma i crociati si affrettarono a riempire la breccia di detriti e a costruirvi alle spalle una struttura di legno che impedisse agli assedianti di utilizzarla come varco. Il 18 maggio il sultano lanci\u00f2 un attacco combinato su tutti e tre i fronti della citt\u00e0, scatenando il panico fra i difensori e gli abitanti. Mentre Guglielmo di Beaujeu moriva colpito da una freccia, le truppe mamelucche sfondarono la Porta Sant'Antonio e la breccia aperta giorni prima, le cui difese erano state abbandonate. La folla sciam\u00f2 verso il porto, cercando rifugio sulle poche navi disponibili, alcune delle quali affondarono per il carico eccessivo di fuggiaschi. Anche il patriarca Nicola di Hanappes mor\u00ec annegato. Circa diecimila persone si rifugiarono nella \"Cupola di Acri\", la fortezza dei Templari difesa dal maresciallo dell'ordine Pietro di Sevrey. Dalle torri rivolte verso il mare furono imbarcati molti dei fuggitivi e la Cupola resistette ad altri dieci giorni di attacchi. La prosecuzione dell'assedio fino ad una nuova resa, di cui Al-Ashraf approfitt\u00f2 per far decapitare il maresciallo e gli altri cavalieri che erano venuti a chiedere la sua clemenza. Il 28 maggio i musulmani scavarono delle gallerie sotto la Cupola per spezzare la resistenza degli ultimi Templari rimasti, ma la struttura cedette e croll\u00f2 su assedianti e assediati provocando migliaia di morti. San Giovanni d'Acri era definitivamente nelle mani del sultano, all'interno delle sue mura si verificarono episodi di truce violenza perpetrata dai musulmani sulla popolazione indifesa che non era riuscita a fuggire sulle imbarcazioni.\nConseguenze.\nLa caduta di San Giovanni d'Acri segn\u00f2 la fine del regno crociato. Nel giro di pochi mesi tutte le altre fortezze cristiane sul litorale siriano furono conquistate dai musulmani: Tiro, Sidone, Beirut, Tortosa. L'ultima resistenza fu ancora una volta quella dei Templari, che si rifugiarono sull'isoletta di Ruad, dalla quale furono scacciati agli inizi del nuovo secolo. Il titolo sovrano di Gerusalemme fu mantenuto dalla dinastia dei Lusignano di Cipro e da questi trasmesso ai Duchi di Savoia (poi re di Sardegna e infine re d'Italia).\nCollegamenti esterni.\n Descrizione dell'assedio su historyavenue.com"}
{"id": "3325769", "revid": "42020", "url": "https://it.wikipedia.org/wiki?curid=3325769", "title": "Guglielmo di Beaujeu", "text": ""}
{"id": "3325773", "revid": "81195", "url": "https://it.wikipedia.org/wiki?curid=3325773", "title": "Irrancidimento chetonico", "text": ""}
{"id": "3325774", "revid": "767487", "url": "https://it.wikipedia.org/wiki?curid=3325774", "title": "South Tottenham", "text": "South Tottenham \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross. \nIl quartiere, come pure Tottenham Hale, non \u00e8 altro che una ripartizione statistico-amministrativa della pi\u00f9 ampia zona di Tottenham, con la quale \u00e8 storicamente un tutt'uno e dalla quale fu nominalmente separata nel 1965 solo perch\u00e9 Tottenham nel suo complesso eccedeva di gran lunga la popolazione media richiesta per un omogeneo sezionamento di Haringey."}
{"id": "3325775", "revid": "36426", "url": "https://it.wikipedia.org/wiki?curid=3325775", "title": "Versum de Mediolano civitate", "text": "Versum de Mediolano civitate \u00e8 un elogio poetico della citt\u00e0 di Milano scritto tra il 739 ed il 744 sotto il regno longobardo di re Liutprando\nIl componimento elogia e descrive Milano in versi ritmici: \u00e8 costituito da ventitr\u00e9 terzine alfabetiche con una invocazione religiosa finale. \nQuesta opera, che celebra la vastit\u00e0 e la solidit\u00e0 degli edifici cittadini, la grandezza delle chiese, la floridezza economica ed i successi dei re longobardi, fu poi il modello del successivo Versus de Verona di epoca tardo-carolingia, encomio della rivale Verona.\nIl poeta, dopo avere ricordato l'antichit\u00e0 della citt\u00e0 e averne dato un'immagine vista da lontano, con le torri e i campanili che svettano verso il cielo, descrive le sue pregevoli porte, l'antico foro con un bellissimo edificio, le strade intorno tutte lastricate, la basilica di San Lorenzo rivestita di marmi e d'oro. Passa poi a parlare della potenza economica di Milano, della solennit\u00e0 dei riti religiosi che vi vengono celebrati, del gran numero di reliquie di santi sepolti lungo le mura a guisa di baluardo difensivo. Annota che a Milano giungevano i vescovi d'Italia (chiamata poeticamente Ausonia) per i loro sinodi. In epoca longobarda Milano era dunque a capo di una circoscrizione ecclesiastica, era gi\u00e0 una metropolia, per quanto i Longobardi non dessero molta importanza ai vescovi e soltanto con l'et\u00e0 franca il rapporto tra metropolita e suffraganei pass\u00f2 da governo collegiale a subordinazione gerarchica."}
{"id": "3325779", "revid": "767487", "url": "https://it.wikipedia.org/wiki?curid=3325779", "title": "Tottenham Hale", "text": "Tottenham Hale \u00e8 un quartiere situato nell'area di North London, nel borgo londinese di Haringey, circa 10 chilometri a nord-est di Charing Cross. \nIl quartiere, come pure South Tottenham, non \u00e8 altro che una ripartizione statistico-amministrativa della pi\u00f9 ampia zona di Tottenham, con la quale \u00e8 storicamente un tutt'uno e dalla quale fu nominalmente separata nel 1965 solo perch\u00e9 Tottenham nel suo complesso eccedeva di gran lunga la popolazione media richiesta per un omogeneo sezionamento di Haringey."}
{"id": "3325787", "revid": "201394", "url": "https://it.wikipedia.org/wiki?curid=3325787", "title": "Circuito chiuso/Wither", "text": "Circuito chiuso \u00e8 un singolo split dei Diaframma e dei Pankow pubblicato nel dicembre 1982 come allegato alla fanzine \"Free 8212\"."}
{"id": "3325796", "revid": "124084000", "url": "https://it.wikipedia.org/wiki?curid=3325796", "title": "Gerardo De Felice", "text": "Biografia.\nHa fatto parte della banda di Ninco-Nanco e dopo l'uccisione del brigante aviglianese, avvenuta nel 1864, raccolse i resti della banda, diventando capobrigante temuto e imprendibile. Rest\u00f2 vittima di un agguato tesogli da alcuni \u201cgiumentari\u201d di Spinazzola (Bari) e dal vaccaro Michele Caprio di Genzano di Basilicata (oggi Lucania), mentre di notte rientrava in una pagliaia, suo abituale rifugio, all'interno del bosco \u201cLa Piana\u201d in territorio di Vaglio (Potenza). L'uccisione avvenne dopo una intensa attivit\u00e0 di ricerca da parte dell'esercito contro il brigantaggio in Basilicata, ponendo cos\u00ec fine ad una serie di furti, sequestri estorsivi e delitti, da lui consumati nel periodo della latitanza, iniziata nel 1863. \nAlla fine del mese di giugno del 1864 la sua banda si un\u00ec a quella di Carmine Crocco ed insieme furono protagonisti di una tragica giornata di sangue, solo qualche mese prima che il famoso brigante rionerese si desse alla fuga e venisse arrestato, mentre tentava di rifugiarsi nello Stato Pontificio. \nAl mattino del 29 giugno un reparto costituito da una ventina di fanti si mise sulle tracce delle due bande e sotto la guida di un tenente incalz\u00f2 i briganti, ma trovatoli, essendo inferiori di numero, fu costretto a ritirarsi in un caseggiato di campagna.\nIl tentativo compiuto da alcuni soldati di chiedere rinforzi raggiungono Oppido, che dal 1863 aveva cambiato la propria denominazione da Oppido in Palmira di Basilicata, fall\u00ec miseramente e i due soldati vennero trucidati.\nNel pomeriggio dello stesso giorno le bande brigantesche, dopo aver ucciso un guardiano della Masseria Vosa in territorio di Acerenza, vennero intercettate, oltre che da un drappello di guardie nazionali e di volontari della Cavalleria Mennuni di Genzano di Basilicata, da un reparto di Cavalleggeri e da uno di fanti e bersaglieri.\nNonostante questo dispiegamento di forze Crocco ed Ingiongiolo riusciranno a farla franca, avendo pure la meglio nello scontro: fra i briganti si registr\u00f2 solo qualche morto mentre si ebbero cinque uccisi nelle forze regolari.\nUn particolare episodio della lunga lotta che venne intrapresa dalle forze repressive contro il brigante Ingiongiolo \u00e8 costituito dall'espediente di sequestrare e portare nelle ricerche Michele, figlioletto del brigante di appena cinque anni, nel tentativo di riuscire cos\u00ec a catturarlo. Di questo episodio si venne a conoscenza nel 1902, grazie alla pubblicazione di un volumetto di ricordi da parte di un caporale di fanteria, tale Achille De Feo di Napoli, che nel settembre del 1864 aveva partecipato alla spasmodica ricerca del brigante portando con s\u00e9 su un mulo il figlio del brigante.\nIn tale circostanza il brigante riusc\u00ec a vedere il figlio, aiutando anche il caporale nel tentativo di far guadare un torrente al proprio mulo recalcitrante e tutto ci\u00f2 avvenne senza che poi si riuscisse a catturarlo.\nLa singolare storia del capobrigante Ingiongiolo, costituita dall'episodio dell'incontro con il figlio e da altre interessanti vicende brigantesche, \u00e8 riemersa attraverso la lettura dei documenti che lo riguardano, conservati presso l'Archivio di Stato di Potenza e che comprendono inediti rapporti redatti da Sindaci, Delegati di Pubblica Sicurezza e Reali Carabinieri. L'indagine condotta sui documenti ha consentito la pubblicazione, nel maggio del 2017, di una monografia a lui dedicata. In essa viene proposto, sulla base dei dati ricavati dai documenti, un disegno delle probabili fattezze del brigante, realizzato da Margherita Ianniello di Acerenza, con all'interno altri due disegni, realizzati da studenti liceali, che ripropongono l'uccisione del brigante e l'incontro con il figlio.\nUlteriori ricerche di archivio hanno consentito di venire a conoscenza dell'esistenza in vita del figlio del brigante almeno fino al 1909, data della nascita di una figlia avuta da un secondo matrimonio."}
{"id": "3325798", "revid": "465169", "url": "https://it.wikipedia.org/wiki?curid=3325798", "title": "Devario malabaricus", "text": "Devario malabaricus \u00e8 un pesce d'acqua dolce tropicale appartenente alla famiglia dei Cyprinidae, un tempo classificato nel genere \"Danio\".\nDistribuzione e habitat.\nDiffuso nella costa occidentale dell'India e dello Sri Lanka. \u00c8 stato introdotto in diverse nazioni come Colombia e Stati Uniti d'America. Si trova in vari ambienti ma preferisce acque correnti.\nDescrizione.\nLa taglia massima non supera i 12\u00a0cm.\nBiologia.\nForma banchi non numerosi.\nRiproduzione.\nSi riproduce durante scrosci di pioggia in acqua bassa e ricca di vegetazione. Le uova sono di colore arancio e vengono deposte in numero di 200.\nAlimentazione.\nSi ciba di insetti e di detriti.\nAcquariofilia.\nViene allevato e riprodotto in cattivit\u00e0 con successo.\nStato di conservazione.\nLa biodiversit\u00e0 dei monti Ghati occidentali dove vive questa specie \u00e8 minacciata a causa di un aumento della popolazione umana e la perdita di habitat associati. Tuttavia le popolazioni sono abbondanti e non mostrano alcun segno di rarefazione."}
{"id": "3325799", "revid": "400694", "url": "https://it.wikipedia.org/wiki?curid=3325799", "title": "Io ho in mente te (Diaframma)", "text": "Io ho in mente te \u00e8 un singolo dei Diaframma pubblicato nel 1986 da I.R.A. Records.\nIl disco.\nContiene la cover dell'omonimo brano dell'Equipe 84 e una traccia inedita."}
{"id": "3325801", "revid": "110157", "url": "https://it.wikipedia.org/wiki?curid=3325801", "title": "Sergej Urusov", "text": "Proveniente da una famiglia nobile, aveva il titolo di principe e fu un Colonnello dell'esercito zarista. Partecip\u00f2 alla guerra di Crimea (1854-55) come comandante di un reggimento e durante la difesa di Sebastopoli conobbe il famoso scrittore Lev Tolstoj, con il quale mantenne una lunga amicizia. Al termine della guerra di Crimea lasci\u00f2 l'esercito per dedicarsi completamente agli scacchi.\nCome era uso all'epoca (non si organizzavano ancora veri e propri tornei) gioc\u00f2 diversi match con i pi\u00f9 forti giocatori del suo tempo. Prima della guerra di Crimea disput\u00f2 due match contro Ilya Shumov (vincendoli +7 -3 =3 e +12 -9) e uno contro Aleksandr Dmitrievi\u010d Petrov (che perse +1 -3). \nIn seguito perse ancora contro Petrov (+7 -13 =1), ma venne considerato da allora il pi\u00f9 forte giocatore russo dopo Petrov. Nel 1862 pareggi\u00f2 un breve match contro l'austriaco Ignatz von Kolisch (2-2) e nel 1866 sconfisse il prussiano Philipp Hirschfeld a Mosca (+2 -1 =2).\nNel 1878 si ritir\u00f2 dagli scacchi, lasciando la sua preziosa collezione di libri di scacchi al figlio di Tolstoj, Ilya. \nPrende il suo nome il gambetto Urusov, una variante della partita di alfiere:\nAnche suo fratello Dimitrij (1829-1903) fu un forte giocatore di scacchi."}
{"id": "3325808", "revid": "95410135", "url": "https://it.wikipedia.org/wiki?curid=3325808", "title": "Milano-Sanremo 2001", "text": "La Milano-Sanremo 2001, novantaduesima edizione della corsa, fu disputata il 24 marzo 2001 e fu vinta da Erik Zabel con il tempo di 7h23'13\".\nGruppo tenuto compatto nell'ultimo tratto dal Team Telekom per lanciare la volata a Zabel, che centr\u00f2 cos\u00ec il poker nella corsa. Mario Cipollini chiuse secondo lamentando una scorrettezza ai suoi danni da parte di Jo Planckaert, che per questo fu retrocesso.\nPartenza a Milano con 193 corridori di cui 181 portarono a termine il percorso."}
{"id": "3325809", "revid": "71105995", "url": "https://it.wikipedia.org/wiki?curid=3325809", "title": "Premio Ippocampo al miglior Attore", "text": ""}
{"id": "3325810", "revid": "1305772", "url": "https://it.wikipedia.org/wiki?curid=3325810", "title": "Assedio di San Giovanni d'Acri", "text": ""}
{"id": "3325812", "revid": "354397", "url": "https://it.wikipedia.org/wiki?curid=3325812", "title": "Cloruro di cromo esaidrato", "text": ""}
{"id": "3325816", "revid": "767487", "url": "https://it.wikipedia.org/wiki?curid=3325816", "title": "Cava dei Servi", "text": "La cava dei Servi \u00e8 situata nella parte sud-orientale della Sicilia, l\u00e0 dove si ergono i Monti Iblei, tra i comuni di Rosolini e Modica. Si tratta di una cava dalla conformazione geologica piuttosto varia, costituita da un'alternanza di biocalcareniti cementate a macroforaminiferi di colore bianco grigiastro, in banchi ad andamento irregolare dello spessore compreso tra 50 cm. e 2-3 metri, e di calcareniti marnose bianco crema, scarsamente consolidate, che costituiscono il membro Irminio della formazione Ragusa, cio\u00e8 il membro superiore in cui tale formazione \u00e8 divisa (la parte inferiore, membro Leonardo, non affiora in zona.\nLa cava.\nL'azione erosiva dell'acqua ha determinato gole ripidissime e profonde che caratterizzano gran parte del territorio ragusano e siracusano, spiegando in tal modo l'esistenza di cave inaccessibili ed aspre che, nei tempi antichi, hanno dato rifugio all'uomo. La parte iniziale della Cava \u00e8 da qualche decennio divenuta \"Riserva Naturale\" con contenuti preistorici a dir poco eccezionali.\nQuest'area, poco lontana dal massiccio di Monte Lauro, ha suscitato interesse sin dall'et\u00e0 del rame perch\u00e9, come tutta la regione iblea, garantiva ottime opportunit\u00e0 commerciali grazie all'estrazione della selce. Nella parte soprastante gli strapiombi, lungo uno dei corsi meno tortuosi della Cava, pochi metri pi\u00f9 in alto dell'unica strada che conduce in fondo alla gola, pu\u00f2 ammirarsi un dolmen semicircolare costituito da lastre rettangolari infisse nel terreno sulle quali se ne dispongono altre tre, inclinate quanto basta per ridurre la superficie di copertura e modellare una \"falsa cupola\".\nAl di sotto di una grande piastra rovesciata sul terreno (che era il soffitto del monumento, rovinato al suolo a causa del progressivo scivolamento della struttura) sono stati ritrovati frammenti umani (denti e ossa appartenenti a pi\u00f9 individui) nonch\u00e9 qualche coccio di ceramica risalente al periodo Castellucciano (nome con il quale si identifica l'et\u00e0 del bronzo antico siciliano): i resti umani hanno confermato la natura sepolcrale del manufatto, mentre il ritrovamento dei pochi cocci ceramici ha cos\u00ec consentito di datare il dolmen alla prima fase isolana del bronzo (2200-1600 a.C.). La localit\u00e0, quindi, oltre a essere sede di una necropoli a grotticelle artificiali risalenti all'inizio del II millennio a.C., accoglie anche un cimitero dolmenico con architetture funerarie che ricordano strutture gi\u00e0 presenti in una vasta area del Mediterraneo (Spagna, Sardegna, Puglia, Malta)."}
{"id": "3325818", "revid": "1305772", "url": "https://it.wikipedia.org/wiki?curid=3325818", "title": "SNSD", "text": "SNSD pu\u00f2 riferirsi a:"}
{"id": "3325828", "revid": "235890", "url": "https://it.wikipedia.org/wiki?curid=3325828", "title": "Polarit\u00e0 elettrica", "text": ""}
{"id": "3325851", "revid": "123590478", "url": "https://it.wikipedia.org/wiki?curid=3325851", "title": "Giovanni Valentini (giornalista)", "text": " \n\u00c8 stato direttore del settimanale \"L'Espresso\" dal 1984 al 1991 e vicedirettore della \"Repubblica\" dal 1994 al 1998.\nBiografia.\nNato a Bari, figlio di Oronzo Valentini, \u00e8 iscritto all'Ordine dei giornalisti del Lazio dal 30 giugno 1971. Comincia il suo percorso giornalistico alla \"Gazzetta del Mezzogiorno\". Dopo aver lavorato presso la redazione romana del \"Giorno\", partecipa alla fondazione della \"Repubblica\", nell'autunno del 1975, e vi svolge la funzione di inviato speciale prima e di capo della redazione di Milano poi. Dal 1977 al 1979 \u00e8 stato direttore del settimanale \"L'Europeo\": aveva solo 29 anni e pu\u00f2 essere ricordato come il pi\u00f9 giovane direttore d'Italia.\nIn seguito ha diretto i quotidiani veneti \"il Mattino di Padova\" e \"la Tribuna di Treviso\" del Gruppo L'Espresso. \u00c8 stato poi direttore del settimanale \"L'Espresso\" dal 1984 al 1991 e vicedirettore della \"Repubblica\" dal 1994 al 1998 su nomina di Eugenio Scalfari. \u00c8 stato uno dei fondatori di \"repubblica.it\", il sito web del quotidiano. Successivamente ha continuato a collaborare al quotidiano come editorialista: si \u00e8 occupato di politica, informazione, ambiente e diritti civili. Dal 1999 ha tenuto per 15 anni la rubrica settimanale \u00abIl Sabato del Villaggio\u00bb, concernente gli ambiti dei mass media, della comunicazione, il rapporto tra potere e libert\u00e0 d'informazione, la concorrenza e il pluralismo, per la quale ha ricevuto nel 2000 il Premio Saint-Vincent per il giornalismo.\nA decorrere dal 3 novembre 2014 e fino al 2016 \u00e8 stato portavoce dell'Autorit\u00e0 Garante della Concorrenza e del Mercato. In seguito alla nomina, Valentini ha diradato la frequenza di pubblicazione degli articoli. Il 30 novembre 2015 ha comunicato ai lettori la conclusione della collaborazione con \"La Repubblica\". \nDal 2016, collabora a \"Il Fatto Quotidiano\", dove riprende la rubrica settimanale \u00abIl Sabato del Villaggio\u00bb. Ha pubblicato un libro sulla fusione tra il Gruppo Espresso e \"La Stampa\", propriet\u00e0 della famiglia Elkann-Agnelli, vista a suo dire come pura operazione di potere."}
{"id": "3325863", "revid": "164044", "url": "https://it.wikipedia.org/wiki?curid=3325863", "title": "Filip Burkhardt", "text": "Carriera.\nClub.\nAmica Wronki.\nDebutta in Ekstraklasa con l'Amica Wronki il 19 settembre 2004 nel pareggio fuori casa per 1-1 contro il Wisla Cracovia.\nWarta Pozna\u0144.\nDebutta in 1. Liga con il Warta Pozna\u0144 il 2 agosto 2008 nella vittoria casalinga per 2-1 contro lo Stalowa Wola, dove mette a segno una doppietta, la prima con il Warta Pozna\u0144.\nFa la sua ultima presenza con il Warta Pozna\u0144 il 28 marzo 2009 nella vittoria casalinga per 4-1 contro il Tur Turek.\nArka Gdynia.\nDebutta con l'Arka Gdynia il 31 luglio 2009 nella sconfitta fuori casa per 2-1 contro il Lechia Danzica.\nSegna l'unico gol con l'Arka Gdynia il 21 agosto 2010 nella vittoria per 2-0 contro il G\u00f3rnik Zabrze.\nFa la sua ultima presenza nell'Arka Gdynia il 29 maggio 2011 nella sconfitta fuori casa per 5-0 contro lo \u015al\u0105sk Breslavia.\nSandecja Nowy S\u0105cz.\nDebutta con il Sandecja Nowy S\u0105cz il 27 agosto 2011 nella sconfitta fuori casa per 0-3 contro il Warta Pozna\u0144.\nLa giornata dopo, il 3 settembre 2011, fa il suo primo gol con il Sandecja Nowy S\u0105cz nella vittoria per 4-0 contro il Piast Gliwice."}
{"id": "3325867", "revid": "767487", "url": "https://it.wikipedia.org/wiki?curid=3325867", "title": "Corri ragazzo", "text": "Corri ragazzo \u00e8 un singolo inciso da Paolo Boccia e dal leader dei Diaframma Federico Fiumani nel 1989.\nIl singolo non \u00e8 mai stato distribuito nei negozi in quanto autoproduzione dello stesso Boccia, che decise di incidere il disco per poi utilizzare le copie come regalo di Natale per gli amici.\nIl 7\", provvisto di regolare contrassegno SIAE, \u00e8 comunque menzionato nelle discografie ufficiali di Federico Fiumani e dei Diaframma.\n\"Corri ragazzo\", di cui solo una facciata \u00e8 incisa, contiene esclusivamente il brano omonimo (testo di Paolo Boccia, musica di Federico Fiumani) ed \u00e8 stato stampato in tiratura limitata di 500 copie.\n\u00c8 tuttora un ricercato oggetto da collezione."}
{"id": "3325868", "revid": "22475", "url": "https://it.wikipedia.org/wiki?curid=3325868", "title": "Capital Federal", "text": ""}
{"id": "3325870", "revid": "124086794", "url": "https://it.wikipedia.org/wiki?curid=3325870", "title": "Banksville Records", "text": "La Banksville Records \u00e8 un'etichetta discografica inglese, facente parte del gruppo Pkmp Communication Ltd . Esclusivista della tecnologia Rewave System \nArtisti sotto contratto.\nMagica Aidan,Arcansiel, Endless Pain, Fabrizio Consoli, Mhmm, Societ\u00e0 Anonima Decostruzionismi Organici, Toxic Poison, Paolo Baltaro, Terry Dene, Gabriel Delta and the Hurricanes, Maimale, Black Monday, Sorella Maldestra, Cesare Bardelli, Sandro Marinoni."}
{"id": "3325873", "revid": "1745361", "url": "https://it.wikipedia.org/wiki?curid=3325873", "title": "Vittorio Gallese", "text": "\u00c8 docente di Psicobiologia e Psicologia Fisiologica all'Universit\u00e0 degli Studi di Parma, dal 2016 al 2018 \u00e8 stato Professor in Experimental Aesthetics all'Institute of Philosophy della School of Advanced Study dell'University of London, UK ed \u00e8 Adjunct Senior Research Scholar presso il Dept. of Art History and Archeology, Columbia University, New York, USA. Neuroscienziato cognitivo, \u00e8 uno degli scopritori dei neuroni specchio, cellule motorie del cervello che si attivano sia durante l'esecuzione di movimenti finalizzati, sia osservando simili movimenti eseguiti da altri individui. La sua ricerca cerca di individuare i meccanismi funzionali cerebrali alla base della cognizione sociale, dell'intersoggettivit\u00e0, dell'empatia, del linguaggio e dell'esperienza estetica.\nBiografia.\nGallese ha svolto attivit\u00e0 di ricerca all'Universit\u00e0 di Losanna, Svizzera, alla Nihon University, Tokyo, Giappone, alla University of California at Berkeley, all'Institute of Philosophy della School of Advanced Study della University of London e alla Berlin School of Mind and Brain della Humboldt University di Berlino. \u00c8 stato George Miller visiting professor alla University of California at Berkeley (2001) e Professor of Experimental Aesthetics all'Institute of Philosophy della School of Advanced Study della University of London (2016-2018). Dal 2011 \u00e9 Adjunct Senior Research Scholar, Dept. of Art History and Archeology, Columbia University, New York. Nel 2007 ha ricevuto insieme a Giacomo Rizzolatti e Leonardo Fogassi il Grawemeyer Award for Psychology, per la scoperta dei neuroni specchio. Ha ricevuto il Doctor Honoris Causa dall'UNiversit\u00e0 Cattolica di Lovanio, Belgio nel 2009. Ha ricevuto l'Arnold Pfeffer Prize for Neuropsychoanalysis dall'International Society of Neuropsychoanalysis, New York, U.S.A nel 2010, il Premio Musatti dalla Societ\u00e0 Italiana di Psicoanalisi nel 2013, la Kosmos Fellowship dalla Berlin School of Mind and Brain nel 2014, la Einstein Fellowship per il quinquennio 2016-2020 e l'Alexander von Humboldt Forschung Preis nel 2019.\nGallese ha pubblicato pi\u00f9 di 300 articoli scientifici in riviste internazionali e in edited books e tre libri.\nCollegamenti esterni.\nGallese su Amazon: https://www.amazon.it/s?i=stripbooks&amp;rh=p_27%3AVittorio+Gallese&amp;ref=dp_byline_sr_book_1"}
{"id": "3325875", "revid": "88740", "url": "https://it.wikipedia.org/wiki?curid=3325875", "title": "Rex tremendae maiestatis", "text": "Rex tremendae maiestatis \u00e8 un romanzo dello scrittore italiano Valerio Evangelisti, pubblicato nel 2010.\nTrama.\nLa storia \u00e8 ambientata nel 1372 e il protagonista, l\u02bcInquisitore Nicolas Eymerich, si trova ancora una volta a dover salvare la Cristianit\u00e0 dall\u02bcennesima minaccia proveniente da Ram\u00f3n de T\u00e0rrega, un ebreo convertito al Cristianesimo, ma segretamente dedito a pratiche eretiche ed alchemiche.\nLa storie si dipana tra Barcellona, la Sicilia e Napoli. Eymerich dovr\u00e0 salvare la sua sanit\u00e0 mentale messa a dura prova dalle visioni che terrorizzano gli abitanti della Sicilia. Infatti i cieli sono spesso solcati da dischi volanti da cui escono degli esseri deformi simili a giganti, gli antichi Lestrigoni, di cui sono piene le leggende siciliane; inoltre, neonati deformi, a volte di dimensioni esagerate, senza arti, striscianti come vermi compaiono per terrorizzare la gente del posto e i soldati inviati dai Chiaromonte, baroni siciliani, impegnati in infiniti conflitti con le altre baronie dell\u02bcisola. Dopo numerosi incidenti, Eymerich scopre che i neonati deformi sono in realt\u00e0 esperimenti falliti per mettere al mondo degli esseri perfetti, suoi figli, da parte di Lilith, la nemica/amante di Eymerich, ovvero quella Myriam incontrata in un'altra avventura (\"Il castello di Eymerich\").\nSconfitto una volta per tutte il suo acerrimo nemico, avviene l\u02bcunione dello stesso Eymerich con una delle molteplici incarnazioni di Myriam, nel corpo questa volta di Suor Magdalena Rocaberti. L\u02bcunione tra Myriam e Eymerich avvenuta nel \"Castello di Eymerich\", aveva dato alla luce, oltre ai succitati neonati deformi, anche una figlia, Lilith, inviata nel futuro dalla madre, e un ragazzo, Nissim, allevato a Palermo da Ebrei, che aiuta per tutta la vicenda l\u02bcInquisitore a venire a capo di tutti gli enigmi e gli inganni creati da Ram\u00f3n de T\u00e0rrega, da Myriam e forse dallo stesso Eymerich, la cui anima ha viaggiato fino all\u02bcanno 3000.\nLa storia si completa solo nel XXXI secolo, quando i pochi sopravvissuti alle mille guerre che attanagliano la Terra hanno creato sulla Luna un sistema che emette onde in grado di giungere sul nostro pianeta, generando un elettroshock collettivo in grado di sedare periodicamente gli abitanti della Terra ormai ridotti a malati mentali.\nNella base lunare sono custodite le anime o \u00abcampi vitali elettromagnetici\u00bb; qui la schizofrenica Lilith riesce a giungere e a liberare quella del padre, l\u02bcessere nato dalla Quintessenza alchemica di Eymerich nel 1372, sul finire della sua avventura a Napoli. \u00c8 questo nuovo essere intrappolato sulla Luna il \"Rex\" di cui il titolo parla: un uomo, secondo le leggende, inviato da Dio per governare il mondo attraverso un macchinario in grado di colpire l'umanit\u00e0 in ogni epoca portando l\u02bcuomo a seguire quello che il protagonista ritiene essere il disegno divino.\nIn ultimo nel letto di morte, Eymerich sogna del suo futuro sulla Luna e rivela che la stessa Myriam \u00e8 prigioniera sulla base lunare e deve essere liberata ma dopo poco muore, \u00e8 il 4 gennaio 1399."}
{"id": "3325880", "revid": "1305772", "url": "https://it.wikipedia.org/wiki?curid=3325880", "title": "CARIM", "text": ""}
{"id": "3325881", "revid": "1124164", "url": "https://it.wikipedia.org/wiki?curid=3325881", "title": "Polittico di Recanati", "text": "Il Polittico di Recanati \u00e8 un dipinto a olio su tavola (307x242 cm) di Lorenzo Lotto, databile al 1506-1508 e conservato nel Museo civico Villa Colloredo Mels a Recanati. L'opera \u00e8 firmata e datata \"Laurent[ius] Lotus MDVIII\". \nStoria.\nIl 20 giugno 1506 Lorenzo Lotto era a Recanati per firmare il contratto per un grande polittico per la chiesa di San Domenico. I lavori iniziarono a ottobre e si conclusero nel 1508, quando venne apposta la firma sulla tavola.\nNel 1861 lo videro nella chiesa Cavalcaselle e Morelli, registrando come fosse gi\u00e0 smembrato e privo della cornice originale e della predella. In seguito venne ricomposto in una cornice in stile e collocato nel palazzo comunale.\nDescrizione e stile.\nIl polittico \u00e8 composto da un'ancona centinata principale, attorno alla quale si dispongono altri due pannelli minori della stessa forma e, in alto, due riquadri laterali con \"Santi\" e una cimasa rettangolare con la \"Piet\u00e0\". Lo schema quattrocentesco del polittico venne probabilmente scelto dagli stessi committenti, ma l'artista lo svilupp\u00f2 in una composizione unitaria, almeno per i pannelli inferiori, come se la scena si svolgesse sotto un loggiato, con volta a botte cassettonata al centro e due volte minori ai lati e con l'apertura verso il paesaggio alle estremit\u00e0. Sicuramente la cornice originaria doveva enfatizzare la scansione degli spazi, simulando probabilmente gli elementi architettonici di una loggia che si raccordavano a quelli dipinti. Le nicchie dello sfondo, con le calotte decorate da mosaici alla bizantina, si rifanno ad alcune pale di Giovanni Bellini, cos\u00ec come alla cultura prospettica quattrocentesca rimanda il pavimento a scacchi.\nI pannelli sono cos\u00ec divisi:\nSpicca la presenza di santi domenicani, legati all'ordine che gestiva la chiesa, e dei patroni di Recanati, Flaviano e Vito. \nNella tavola centrale Maria, col Bambino benedicente in grembo, \u00e8 nell'atto di consegnare, per intercessione di un angelo, lo scapolare bianco dei domenicani a san Domenico: il santo \u00e8 infatti raffigurato in ginocchio ai piedi del trono. Moderno \u00e8 il voluto squilibrio verso sinistra (come nella \"Pala di Santa Cristina\"), cos\u00ec come la luce fredda e differenziata, tra zone pi\u00f9 o meno esposte ai raggi solari, che non esita a lasciare in ombra personaggi come i due papi ai lati del trono di Maria. Un altro elemento innovativo, tipico dell'ironia di Lotto, sono i due angioletti musicanti alla base del trono, che si ritraggono spaventati dall'apparizione del santo. \nNella \"Piet\u00e0\" campeggia il corpo morto di Cristo tra figure che emergono dallo sfondo scuro: un angelo, Nicodemo, la Maddalena e forse la Madonna, che si copre il viso piangente. Forte \u00e8 l'effetto di drammaticit\u00e0, acuito dalla luce fredda, la composizione serrata e la ricchezza di gesti e atteggiamenti, resi pi\u00f9 espressivi da un leggero sovradimensionamento delle mani."}
{"id": "3325889", "revid": "104458", "url": "https://it.wikipedia.org/wiki?curid=3325889", "title": "K\u00edlian Jornet Burgad\u00e1", "text": ""}
{"id": "3325890", "revid": "104458", "url": "https://it.wikipedia.org/wiki?curid=3325890", "title": "K\u00edlian Jornet Burgada", "text": ""}
{"id": "3325897", "revid": "1833487", "url": "https://it.wikipedia.org/wiki?curid=3325897", "title": "San Lorenzo (Paraguay)", "text": "San Lorenzo, il cui nome completo \u00e8 San Lorenzo del Campo Grande, \u00e8 una citt\u00e0 del Paraguay, situata nel dipartimento Central. \u00c8 uno dei municipi che costituiscono l'agglomerato urbano chiamato Grande Asunci\u00f3n ed \u00e8 per numero d'abitanti la quarta citt\u00e0 del paese sudamericano.\nGeografia.\nSan Lorenzo \u00e8 situata a 16\u00a0km ad est della capitale Asunci\u00f3n.\nStoria.\nNella seconda met\u00e0 del XVII secolo si stabil\u00ec nel territorio oggi occupato dalla citt\u00e0 una fattoria retta dai gesuiti; otto anni dopo l'espulsione di questi ultimi dall'America del Sud, il 10 agosto 1775, giorno di San Lorenzo, alla cappella gesuitica precedentemente costruita fu dato il rango di vice-parrocchia, dipendente dalla vicina parrocchia di Capiat\u00e1.\nNel XIX secolo il centro urbano si spost\u00f2 pi\u00f9 a nordest rispetto al nucleo originario; in questa nuova collocazione nel 1852 fu costruita la cattedrale di San Lorenzo.\nSociet\u00e0.\nPopolazione.\nAl censimento del 2002 San Lorenzo contava una popolazione urbana di 204.356 abitanti. Il distretto \u00e8 privo di zona rurale ed \u00e8 il pi\u00f9 popolato del dipartimento.\nReligione.\nLa citt\u00e0 \u00e8 sede della diocesi di San Lorenzo, istituita il 18 maggio 2000 da papa Giovanni Paolo II.\nCaratteristiche.\nSan Lorenzo \u00e8 chiamata la \"citt\u00e0 universitaria\" perch\u00e9 in essa si trova la sede dell'Universit\u00e0 Nazionale di Asunci\u00f3n. Le principali attivit\u00e0 economiche sono il commercio e l'industria.\nInfrastrutture e trasporti.\nSan Lorenzo \u00e8 attraversata dalla strada nazionale 2, la principale arteria di comunicazione del paese, che unisce la capitale Asunci\u00f3n con Ciudad del Este e la frontiera con il Brasile.\nSport.\nLa principale societ\u00e0 calcistica della citt\u00e0 \u00e8 il Club Sportivo San Lorenzo."}
{"id": "3325905", "revid": "1543377", "url": "https://it.wikipedia.org/wiki?curid=3325905", "title": "Campionati del mondo di ciclocross 2011 - Gara maschile Under-23", "text": "La gara maschile Under-23 dei campionati del mondo di ciclocross 2011 \u00e8 stata corsa il 29 gennaio a Sankt Wendel, in Germania. La corsa era riservata agli atleti nati tra il 1989 e il 1992. \u00c8 stata vinta dall'olandese Lars van der Haar, davanti al connazionale Mike Teunissen e al ceco Karel Hnik."}
{"id": "3325908", "revid": "104265", "url": "https://it.wikipedia.org/wiki?curid=3325908", "title": "I pensieri di King Kong", "text": "I pensieri di King Kong \u00e8 un album antologico del 1989 dei Diaframma, pubblicato solo in musicassetta ed allegato alle copie vendute per corrispondenza dell'EP \"Gennaio\".\nInsieme alla cassetta venivano inviati due inserti di accompagnamento scritti da Federico Fiumani.\nGli inserti allegati.\nPrimo inserto.\nCiao,\ninnanzi tutto 2 righe per spiegare il significato di questa cassetta: \"I pensieri di King-Kong\" \u00e8 un regalo ideato e realizzato dal sottoscritto esclusivamente rivolto a chi, sfidando le barriere del disservizio postale e la conseguente attesa, mi ha dato una tangibile prova di affetto e di stima; due cose che per me sono sempre state molto, molto importanti e che sono state la scintilla per dare sempre il meglio di me stesso. La concezione di questo nastro \u00e8 stata piuttosto lunga ma molto divertente: lunga perch\u00e9 ho \"talpeggiato\" nel mio archivio fatto da un'infinit\u00e0 di concerti, di prove, di \"definitive version\" di canzoni che poi definitive spesso non lo erano e divertente perch\u00e9 questa ricerca mi ha fatto ritrovare del materiale di cui io stesso ignoravo l'esistenza. Una parte \u00e8 in questa cassetta mentre il resto \u00e8 di nuovo destinato a finire tra le cassette senza copertina e senza titoli, materiale con cui spero non dovr\u00e0 fare i conti la mia coscienza... Con \"Gennaio\", poi, inizia per me una nuova emozionantissima avventura, quella di cantare le mie canzoni che \u00e8 stata una scelta venuta dal profondo, dettata dall'istinto e non da problemi con Miro, che resta tuttora uno dei miei migliori amici. A lui, a Gianni e Leandro Cicchi, a Nicola Vannini, a Leandro Braccini, a Sandro Raimondi e a tutti gli altri musicisti che hanno suonato nei DIAFRAMMA sono dedicati questi meravigliosi dieci anni vissuti insieme. \nFirenze, 26 marzo 1989.\nFEDERICO FIUMANI\nSecondo inserto.\nNel 1983, in settembre, il nostro manager ci inform\u00f2 che su Rai 1 c'era un programma di musica \"di tendenza\" interessato a dare spazio ai nuovi gruppi italiani intitolato \"I pensieri di King Kong\" ma che questo spazio non doveva essere occupato dalla musica, bens\u00ec da una presentazione fatta dal gruppo stesso. Piuttosto delusi e dopo varie assemble decidemmo di partecipare ugualmente (era difficile allora avere spazi in canali ufficiali) e ci precipitammo in studio per realizzare una presentazione \"come si deve\" con tanto di testo scritto e letto davanti al microfono. Non \u00e8 difficile poi immaginare la nostra faccia quando il programma and\u00f2 in onda e lo speaker esord\u00ec \"...i Diaframma ci hanno mandato solo una bobina, ma senza musica! Pazienza, sar\u00e0 per un'altra volta ...\". Piccoli errori di giovent\u00f9... . La versione di \"Altrove\" qui presente venne registrata in studio nell'ottobre 1983: \u00e8 in assoluto la prima esperienza vocale di Miro che era entrato con noi da una settimana. La registrammo per un playback da fare all'\"Orecchiocchio\" su Rai 3. \"Speranza \" \u00e8 un brano dalla gestazione alquanto strana perch\u00e9, pur essendo uno dei miei favoriti del periodo fine '84, non \u00e8 mai comparso su vinile. Probabilmente il fatto che non riuscivamo a dargli una struttura che piacesse a tutti era dovuto anche all'apatia e al malumore che regnava durante le prove e che si risolse con la dipartita dei fratelli Cicchi, che insieme a me erano i membri fondatori del gruppo. La \"Speranza\" di questo nastro \u00e8 registrata dal vivo a Cagliari nel dicembre 1985 durante uno dei concerti pi\u00f9 belli della nostra storia; il teatro tenda era strapieno di un migliaio di persone e diverse centinaia erano fuori per il sold-out; noi dal canto nostro mettemmo un'energia nel nostro act veramente straordinaria e penso che ci\u00f2 si senta anche nella registrazione. Dallo stesso concerto \u00e8 estratta questa versione di \"Elena\" (un'altra delle mie favorite) che io preferisco rispetto a quella incisa nel mix \"Amsterdam\": su disco ne venne fuori una versione edulcorata, in FM-style, mentre la natura di quel pezzo era diversa e qui \u00e8 senza dubbio espressa meglio. \"Falso amore\" (occhio al volume, \u00e8 registrata pi\u00f9 alta) doveva dare il titolo al nostro secondo album che poi fu \"Tre volte lacrime\". Qui \u00e8 in una versione precedente a quella incisa su vinile, pi\u00f9 scarna. Penso che sia una delle mie canzoni pi\u00f9 belle anche se non amo particolarmente suonarla dal vivo. Con \"Disagio\" si va nella \"preistoria\" dei Diaframma, risale al nostro primo demo ufficiale (Settembre' 81) e ha un che di psichedelico sia nel testo che nella musica; non \u00e8 mai stata incisa cos\u00ec come \"Nevrosi\" che \u00e8 registrata dal vivo alla Rokkoteca Brighton di Settignano (Fi). Penso di non esagerare nel dire che in quel perimetro nacque il nuovo rock fiorentino (l\u00ec fecero le prime apparizioni live anche i Litfiba e i Neon) e il pezzo qui presente \u00e8 tratto dal nostro concerto d'esordio con Nicola Vannini alla voce, era una notte di tuoni e fulmini quella del 21.11.1981 dove nacquero \"quattro figure azzurro marmoree\" e anche \"quattro funghi malsani (?!) dopo il temporale\"; cos\u00ec titolava un quotidiano fiorentino all'indomani di quel concerto. A parte tutto avemmo molto chiara in noi l'idea di aver fatto qualcosa di molto importante. \"Io ho in mente te \", che chiude il lato 1 \u00e8 l'unica cover che abbiamo mai inciso. L'idea piacque moltissimo alla IRA (la nostra etichetta in quel periodo) che propose di farla uscire subito come singolo e noi accettammo; la nostra versione piacque anche a Victor Sogliani, il bassista dell'Equipe 84, che io pensai come possibile produttore artistico di \"Tre volte lacrime \" insieme a Maurizio Vandelli (che per\u00f2 in quel periodo non faceva pi\u00f9 il produttore). L'Equipe 84 \u00e8 da sempre stato uno dei miei gruppi preferiti e una produzione artistica fatta dai due dei tempi d'oro era un progetto stimolante anche perch\u00e9 i pezzi di \"Tre volte lacrime\" avevano un che di anni 70. I primi 4 pezzi del lato 2 sono registrati in studio con un 4 piste nell'estate '87 e fanno parte delle session per l'album \"Boxe\". In quel periodo non suonavamo dal vivo ed io ero alla ricerca di nuove soluzioni sonore; registrammo tantissimo materiale alla ricerca di quel \"quid\" che desse alla nostra musica strade nuove da percorrere, questi quattro brani, poi scartati per \"Boxe\", sono frutto iniziale e un po' acerbo di quel periodo (\"Detective\", \"Liberami dal mare\", \"Epoca di sogno\" e \"Stazione del nord\"). L' \"Amsterdam \" qui presente, uno dei nostri cavalli di battaglia da sempre \u00e8 registrata dal vivo al Palalido di Milano durante la manifestazione \"MilanoEuropa\" e l\u00ec cogliemmo un calorosissimo successo e fu un ottimo stimolo anche perch\u00e9 erano di quei giorni intricate e interminabili beghe legali con la nostra casa discografica (dicembre '87). Gli ultimi tre brani sono estratti dal nostro concerto al Festival Nazionale dell'Unit\u00e0 che si svolse a Firenze nell'agosto dell'anno scorso. Il concerto fu uno dei pi\u00f9 belli del \"Boxing Tour 88\" e il pubblico fiorentino ci ripag\u00f2 con un significativo \"tutto esaurito\" e con tantissimo entusiasmo. Da quel concerto ho scelto \"Siberia \" e \"Tre volte lacrime \" di nuovo vestite in versione 1988 e infine \"Caldo\" che \u00e8 stato il primo brano cantato da me e messo su disco, ponte ideale fra uno splendido passato e spero un luminosissimo futuro. \nBuon ascolto, \nFEDERICO FIUMANI"}
{"id": "3325911", "revid": "443105", "url": "https://it.wikipedia.org/wiki?curid=3325911", "title": "San Lorenzo del Campo Grande", "text": ""}
{"id": "3325913", "revid": "110157", "url": "https://it.wikipedia.org/wiki?curid=3325913", "title": "Museo della Pieve di San Giorgio di Valpolicella e Museo archeologico", "text": "Il museo della Pieve di San Giorgio di Valpolicella e Museo archeologico \u00e8 un piccolo museo situato a Sant'Ambrogio di Valpolicella, nella frazione di San Giorgio.\nEsso compendia sia di un museo etnografico, istituito negli anni settanta, che documenta le attivit\u00e0 e le tradizioni locali e al cui interno \u00e8 allestita una cucina tipica della Valpolicella, sia di un museo archeologico, inaugurato nel 1992, in cui sono esposti manufatti ritrovati in loco come are e iscrizioni romane, sculture e rilievi longobardi e carolingi e oggetti d'arte di svariate epoche.\nLa realizzazione del museo, il dissotterramento di alcuni reperti archeologici e la sistemazione dell'area \u00e8 stata curata da Libero Cecchini insieme ai collaboratori Luciano Zinnamosca e Claudio Sandri, grazie al contributo finanziario della Banca Popolare di Verona. Il progetto consistette nella realizzazione di due spazi espositivi contigui che l'architetto veronese cerc\u00f2 di integrare con le preesistenze architettoniche e ambientali: una copertura a protezione degli scavi archeologici dietro l'abside orientale e un breve percorso museale nei locali sul fianco settentrionale della pieve, dove sono esposti i reperti romani e paleocristiani rinvenuti. \nL'intervento pi\u00f9 interessante \u00e8 quello a protezione degli scavi archeologici, che vennero coperti da una sequenza di quattro piastre sovrapposte, che vanno a formare una serie di terrazzamenti che permettono ai visitatori, nella visione dall'esterno, di percepire integralmente lo spazio archeologico sottostante, e, nella visione dall'interno, di affacciarsi verso la valle e godere del paesaggio. La connessione tra i diversi livelli \u00e8 garantita da brevi rampe scale e bassi muri in pietra realizzati secondo tecniche costruttive locali."}
{"id": "3325918", "revid": "1924342", "url": "https://it.wikipedia.org/wiki?curid=3325918", "title": "Hailee Steinfeld", "text": "Nel 2010 esordisce sul grande schermo nel film drammatico \"Il Grinta\", con il quale ottiene il plauso della critica e si aggiudica all'et\u00e0 di quattordici anni la sua prima candidatura al Premio Oscar, ai British Academy Film Awards, ai Critics' Choice Awards ed ai Screen Actors Guild Award.\n\u00c8 inoltre nota per il ruolo di Nadine Franklin nel film \"17 anni (e come uscirne vivi)\" che le \u00e8 valso una candidatura ai Golden Globe come migliore attrice in un film commedia o musicale.\nBiografia.\nHailee \u00e8 nata nel quartiere di Tarzana a Los Angeles, figlia di Cheri (nata Domasin), una interior designer, e Peter Steinfeld, un personal trainer. Ha un fratello maggiore, Griffin, e suo zio \u00e8 il personal trainer Jake Steinfeld. Suo padre \u00e8 ebreo, mentre suo nonno materno \u00e8 met\u00e0 filippino e met\u00e0 afroamericano.\nCarriera.\nHailee ha iniziato a recitare all'et\u00e0 di otto anni, inizialmente prendendo parte a numerosi cortometraggi per acquisire esperienza. Ha interpretato il ruolo di Talia Alden nel pluripremiato cortometraggio, \"She's a Fox\". Ha continuato a fare diversi spot televisivi e ad essere ospite in programmi televisivi.\nNel 2010 Hailee \u00e8 stata scelta tra 15 000 ragazze per il ruolo di Mattie Ross ne \"Il Grinta\", dei fratelli Coen. Per questa interpretazione ha ricevuto la candidatura come \"migliore attrice non protagonista\" ai Premi Oscar 2011. Nel maggio 2011 Miu Miu ha annunciato di aver scelto Hailee Steinfeld come il suo nuovo volto pubblicitario. Nel 2013 ha interpretato il ruolo di Giulietta Capuleti nell'adattamento cinematografico della tragedia di Shakespeare \"Romeo e Giulietta\" del regista Carlo Carlei.\nTra il 2013 e il 2015 ha partecipato a diverse produzioni tra cui il fantascientifico \"Ender's Game\", adattamento cinematografico del romanzo \"Il gioco di Ender\" di Orson Scott Card, il film d'azione \"3 Days to Kill\" al fianco di Kevin Costner, la commedia \"Pitch Perfect 2\", dove interpreta il ruolo di Emily Junk, e il drammatico \"Ten Thousand Saints\", adattamento dell'omonimo romanzo di Eleanor Henderson.\nSempre nel 2015 ha partecipato al video di \"Bad Blood\", celebre singolo di Taylor Swift e Kendrick Lamar. Ad agosto 2015 esce il suo singolo di debutto \"Love Myself\", disco di platino negli Stati Uniti, di cui \u00e8 stato registrato anche un video. Il singolo \u00e8 il primo estratto dall'EP \"Haiz\", rilasciato a novembre 2015. Nel febbraio 2016 pubblica il secondo singolo estratto, \"Rock Bottom\" in una nuova versione in collaborazione con la band DNCE. A luglio dello stesso anno rilascia un nuovo singolo, \"Starving\", che vede la partecipazione di Grey e Zedd e diventa il suo pi\u00f9 grande successo, conquistando il disco di platino in molti paesi e il doppio disco di platino in America.\nParallelamente alla sua carriera musicale, nel 2016 partecipa al film \"The Edge Of Seventeen\" nei panni della protagonista, ricevendo critiche positive e ottenendo una nomination ai Golden Globe 2017.\nNel 2017 riprende il suo ruolo di Emily Junk in \"Pitch Perfect 3\". In quest\u2019anno rilascia due singoli: \"Most Girls\" ad aprile e \"Let Me Go\" a settembre, in collaborazione con Alesso.\nNel 2018 prende parte al film \"Bumblebee\" e registra la canzone \"Back To Life\" per la sua colonna sonora, oltre a partecipare al \"\" di Katy Perry, aprendo alcuni concerti europei. In tale anno l'artista viene scelta anche come conduttrice degli MTV Europe Music Awards. Nel 2019 pubblica invece il brano \"Afterlife\" e partecipa alla serie TV \"Dickinson\": il brano citato fa parte della colonna sonora dello show.\nNel 2020, Hailee pubblica il suo secondo EP \"Half Written Story\", anticipato dai singoli \"Wrong Direction\" e \"I Love You's\"; quest'ultimo brano include un campionamento del classico di Annie Lennox \"No More I Love You's\". Successivamente, Steinfield collabora con il cantante Chen Linong nel brano \"Masterpiece\".\nInoltre, nel 2020, \u00e8 stato confermato che interpreter\u00e0 Kate Bishop nel Marvel Cinematic Universe, e debutter\u00e0 nella serie TV \"Hawkeye\".\nDoppiatrici italiane.\nNelle versioni in italiano delle opere in cui ha recitato, Hailee Steinfeld \u00e8 stata doppiata da:\nDa doppiatrice \u00e8 stata sostituita da:\nRiconoscimenti.\nPremio Oscar\nGolden Globe\nBritish Academy Film Awards\nCritics' Choice Awards\nEmpire Awards\nLondon Critics Circle Film Awards\nMTV Movie &amp; TV Awards\nPhoenix Film Critics Society Awards\nSanta Barbara International Film Festival\nScreen Actors Guild Award\nSoutheastern Film Critics Association Awards\nYoung Hollywood Awards"}
{"id": "3325919", "revid": "2084998", "url": "https://it.wikipedia.org/wiki?curid=3325919", "title": "Shenkani", "text": "Shenkani (in armeno \u0547\u0565\u0576\u056f\u0561\u0576\u056b, fino al 1978 \"Korbulakh\", \"Korbulag\", \"Kr'oyigegh\" e \"K'yorbulagh\") \u00e8 un comune dell'Armenia di 192 abitanti, come risulta dal censimento effettuato localmente nel 2001, della provincia di Aragatsotn."}
{"id": "3325923", "revid": "729019", "url": "https://it.wikipedia.org/wiki?curid=3325923", "title": "Parco Virgiliano (Roma)", "text": "Il Parco Virgiliano o Parco Nemorense \u00e8 sito in Via Nemorense, nel quartiere Trieste a Roma.\nStoria.\nIl parco \u00e8 stato progettato dal famoso architetto di giardini Raffaele De Vico (suo anche il giardino di Piazza Mazzini), con l'intento di creare un parco con viali: un viale principale cinge tutto il parco, mentre tre traverse di questo portano ai giochi per bambini, al caff\u00e8 ed all'ala concerti. Un piazzale, posto a sud, \u00e8 arricchito da laghetti sviluppati con il classico stile di De Vico, che voleva ricordare un paesaggio naturale.\nNel 1933 fu costruito uno chalet in passato usato come caff\u00e8 ed oggi utilizzato come chiosco di bibite e panini. Il parco fu abbellito da piante mediante un criterio sistematico: il viale principale era abbellito da tigli, il viale del laghetto dai pini ed i viali secondari da lecci e da prunus pissardi. Negli anni ottanta del XX secolo il parco \u00e8 stato restaurato e riportato al primitivo aspetto. De Vico progett\u00f2 la pista di pattinaggio, la piazza per il teatro per i bambini e la cavea per i concerti all'aperto, tra l'altro la cavea non fu mai realizzata, al suo posto venne costruito lo chalet rustico. Inoltre, nel parco vi \u00e8 un campo di bocce e due fontanelle in travertino a forma di conchiglia e di ramo di fico, la fuoriuscita di acqua \u00e8 garantita da un mascherone. Il nome del parco \u00e8 stato dedicato al poeta Virgilio in occasione del bimillenario della nascita. La villa venne inaugurata da Benito Mussolini, andando a completare un quartiere voluto e pensato per ospitare gli impiegati dello stato (INCIS)."}
{"id": "3325924", "revid": "1305772", "url": "https://it.wikipedia.org/wiki?curid=3325924", "title": "Shenavan", "text": ""}
{"id": "3325939", "revid": "21079", "url": "https://it.wikipedia.org/wiki?curid=3325939", "title": "Criterio di Jacobi", "text": ""}
{"id": "3325941", "revid": "2084998", "url": "https://it.wikipedia.org/wiki?curid=3325941", "title": "Shenavan (Aragatsotn)", "text": "Shenavan (in armeno \u0547\u0565\u0576\u0561\u057e\u0561\u0576, in passato \"Chotavet\", \"Blkher\" e \"Bulkheyr\") \u00e8 un comune dell'Armenia di 1724 abitanti (2001) della provincia di Aragatsotn."}
{"id": "3325942", "revid": "1833487", "url": "https://it.wikipedia.org/wiki?curid=3325942", "title": "Tarzana", "text": "Tarzana \u00e8 un quartiere di Los Angeles che si estende nella parte meridionale della San Fernando Valley.\nIl nome deriva dal fatto che nel 1915 l'autore di Tarzan, Edgar Rice Burroughs, acquist\u00f2 un terreno in questa zona e chiam\u00f2 la propriet\u00e0 \"Tarzana Ranch\"."}
{"id": "3325946", "revid": "2084998", "url": "https://it.wikipedia.org/wiki?curid=3325946", "title": "Shamiram", "text": "Shamiram (in armeno \u0547\u0561\u0574\u056b\u0580\u0561\u0574) \u00e8 un comune dell'Armenia di 945 abitanti (2001) della provincia di Aragatsotn."}
{"id": "3325958", "revid": "2084998", "url": "https://it.wikipedia.org/wiki?curid=3325958", "title": "Lusagyugh (Aragatsotn)", "text": "Lusagyugh (in armeno \u053c\u0578\u0582\u057d\u0561\u0563\u0575\u0578\u0582\u0572, anche chiamato \"Lusagyukh\"; precedentemente \"Karanlug\" e \"Gharanlegh\") \u00e8 un comune dell'Armenia di 803 abitanti (2001) della provincia di Aragatsotn, situato circa 1\u00a0km a nord-est di Aparan. La chiesa del paese risale al 1887, ma l\u00ec vicino si trovano anche le rovine di una chiesa del IV secolo."}
{"id": "3325959", "revid": "1718925", "url": "https://it.wikipedia.org/wiki?curid=3325959", "title": "Alan Caligiuri", "text": "Biografia.\nLa carriera di Alan nel mondo dello spettacolo comincia per il canale satellitare Class TV Moda e contemporaneamente all'omonimo programma di Jo Squillo su Rete 4. In seguito collabora nell'organizzazione del programma Le Iene e del Festival di Sanremo del 2000 e del 2001. Nel 2006, in compagnia di Karim De Martino e di Isa B, conduce il programma \"Hot\", in onda sul canale Match Music.\nNel 2010 entra a far parte de Lo Zoo di 105 come autore e interprete di varie scenette: Zlatan, Dedica l'amore, Misunderstanding, Zoollywood, Alan in love, Stronzi a parte, Kebabbo, Richard Calabria, il Vendicatore.\nNel 2011 diventa uno dei co-conduttori del programma ma viene querelato a causa di uno scherzo telefonico nei panni dello zingaro \"Zlatan\".\nSempre nel 2014 esce lo spot dello Zoo di 105 dove Alan veste le parti del suo acclamatissimo e discusso personaggio \"Zlatan, il sinto\".\n\u00c8 inoltre presente in \"On air\", il film cinematografico dello Zoo uscito nelle sale il 31 marzo 2016. Da agosto 2016 esce dallo Zoo di 105, mentre diventa co-conduttore del programma 105 Take Away assieme a Daniele Battaglia. \nIl 18 dicembre 2019 annuncia con un post su Facebook che il suo percorso a Radio 105 si concluder\u00e0 dopo 9 anni il 31 dicembre dello stesso anno.\nAlan ha spiegato che il suo addio dall'emittente \u00e8 dovuto alla scadenza e il mancato rinnovo del suo contratto.\nDal 25 maggio 2020 \u00e8 in onda su Radio Viva FM da luned\u00ec a venerd\u00ec con Viva Top Generation insieme a Federica Toninato nella fascia oraria 16:00 - 18:00.\nDal 27 settembre 2020 ritorna in nazionale, ideando il nuovo morning-show di Radio Lattemiele \"Gli sveglioni\" in onda da luned\u00ec a venerd\u00ec nella fascia oraria 6.30 - 8.30."}
{"id": "3325960", "revid": "599013", "url": "https://it.wikipedia.org/wiki?curid=3325960", "title": "Martin Woods", "text": ""}
{"id": "3325962", "revid": "767487", "url": "https://it.wikipedia.org/wiki?curid=3325962", "title": "Antonio Oliva (politico)", "text": "Biografia.\nAntonio Oliva nacque, primogenito di cinque fratelli, all'Avana, nell'isola di Cuba, il 19 giugno 1827 da Giuseppe, mergozzese, e Matilde Turla. Tornato a Mergozzo, piccolo borgo medioevale affacciato sul lago omonimo, in tenera et\u00e0 con la famiglia, fu avviato agli studi rivelando una pronta intelligenza.\nCompiuti i dodici anni, lasci\u00f2 il piccolo borgo lacustre per iscriversi all'Accademia Scientifica di Milano.\nStudente capace ed intelligente, non riusc\u00ec per\u00f2 a trovare interesse e soddisfazione negli studi di scienze naturali. Decise cos\u00ec di mutare il proprio indirizzo di studi rivolgendosi alle scienze giuridiche e politiche. Si dimostr\u00f2 ben presto il primo del proprio corso, dimostrando un'inclinazione naturale verso il diritto.\nL'impronta razionalista ricevuta sia dalla famiglia che dal primo ciclo di studi lo fecero avvicinare sempre di pi\u00f9 all'universo illuminista, in cui ben presto s'identific\u00f2 pienamente.\nFu grazie alla sua passione per il diritto che nacque in Oliva l'interesse per la questione politica nazionale. Si riconobbe nell'ideale mazziniano dell'Italia unita ed indivisibile, a cui un\u00ec un certo astio per il clero e per la concezione divina della religione cattolica. Da buon illuminista, egli vedeva infatti la scienza e il pensiero al disopra e al principio di ogni moto umano.\nAntonio divenne presto tra i suoi giovani coetanei uno dei capi del movimento politico che condusse all'ondata insurrezionale del 1848. L'ambiente milanese in cui studiava era in subbuglio, i giovani patrioti stavano preparandosi ad un'insurrezione che avrebbe finalmente fatto tremare il potere imperiale.\nAllo scoppio delle cinque giornate di Milano del 1848, Antonio si trovava come capo manipolo di un folto gruppo di patrioti dediti alla presa del Palazzo del Governo. Fu fatto prigioniero dalle truppe del maresciallo Radetzky ma riusc\u00ec abilmente e fortunosamente a liberarsi ed a ritornare tra i propri compagni.\nNominato dal governo provvisorio di Milano ufficiale delle truppe lombarde, prefer\u00ec fare ritorno in Piemonte dove si arruol\u00f2, volontario di truppa, nelle file del generale Alfonso La Marmora. Inquadrato tra i bersaglieri di La Marmora, rimase per tutta la dolorosa campagna del 1848-49. Da bersagliere ricevette una buona impostazione militare di base che gli fu di grande utilit\u00e0 nelle successive operazioni militari.\nAl termine della campagna piemontese si rec\u00f2 a Roma (dov'era stata istituita la Repubblica), agli ordini di Giacomo Medici. Sapeva che l'avventura romana sarebbe durata poco, ma per Oliva, quella repubblica rappresentava tutti i valori di cui si era fatto portavoce tra la giovent\u00f9 milanese. Nell'Urbe prese parte a numerosi episodi di difesa, distinguendosi per coraggio a porta San Pancrazio e meritandosi, ancora una volta, la nomina ad ufficiale e tribuno del popolo sul campo. Qui conobbe anche il giovane Giuseppe Garibaldi, con cui instaur\u00f2 subito un rapporto di reciproca stima e fiducia.\nTornato a Torino, continu\u00f2 la sua opera di incitamento delle coscienze in favore dell'unit\u00e0 d'Italia. Il 18 marzo 1854, l'Oliva diffuse in tutta la citt\u00e0 un appello ai torinesi onde si presentassero in piazza Castello per appoggiare con la loro presenza una delegazione che si sarebbe recata dal Re per richiedere la grazia per tre feroci banditi astigiani condannati a morte che dovevano salire sulla forca quel giorno. Subito i tre furono arrestati in quanto \u201cpromotori di ribellione e intimidazione alla persona del Re\u201d. Insieme all'Oliva furono arrestati l'avvocato Tommaso Villa e Vincenzo Brusco Omnis. La notizia fece molto scalpore a Mergozzo.\nI tre giovani dimostranti arrestati a Torino quel 18 marzo furono assolti con formula piena in prima istanza. Tuttavia, il Ministro Urbano Rattazzi ricorse alla prima assoluzione e chiese la celebrazione della seconda istanza del processo; ma anche qui i tre giovani vennero assolti nuovamente con formula piena.\nNel decennio che intercorre tra il 1850 ed il 1859, l'Oliva, appena laureato, si afferm\u00f2 come giurista e nell'avvocatura.\nCoinvolto anche politicamente nelle file della sinistra negli affari di stato, si rivel\u00f2 promotore dell'alleanza franco\u2013sabauda.\nNel 1859, allo scoppio della seconda guerra d'indipendenza si arruol\u00f2 nuovamente come volontario. Alcuni suoi allievi, studenti di diritto, si arruolarono con lui. Dopo un breve corso da ufficiale fu assegnato, su sua richiesta, come sottotenente dei Cacciatori delle Alpi. La brigata, guidata da Garibaldi, fu costituita nel febbraio 1859 a Cuneo e si rese protagonista di formidabili azioni sul confine lombardo. Con gli uomini al suo comando, Oliva riusc\u00ec a portare a termine una serie di azioni di disturbo verso gli austriaci. Promosso luogotenente combatt\u00e9 a Varese e Laveno. Per la decorosa condotta sul campo di battaglia fu promosso capitano.\nL'amicizia personale con Garibaldi crebbe a tal punto che il generale lo volle con s\u00e9 nel 1860 anche nella Spedizione dei Mille in Sicilia, seppur non fu tra I Mille, mainquadrato in uno dei reparti di volontari di Agostino Bertani successivamente alla prima spedizione.\nNel novembre di quello stesso anno riprese le sue funzioni di ufficiale delRegio Esercito, venendo inquadrato nei bersaglieri.\nNel 1861 torn\u00f2 all'insegnamento, come professore di Diritto Costituzionale e di Storia del Diritto all'Universit\u00e0 di Parma. L'Italia era unita, rimanevano aperte tuttavia la questione veneta e la questione romana. Dai suoi scritti si evince tutto l'ardore con cui l'Oliva teneva alla problematica unitaria. Nemico del potere temporale della Chiesa, rivel\u00f2 una profonda ostilit\u00e0 verso lo Stato Pontificio visto come avversario dell'unit\u00e0 nazionale.\nA Parma fu tra i fondatori, nel marzo 1862, della societ\u00e0 di tiro a segno, inaugurata da Garibaldi.\nA Parma conobbe e si avvicin\u00f2 profondamente a Francesco Crispi. La fama politica di Oliva era ormai diventata superiore a quella del giurista. Numerosi colleghi emiliani lo proposero come candidato al Parlamento. E nel novembre 1865 fu eletto alla Camera.\nNel 1866 l'Italia scese nuovamente in guerra, al fianco della Prussia, contro l'Austria (Terza guerra d'indipendenza). Anche in questa campagna, Antonio, scelse di arruolarsi volontario nonostante fosse gi\u00e0 a capo di una folta famiglia.\nVista la sua et\u00e0 ormai non pi\u00f9 giovane fu assegnato allo stato maggiore del corpo dei Bersaglieri. Ma Antonio sentiva di poter ancora comandare una compagnia sul campo di battaglia. Decise cos\u00ec di chiedere il trasferimento nel Corpo Volontari Italiani, comandato dal generale Garibaldi. La richiesta fu accolta ed il capitano Oliva fu posto al comando della 2\u00aa Compagnia del 2\u00ba Battaglione dei Bersaglieri milanesi, alle dipendenze del maggiore Nicostrato Castellini.\nPartecip\u00f2 alla campagna del Trentino e dell'alta Lombardia, segnalandosi nella battaglia di Vezza d'Oglio per coraggio ed abilit\u00e0 di comando.\nVerso le 3 della notte del 4 luglio 1866 gli austriaci occuparono il borgo di Vezza d'Oglio. L'avamposto di Vezza e Grano, controllato dai Volontari Italiani, secondo gli ordini, si ritir\u00f2 verso Incudine, ma - raggiunti a valle - gli uomini del maggiore Nicostrato Castellini, questo rimase stupito in quanto non aveva conoscenza degli ordini. Pertanto lanci\u00f2 i suoi uomini alla battaglia per riprendere le posizioni perdute.\nNel frattempo per\u00f2 Vezza d'Oglio era stata completamente occupata dagli austriaci, che avevano piazzato anche quattro cannoni sul monte Castello. Gli italiani avanzarono su tre fronti: alla sinistra, verso la frazione di Grano, al centro, verso il paese, alla destra, contro i nemici che occupavano la sponda destra dell'Oglio. Nel tentativo di impadronirsi dei cannoni sul monte Castello, lo stesso maggiore Castellini perse la vita bersagliato da numerosi colpi. La perdita di Castellini, figura eminente, colp\u00ec non poco l'anziano capitano Oliva che, tuttavia, non si perse d'animo e continu\u00f2 brillantemente l'azione alla testa del Battaglione Bersaglieri Lombardi. Oliva ordin\u00f2 di proseguire l'attacco alla baionetta.\nVerso le 8 gli austriaci avanzarono con i loro reparti, costringendo gli italiani al ritiro. Questi fuggirono in rotta verso Edolo, dove si trincerarono, ma gli austriaci, avanzati fino a Davena, recuperati i loro feriti, si ritirarono oltre il Tonale. Nel combattimento il Battaglione si distinse per impeto e coraggio. Antonio Oliva fu promosso sul campo maggiore e gli fu concesso il cavalierato dell'Ordine Militare di Savoia.\nLa motivazione della decorazione esplicita chiaramente le capacit\u00e0 di cui il nostro era dotato.\n\u201c\"Per avere in combattimento, con molta intelligenza e valore comandato il Battaglione dopo caduto il maggiore Castellini e sostenuta la ritirata con molta energia e persistenza contro forze molto superiori.\" Vezza d'Oglio, 4 luglio 1866\u201d\nTuttavia, sfogliando l'albo d'oro dei decorati di Ordine Militare di Savoia risulta la seguente motivazione: \"Per militari benemerenze quale Capitano del 2\u00ba Battaglione Bersaglieri per la campagna di guerra del 1866 - R.D. n.120 bis del 6 dicembre 1866.\nAl termine della guerra, nel 1867, Oliva fu membro, coi senatori Cairoli e Pallavicini, del Comitato per la spedizione garibaldina nell'Agro Romano. Quella dell'Agro Romano fu la sua ultima impresa militare, in quanto Oliva torn\u00f2 alla Camera dei Deputati.\nPolitico valido e propositivo, fu eletto per otto legislature presso i collegi di Fiorenzuola d'Arda, Manduria e infine Novara, restando a Montecitorio fino al 1886.\nOltre all'attivit\u00e0 di parlamentare e di insegnante svolse pure un intenso lavoro di pubblicista, diventando direttore del foglio di Francesco Crispi \u201cRiforma\u201d.\nL'avvocato mergozzese si era conquistato la stima di grandi personaggi politici e militari.\nGaribaldi su tutti lo ebbe caro definendo \u201cla sua figura una delle pi\u00f9 complete tra quelle del risorgimento perch\u00e9 uomo di azione e di pensiero.\u201d\nAttivit\u00e0 parlamentare.\nDi Oliva \u201conorevole\u201d ci giungono tre importanti discorsi che ne rivelano l'alto grado di preparazione e di cultura.\nI suoi interventi sono sempre seguiti con grande attenzione e rispetto anche da parte degli avversari. Spesso interrotti da applausi ed anche contestazioni.\nAntonio era un oratore nato, la sua parlata era elegante, trascinante, appassionata e che andava subito al cuore dei problemi sviscerandone con sapienza i contenuti.\nEra il 5 aprile 1881, da dodici giorni la Camera dibatteva sulla \u201criforma elettorale\u201d. Il parlamento si era insediato a Roma dieci anni prima e, da dieci anni, l'Italia aveva vissuto in pace cercando, attraverso la politica, di completare quel percorso di unificazione iniziato nel 1848. Il tema sulla riforma elettorale era di grande importanza per il processo unificatorio, dall'emanazione dello statuto il suffragio era consentito solo ad una ristretta cerchia di persone.\nQuel 5 aprile Antonio Oliva prese la parola attirando il silenzio e l'attenzione dei membri dell'Assemblea. Con un lungo intervento sostenne in modo appassionato la necessit\u00e0 democratica del voto universale che coinvolgeva tutti i cittadini, ricchi e poveri, sapienti e meno eruditi. Tutti, per il sol fatto di essere cittadini: \u201c\u2026 la conclusione ultima sarebbe che il padre di famiglia, come tale, dovrebbe avere tanti voti quanti sono i voti dei figli. Lascio di parlare delle altre illazioni che ci porterebbero nel campo del voto alle donne\u2026 forse verr\u00e0 il momento in cui questa questione potr\u00e0 essere sollevata\u201d.\nL'Oliva chiese inoltre che nel sistema elettorale fosse introdotto lo scrutinio di lista permettendo di temperare il troppo rigido sistema uninominale che penalizzava eccessivamente le minoranze.\n\u201c\u2026 se l'idea \u00e8 forte e tale da trascinare con s\u00e9 le opinioni, prevarr\u00e0, se non \u00e8 tale deve soccombere. Questa \u00e8 l'opinione che io esprimo, la quale porterebbe l'esclusione di questi congegni artificiali per lasciare alla natura delle cose, alla forza morale delle idee alla virt\u00f9 politica il libero campo della lotta\u201d.\nIn quel tempo sostenere simili tesi significava essere paragonati a Don Chisciotte alle prese con le sue improbabili avventure, ma, nonostante tutto Antonio Oliva combatt\u00e9 la sua battaglia con decisione e preparazione incurante della \u201csordit\u00e0\u201d della maggioranza dei deputati.\nNella tornata dell'8 maggio 1885 Antonio Oliva intervenne alla Camera sulla politica estera spronando il Governo ad una maggiore e pi\u00f9 incisiva azione in Africa Occidentale.\nVedeva la necessit\u00e0 per l'Italia, al pari delle altre potenze europee, di occupare una posizione di rilievo nel continente africano.\nParafrasando Cattaneo defin\u00ec il Canale di Suez ed il Mar Rosso la \u201cvia delle nazioni\u201d e in quanto tale sarebbe dovuta essere protetta lungo le sue coste.\nChiese al governo di intervenire nella questione sulla convenzione tra Inghilterra ed Egitto in merito allo schiavismo. A suo parere, la convenzione, avrebbe dovuto essere allargata anche all'Italia \u201cmaestra di civilt\u00e0\u201d.\nNel suo discorso mise anche in rilievo l'opera degli esploratori ed il loro grande merito di svelare all'occidente i segreti, la storia e le ricchezze d'Africa.\nL'intervento ricevette il plauso e la piena approvazione dei deputati presenti.\nMa il discorso in cui l'Oliva dispieg\u00f2 tutte le sue risorse intellettuali e ideologiche di uomo dell'800, secolo positivista, fu tenuto in occasione della seduta parlamentare del 10 marzo 1881 sul tema \u201cConcorso dello Stato nelle opere edilizie di Roma\u201d.\nLa legge in oggetto prevedeva un contributo dello Stato mediante esenzione pluriennale (15-20 anni) delle imposte sulle nuove costruzioni. Nel suo intervento ripercorse dottamente la storia d'Italia nelle sue espressioni artistiche ed architettoniche della Roma Imperiale ai suoi giorni. Egli sostenne la bont\u00e0 del provvedimento che avrebbe contribuito con decisione alla realizzazione di grandi opere tali da rendere testimonianza al mondo dell'alto grado di civilt\u00e0 e di progresso dello stato italiano.\nNel suo dire, l'Oliva, si sentiva forte dell'influenza del pensiero d'oltralpe, del secolo dei lumi, particolarmente dei filosofi post-illuministi Saint-Simon e Comte, fautori di una nuova religione dell'umanit\u00e0 in cui il \u201cGrand-\u00eatre\u201d avrebbe sostituito il Dio delle Scritture.\nAntonio Oliva in un suo intervento del 10 marzo 1881 attacc\u00f2 pesantemente la Chiesa ed il Cristianesimo prevedendone la breve fine.\n\u201cIl mondo guarder\u00e0 a Roma (dopo che saranno realizzate le nuove opere) come al faro della Civilt\u00e0 e davanti a questo faro la facella del Vaticano si spegner\u00e0, e si spegner\u00e0 ben presto \u2026 A fianco del Sillabo immobile espressione di una rivelazione cieca e fatale stia l'Editto pretorio della Scienza.\u201d\nL'Assemblea rispose ancora una volta con calorosi applausi.\nLo scandalo della Banca romana.\nAntonio Oliva, che ormai si era affermato, fu travolto in pieno dallo scandalo che sfocer\u00e0, appena un anno dopo la sua morte (1887) nello \u201cscandalo della Banca Romana\u201d.\nE fu proprio nel 1886 che la \u201cfacella\u201d del nostro protagonista inizi\u00f2 ad ottenebrarsi. Venne attaccato duramente alla Camera e invitato pubblicamente a risolvere le sue pendenze verso i \u201ccreditori delusi\u201d. In quello stesso anno il tribunale di Pallanza chiese alla Camera il permesso di avviare alcuni procedimenti penali nei confronti del nostro, accusato di corruzione e concussione.\nEd Antonio Oliva non resse la vergogna, lui, il giurista e l'ufficiale integerrimo si trov\u00f2 d'improvviso piombato in un abisso dal quale, apparentemente, non sarebbe mai potuto uscire. Assieme a lui furono coinvolte negli scandali romani anche numerose personalit\u00e0 tra cui i figli di Garibaldi, Ricciotti e Menotti che furono ridotti sul lastrico.\nNel marzo del 1886 \"La Voce del Lago Maggiore\" pubblicava un duro articolo in cui si leggeva dell'Oliva zittito alla Camera da un collega onorevole che lo invitava a saldare i propri debiti.\n\"L'incidente Oliva ha destato molti commenti.(...) Un deputato gli scrisse che se avesse avuto il coraggio di parlare a favore della politica finanziaria, che condusse al disavanzo, lo avrebbe interrotto chiedendogli che aggiustasse prima le sue pendenze e si mettesse in regola con altri suoi creditori delusi. Allora Oliva ha lasciato passare il suo turno senza prendere la parola.(...)\"\nUn altro duro articolo fu invece pubblicato dalla Gazzetta Nazionale il 7 aprile 1886 e riportato sempre da \"La Voce del Lago Maggiore\" in quello stesso mese. L'articolo parlava di alcuni deputati della sinistra radicale del Collegio di Novara ritenuti, ingiustamente, almeno per quanto riguarda l'Oliva, \"scadenti\".\n\"(...) La candidatura dell'Oliva s'\u00e8 squagliata come neve al sole. Le preclare doti dell'egregio uomo tanto decantato dal partito radicale, ormai rifulsero talmente che niuno pi\u00f9 sembra ricordarsi che l'Oliva abbia rappresentato il Collegio. Resta solo vetus memoria facti dolorosa. (...)\"\nUn ultimo mesto articolo sul conto del nostro deputato fu pubblicato sempre dallo stesso foglio il 18 maggio 1886.\n\"L'ex-deputato del 1\u00b0 Collegio di Novara, Antonio Oliva, i cui scandali economici e la cui disordinata vita privata fecero tanto parlare anche nel febbraio-marzo scorsi, \u00e8 morto improvvisamente per vizio cardiaco il 14 corrente a Roma. Il ministero perde un degno ma infelice difensore, che ora cercava invano un collegio. La famiglia rimane in condizione molto meschina; e con la scomparsa del disgraziato non prevale altro che un sentimento di piet\u00e0.\"\nE cos\u00ec, Antonio Oliva mor\u00ec il 14 maggio 1886 nella vergogna e nel rancore di molti, quegli stessi molti che, anni prima lo avevano apprezzato come politico e come militare. Mergozzo, la terra della sua famiglia, lo ricorder\u00e0 sempre con stima. Celebre fu una sua visita datata 1882. Il rampante deputato, all'apice della sua carriera politica, fu accolto dalla popolazione mergozzese festante. In suo onore, nei locale della Trattoria Lomazzi, fu imbandita una grande riunione conviviale con la presenza dell'autorit\u00e0, della Societ\u00e0 Operaia e del parroco don Giovanni Maria Albera che, da par suo, anim\u00f2 con gran brio la serata.\nL'Oliva era stimato ed appoggiato massicciamente dalla popolazione colta e borghese del paese che tenne sempre vivi rapporti con lui. Tuttavia, con quella morte cos\u00ec improvvisa e cos\u00ec sommersa dallo scandalo, la sua figura di patriota cadde nell'oblio.\nDurante il ventennio fascista, il podest\u00e0 Tamini, lo riport\u00f2 a quegli onori di cui si rese degno in vita. Una lapide a lui dedicata fu posta sull'allora palazzo municipale. Nel 1945 a liberazione avvenuta, l'epigrafe, venne cancellata perch\u00e9 ritenuta espressione della retorica di regime e sostituita con l'attuale defascistizzata."}
{"id": "3325963", "revid": "767487", "url": "https://it.wikipedia.org/wiki?curid=3325963", "title": "L'estate di noi due", "text": "L'estate di noi due (\"The Last Summer (of You and Me)\") \u00e8 un romanzo di Ann Brashares. \u00c8 il suo primo romanzo rivolto al pubblico adulto ed \u00e8 stato pubblicato nel 2007.\nTrama.\nLa storia \u00e8 ambientata a Fire Island e in parte nella vicina New York. Alice e Riley sono due sorelle poco pi\u00f9 che ventenni. Durante l'estate incontrano fin da piccole il loro comune amico e coetaneo Paul, la cui madre, vedova, \u00e8 proprietaria di una casa sulla spiaggia a fianco della modesta abitazione delle ragazze. Alice \u00e8 la sorella minore. Graziosa ed elegante, pensa di iscriversi alla Facolt\u00e0 di Legge dell'Universit\u00e0 di New York. Riley \u00e8 invece un tipo atletico, bagnina sulla spiaggia dall'et\u00e0 di quindici anni, \u00e8 dislessica ed ha frequentato corsi di sopravvivenza in Colorado. I tre condividono molti ricordi piacevoli di vita sulla spiaggia. Paul ritorna dalla California dopo tre anni di assenza ed \u00e8 l'ultima estate che i tre possono trascorrere assieme. Alice e Paul si accorgono di nutrire vicendevolmente sentimenti che vanno oltre la semplice amicizia e finiscono per fare l'amore sulla spiaggia.\nUna notte, durante la quale i due sono assieme di nascosto nella casa di Paul, c'\u00e8 un allarme medico che Alice lascia correre, pensando si tratti di un vecchietto bisognoso di attenzioni. In realt\u00e0 si tratta di sua sorella, che soffre di cardiopatia reumatica e abbisognava di essere trasportata in ospedale d'urgenza. Soffocata dai sensi di colpa, Alice abbandona l'isola per recarsi dalla sorella in ospedale, senza dare spiegazioni a Paul.\nL'estate finisce. Riley \u00e8 in attesa di un trapianto cardiaco, mentre Alice rimanda i suoi piani universitari per dare una mano alla famiglia lavorando. Paul non l'ha dimenticata e cerca di incontrarla. Alla fine Riley svela a Paul le proprie condizioni di salute, che gli aveva tenuto nascoste. La madre di Paul muore e lui vende la casa sulla spiaggia. Ma anche Riley muore. Paul e Alice finalmente si reincontrano sull'isola, dove vengono sparse le ceneri di Riley. I due fanno l'amore e lasciano per la prima volta assieme l'isola, andando a frequentare la stessa universit\u00e0."}
{"id": "3325965", "revid": "228587", "url": "https://it.wikipedia.org/wiki?curid=3325965", "title": "Urbanistica medievale", "text": "L'urbanistica medievale \u00e8 lo studio dell'evoluzione degli insediamenti umani durante il Medioevo e comprende lo studio dei nuclei urbani di nuova fondazione e dei loro schemi tipologici, delle trasformazioni territoriali e dell'evoluzione delle citt\u00e0 preesistenti. Costituisce una periodizzazione della storia dell'urbanistica. \nCaratteri generali.\nFino a qualche decennio fa lo studio dell'urbanistica medievale era piuttosto trascurato. In particolare era trascurato lo studio dei centri di nuova fondazione, rispetto allo studio dell'urbanistica delle grandi citt\u00e0, nonostante i centri urbani nati in tale periodo siano un gran numero. Inoltre l'enfasi data all'urbanistica romana con i suoi chiari tracciati ortogonali e alle teorizzazioni rinascimentali sulla citt\u00e0 ideale a schema centrale, faceva trascurare l'urbanistica medievale, anche a causa di pregiudizi relativi alla natura spontanea e disordinata degli insediamenti medievali.\nInvece il medioevo fu l'epoca in cui sorsero moltissimi dei centri abitati odierni, secondo modalit\u00e0 insediative complesse che comprendono nuclei nati spontaneamente ed altri sorti sulla base di un preciso progetto urbanistico e costruiti tramite un intervento unitario, di solito realizzato in tempi brevi e con una precisa conformazione geometrica.\nNon sempre tuttavia la distinzione tra formazione urbane \"spontanee\" e \"pianificate\" \u00e8 totalmente chiara, soprattutto durante il Medioevo. Durante questo periodo, neppure i tempi brevi della realizzazione e la regolarit\u00e0 della conformazione geometrica sono assolutamente determinanti per distinguere l'intenzionalit\u00e0 della pianificazione urbanistica. Esistono infatti centri urbani dalla geometria irregolare frutto di un preciso piano, strutture regolari determinate solo dalla topografia dei luoghi e nuclei urbani cresciuti lentamente nel tempo secondo un concetto urbanistico preciso e condiviso, come elaborazione anonima e collettiva, anche se non restituibile in uno schema geometrico.\nAlcuni studiosi hanno infatti contestato la consolidata espressione di \"crescita spontanea\" che inquadra le complesse strutture di centri piccoli e grandi in un concetto casualit\u00e0, mentre l'apparenza \"caotica\" di molti insediamenti \u00e8 il possibile prodotto di stratificazioni storiche pi\u00f9 che della mancanza di pianificazione.\nL'immagine complessiva della citt\u00e0, dalla sua forma complessiva, anche senza piani determinati, ai rapporti tra edifici privati e spazi pubblici erano sempre frutto della volont\u00e0 ed al centro della vita sociale e politica della citt\u00e0 che si dotava di specifici regolamenti relativi per esempio alla possibilit\u00e0 di creare aggetti, all'obbligo di realizzare portici, alla forma delle finestre, ai materiali utilizzabili, agli allineamenti da tenere.\nAccanto ai nuovi insediamenti pianificati che comprendono sia centri piccoli e medi che citt\u00e0 (Alessandria, Udine, Cuneo), i maggiori centri urbani continuarono ad essere quelli preesistenti quasi sempre di origine romana. Relativamente all'evoluzione di tali citt\u00e0 la storia dell'urbanistica risente del dibattito storiografico generale che esprime diverse valutazioni. Inoltre occorre tener conto la grande durata del periodo che chiamiamo Medioevo che mal si concilia con generalizzazioni eccessive e con le differenze regionali che carattere regionale, che rendono impossibile parlare di un unico modello di citt\u00e0 medievale.\nUno dei termini del dibattito riguarda la continuit\u00e0 tra le citt\u00e0 del periodo altomedievale con l'epoca tardoantica per quel che riguarda la struttura economica, il controllo del territorio e le strutture urbanistiche stesse ed in particolare le mura.\nA sottolineare una sostanziale discontinuit\u00e0 furono gli intellettuali del Risorgimento che nella nascita dei liberi comuni videro una rinascita politica e una rifondazione materiale. Gli studi di Henri Pirenne misero in evidenza invece gli aspetti economici nei processi di crescita urbana rimarcardo la presenza di un centro commerciale e di un centro difensivo nella nascita o nella rinascita di tutte le citt\u00e0 medievali. Nel secondo dopoguerra hanno prevalso le tesi di continuit\u00e0 tra citt\u00e0 antica e citt\u00e0 medievale, precomunale e comunale, sia per quel che riguarda le funzioni amministrative, che le attivit\u00e0 economiche e le strutture fisiche ed urbanistiche; questo quanto meno per l'Italia ed in genere l'Europa mediterranea.\nI nuovi insediamenti.\nFasi storiche.\nI nuovi insediamenti nascono in successive fasi storiche nel lungo periodo costituito dal medioevo. \nNel VI e VII secolo sorgono Comacchio e Ferrara fondate dai bizantini dell'Esarcato, insieme a centri oggi minori come Voghenza (Ferrara), come castrum per la difesa del territorio.\nRari sono invece i centri sorti nell'VIII secolo, come Villanova (Modena), sotto il dominio longobardo.\nTra X e XI secolo vengono creati, soprattutto per iniziativa signorile, nuovi insediamenti recintati, ubicati in posizione sommitale. Essi sono caratterizzati da scarso sviluppo dimensionale e scarsa regolarit\u00e0 d'impianto e avevano come obiettivo il popolamento e il controllo del territorio. Tale fenomeno, definito incastellamento a partire dagli studi dello storico francese Pierre Toubert sull'area laziale, consistette nella trasformazione dagli insediamenti sparsi in villaggi fortificati (\"castrum\" o \"castellum\"). Studi successivi hanno tuttavia mostrato come l'incastellamento possa riguardare anche la fortificazione di villaggi preesistenti, caratterizzati da forme di organizzazione curtense. \nA tale tipologia di insediamenti corrispondono anche i \"castelnau\" francesi ed anche gli agglomerati sorti intorno a centri monastici. Probabilmente a questo periodo sono dovuti i primi schemi urbanistici radiali, dovuti alla posizione su un'altura tondeggiante che determina un perimetro tendente al circolare ed a un doppio sistema stradale concentrico o radiale. Oltre alla presenza di strutture difensive, altri elementi contribuiscono a creare le condizioni di un habitat sparso sul territorio, fuori dalle citt\u00e0: insediamenti monastici, pievi rurali, luoghi di fiere.\nInvece a partire dal XII secolo, ma soprattutto tra XIII e XIV secolo, sorsero in tutta Europa numerosi centri urbani di \"colonizzazione\", al fine di popolare o ripopolare e controllare aree poco urbanizzate o rimaste in posizione marginale durante l'Alto medioevo, ed in particolare alle aree di pianura, impaludate. Le cause di questo fenomeno, particolarmente imponente nelle aree fuori dall'Italia, meno urbanizzate in epoca romana, ma anche nell'Italia centro-settentrionale, sono molteplici e variabili a seconda delle regioni geografiche.\nCaratteri delle nuove fondazioni.\nSi impose nuovamente lo schema urbanistico ortogonale sia pure con notevoli varianti; generalmente i nuovi insediamenti presentavano cio\u00e8 una struttura con due serie di assi stradali tra di loro perpendicolari, a formare una griglia pi\u00f9 o meno regolare. Il modello, che si impone fin dal XIII secolo, trov\u00f2 piena maturazione nel XIV secolo con esempi complessi in cui si trovano elementi complessi come la regolarit\u00e0 geometrica dell'impianto, l'impianto ortogonale e la tendenziale rettilineit\u00e0 delle strade, la differenziazione e la gerarchia degli spazi pubblici, la formazione di effetti di prospettiva centrale che rappresentano un'anticipazione della cultura urbana propria del Rinascimento.\nL'iniziativa degli insediamenti di nuova fondazione fu delle citt\u00e0 comunali, ma anche di sovrani e signori o di leghe di citt\u00e0 (Cherasco, Fossano, Alessandria). Talora i borghi nuovi sorsero anche dalla convergenza spontanea di comunit\u00e0, come nel caso di Cuneo. La fondazione era causata principalmente dall'esigenza di presidiare il territorio con insediamenti che assicurassero contemporaneamente la difesa, il controllo e la colonizzazione di parti di territorio, spesso da bonificare con il disboscamento e la realizzazione di opere idrauliche ed avviare allo sfruttamento agricolo, richiamando nuovi abitanti con agevolazioni fiscali e con la concessione di nuovi diritti, tali da mutarne spesso la condizione di servi in quella di uomini liberi ovvero mediante atti d'imposizione.\nTale tipo d'insediamenti era spesso chiamato \"\"villa nuova\" o \"terra nuova\" oppure \"castello\" nuovo\" o \"borgo nuovo o \"borgo franco\"\" come ancora ricordano diversi toponimi in Germania, come in Inghilterra, Italia (Castelfranco, Villanova, Terranova, Borgonovo, Castelnuovo), e Francia (Villefranche, Franqueville, Francheville, Neuville, Villeneuve, Villenouvelle).\nItalia.\nUn esempio dei nuovi insediamenti italiani sono le \"terre nove\" fiorentine: Castelfranco, San Giovanni Valdarno e Terranuova Bracciolini, edificate nel Valdarno Superiore, in cui Firenze voleva consolidare il controllo, secondo uno schema ortogonale attribuito ad Arnolfo di Cambio e munite di cinte murarie. Dai fiorentini furono fondate anche Firenzuola e Scarperia nel Mugello.\nTra gli altri centri di nuova fondazione si possono ricordare quelli fondati da:\nNel solo Nord Italia si possono enumerare centinaia di nuovi borghi. Una ricerca non esaustiva enumera 222 nuovi borghi cos\u00ec distribuiti nelle cinque regioni del Nord: Veneto 53, Lombardia 43, Piemonte 62, Liguria 23, Emilia 41.\nNon mancano casi di fondazione dovuta non all'iniziativa delle citt\u00e0 ma dei poteri signorili. Troviamo feudatari piccoli o grandi impegnati nella realizzazione di nuovi centri abitati per assicurarsi il controllo del territorio. In Piemonte furono attivi i duchi di Savoia.\nParticolari casi di citt\u00e0 di fondazione furono Alessandria, fondata non da una citt\u00e0 madre ma dall'intera Lega Lombarda , in funzione anti imperiale.\nNelle Marche troviamo nuovi centri urbani voluti dal papato (Altidona, Appignano, Castelraimondo)\nNon mancarono fondazioni dovute all'iniziativa regia, soprattutto nel sud Italia, come Manfredonia, Antrodoco, Cittareale, Alcamo, Cittaducale e soprattutto L'Aquila, fondata come centro di un'intera comunit\u00e0, formato da numerosi villaggi rurali incastellati posti sui rilievi intorno al punto prescelto per la nuova citt\u00e0.\nEuropa.\nIn area tedesca, oltre alla fondazione di moltissimi borghi (\"freiburg\") nei vari land (Neustadt), si assiste, soprattutto dalla met\u00e0 del XII fino al XIV secolo soprattutto in relazione alla colonizzazione tedesca orientale, in un ambito cronologico che va ad un vasto movimento di colonizzazione mosse verso oriente, in Slesia, Moravia e oltre l'Elba, con la fondazione di numerosissimi centri di fondazione, fino ed oltre la Polonia e la Romania., grazie anche agli ordini militari. A dare impulso alla fondazione di nuove citt\u00e0 fu anche la cosiddetta legge di Magdeburgo che, adottata nei nuovi centri assicurava una certa autonomia e libert\u00e0 economica. Altri centri furono fondati dalla corona polacca. Tra i centri fondati in tale periodo alcuni sono diventati grandi citt\u00e0 (Danzica, Mariemburgh, Breslavia, Varsavia, Leopoli, Pozna\u0144).\nAnche la Svizzera e la penisola iberica (in relazione alla \"reconquista\" sono investite dal fenomeno, che assume pertanto carattere e importanza di movimento europeo.\nIn Inghilterra le nuove fondazioni sorsero per iniziativa regia, per consolidare conquiste territoriali recenti verso il Galles (Conwy), per ragioni militari o per consentire lo sfruttamento di territori da colonizzare o bonificare.\nIn Francia sorsero numerose \"villeneuves\" e \"bastides\", soprattutto a sud, su iniziativa regia o di grandi feudatari per assicurare il controllo militare sul territorio o sui confini. Nell'attivit\u00e0 di ripopolamento agricolo furono attivi anche gli ordini religiosi (in particolare i cistercensi i cui insediamenti, come Mirande, erano caratterizzate da una maglia quadrata) per colonizzare territori agricoli. Quasi nessuna di esse dette vita a centri urbani particolarmente importanti. Particolarmente interessante la citt\u00e0 di Aigues-Mortes fondata da Luigi IX di Francia.\nGli schema urbanistici delle \"bastides\" furono vari anche se prevale la struttura con due coppie di assi ortogonali a delimitare una piazza centrale che forse furono da modello alle \"terre nove\" fiorentine. Non mancarono schemi circolari come quello utilizzato a Cr\u00e9on\nSchemi tipologici.\nI nuovi centri abitati sorti nel medioevo, pianificati o meno, presentano varie morfologie e si prestano ad una catalogazione pi\u00f9 o meno analitica:\nL'evoluzione delle citt\u00e0.\nUgualmente, anche le citt\u00e0 preesistenti, quasi tutte d'impianto romano, passarono prima da una fase di ripiegamento e contrazione in cui l'insediamento si ridusse all'interno delle mura ed a volte addossandosi alle maggiori strutture edilizie romane e successivamente ad una fase di espansione con la costruzione di una nuova cerchia di mura, la formazione di borghi extramurari e l'edificazione di nuove mura in un ciclo che spesso si dovette ripetere a distanza di poco pi\u00f9 di un secolo. Esemplare a tale proposito \u00e8 l'evoluzione urbanistica di Firenze e delle sue mura nel Medioevo.\nLa contrazione urbana nell'alto medioevo.\nIn epoca tardoantica ed in parte in quella altomedievale, i centri urbani conobbero un decremento demografico ed una perdita di peso economico. Alcune citt\u00e0 fiorenti in epoca romana furono completamente abbandonate. Altre contrassero il centro abitato finendo per non occupare pi\u00f9 l'area urbana all'interno delle mura di cinta e finendo per fortificare le emergenze architettoniche e monumentali del passato romano che divennero fortilizi come per esempio a Firenze il teatro romano. In alcuni casi durante il periodo delle guerre tra Bizantini e Goti e poi Longobardi fu realizzata una cinta muraria contratta rispetto a quella di epoca imperiale, che circondava l'area limitata del centro religioso e amministrativo (Luni e forse Firenze). \nA loro volta i conquistatori longobardi si stabilivano inizialmente spesso in posizione periferica, a volte fuori dalle mura.\nIn tale situazione si cre\u00f2 una situazione urbanistica frammentata, con insediamenti disordinati ed isolati, alternati a spazi liberi, che a Roma assunsero addirittura caratteri rurali. \nTuttavia la maggior parte delle citt\u00e0 presenti in epoca tardoantica presentano una continuit\u00e0 d'insediamento fino al medioevo.\nAmpliamenti urbani e nuove mura.\nTra il XII ed il XIV secolo, in Italia ma anche in altre aree dell'Europa, si assiste a profonde trasformazioni delle citt\u00e0 con un'intensa attivit\u00e0 edilizia e importanti interventi urbanistici.\nLe citt\u00e0 si ingrandiscono a seguito del forte incremento della popolazione dovuto all'inurbamento. Si sviluppano attivit\u00e0 produttive e commerciali che consentono l'affermarsi di ceti sociali borghesi organizzati nelle associazioni di arti e mestieri.\nTale crescita avviene al di fuori delle mura altomedievali e rende necessario ampliare le cinte murarie, spesso varie volte a distanza di circa un secolo, come a Firenze.\nLibero comune e strutturazione degli spazi pubblici.\nLa crescita urbanistica \u00e8 accompagnata a trasformazioni urbanistiche anche nel centro della citt\u00e0, dove sorgono nuovi edifici pubblici, piazze, chiese e cattedrali.\nInfatti le citt\u00e0, a partire dal XII secolo dimostrano un particolare interesse per la conformazione degli spazi civici ed in particolare delle piazze, identificando tali luoghi e gli edifici pubblici che vi si affacciavano con l'identit\u00e0 cittadina e con l'autorit\u00e0 del potere pubblico. Nasce una nuova attenzione verso la regolarit\u00e0 delle strade cittadine, che vengono a volte raddrizzate. Rigidi regolamenti come quello di Siena del 1309 per la Piazza del Campo arrivano a imporre l'uniformit\u00e0 delle finestre e degli sporti privati verso la piazza.\nTale attenzione alla conformazione delle piazze, punti nodali e centro di aggregazione sociale ed economico delle citt\u00e0, arriva fino a sviluppare sofisticati modelli geometrico-proporzionali come per esempio nella piazza di Pisa (1000-1155) o simbologie iconografiche come nella Piazza del Campo di Siena (1280-1310) nella cui forma \u00e8 stato rintracciato il simbolo del mantello protettivo.\nIn ogni caso possiamo comunque leggere intenzionalit\u00e0 pianificatrice e criteri compositivi codificati o comunque ripetuti e tracce di una progettazione attenta ai rapporti visivi tra i monumenti, strade ed edilizia, sia nei centri di nuova fondazione che nelle citt\u00e0 preesistenti, secondo schemi in cui il potere economico e politico organizza lo spazio pubblico. Questo in una gran variet\u00e0 di soluzioni, con spazi simmetrici e soluzioni di geometria pi\u00f9 complessa come la forma trapezoidale.\nImportante per la strutturazione urbana sono anche i rapporti tra le varie piazze che si impongono nel tessuto edilizio, anche quando questo \u00e8 ancora caratterizzato dai tracciati regolari della citt\u00e0 romana. Si impone il modello con tre piazze, costituenti tre poli coordinati, pi\u00f9 o meno lontani tra di loro: la piazza del potere politico con il palazzo civico e la piazza del potere religioso con la cattedrale ed il palazzo vescovile, che rappresentano chiaramente i due poli della vita pubblica medievale, a cui si aggiungeva di solito la terza piazza del mercato, come ad esempio, a Siena, a Prato, a Padova e a San Gimignano."}
{"id": "3325968", "revid": "1305772", "url": "https://it.wikipedia.org/wiki?curid=3325968", "title": "Lusagyugh", "text": ""}
{"id": "3325969", "revid": "114325", "url": "https://it.wikipedia.org/wiki?curid=3325969", "title": "Lusagyukh", "text": ""}
{"id": "3325971", "revid": "339392", "url": "https://it.wikipedia.org/wiki?curid=3325971", "title": "Lettere classiche", "text": ""}
{"id": "3325972", "revid": "114325", "url": "https://it.wikipedia.org/wiki?curid=3325972", "title": "Lusaghyugh", "text": ""}
{"id": "3325975", "revid": "114325", "url": "https://it.wikipedia.org/wiki?curid=3325975", "title": "Karanlug", "text": ""}
{"id": "3325978", "revid": "114325", "url": "https://it.wikipedia.org/wiki?curid=3325978", "title": "Gharanlegh", "text": ""}
{"id": "3325980", "revid": "767487", "url": "https://it.wikipedia.org/wiki?curid=3325980", "title": "Brian Stock", "text": "Carriera.\nGiocatore.\nClub.\nHa giocato nella seconda divisione inglese con , e .\nNazionale.\nNel 2001 ha giocato una partita nell'Under-21 del Galles; tra il 2009 ed il 2010 ha invece giocato 3 partite in nazionale."}
{"id": "3325985", "revid": "2084998", "url": "https://it.wikipedia.org/wiki?curid=3325985", "title": "Lusakn", "text": "Lusakn (in armeno \u053c\u0578\u0582\u057d\u0561\u056f\u0576) \u00e8 un comune dell'Armenia di 198 abitanti (2001) della provincia di Aragatsotn."}
{"id": "3325987", "revid": "767487", "url": "https://it.wikipedia.org/wiki?curid=3325987", "title": "Qualificazioni al campionato europeo di pallanuoto maschile 2010", "text": "Le qualificazioni al campionato europeo di pallanuoto maschile del 2010 si sono disputate tra il 30 aprile ed il 2 maggio dello stesso anno e hanno portato all'Europeo sei nazionali.\nLe formazioni che vi hanno preso parte sono state 12: le ultime sei classificate del campionato europeo 2008 e le prime sei dell'Europeo B 2009.\nLe squadre sono state divise in tre gironi da quattro, disputati in gara unica in tre diverse sedi. Le prime due di ciascun girone hanno conquistato la qualificazione."}
{"id": "3325990", "revid": "122662489", "url": "https://it.wikipedia.org/wiki?curid=3325990", "title": "Pawe\u0142 Zawistowski", "text": "Carriera.\nClub.\nZnicz Pruszk\u00f3w.\nDebutta con il Znicz Pruszk\u00f3w l'11 agosto 2007 nella vittoria fuori casa per 2-4 contro l'\u0141KS \u0141om\u017ca.\nJagiellonia Bia\u0142ystok.\nDebutta con lo Jagiellonia Bia\u0142ystok il 30 agosto 2008 nella vittoria casalinga per 2-0 contro il Piast Gliwice.\nSegna il suo primo gol in Puchar Ligi con lo Jagiellonia Bia\u0142ystok il 2 settembre 2008 nella vittoria fuori casa per 1-4 contro il \u0141KS L\u00f3dz.\nSegna il suo primo gol in campionato con lo Jagiellonia il 3 ottobre 2008 nel pareggio casalingo per 2-2 contro lo \u015al\u0105sk Breslavia.\nSegna l'ultimo gol con lo Jagiellonia il 5 aprile 2009 nella vittoria casalinga per 4-0 contro il \u0141KS L\u00f3dz, partita dove mette a segno una doppietta.\nIl 15 maggio 2010 gioca l'ultima partita nello Jagiellonia Bia\u0142ystok, nella sconfitta per 2-0 contro il Lechia Danzica, dove subentra al 90' a Bruno Coutinho Martins.\nArka Gdynia.\nDebutta con l'Arka Gdynia l'8 agosto 2010 nella sconfitta fuori casa per 1-0 contro il Wisla Cracovia, dove viene sostituito al 77' da Rafa\u0142 Siemaszko.\nSegna l'unico gol con l'Arka Gdynia il 6 novembre 2010 nella vittoria casalinga per 2-1 contro il Korona Kielce.\nGioca l'ultima partita con l'Arka Gdynia il 25 maggio 2011 nella sconfitta fuori casa per 2-5 contro il Legia Varsavia, quando subentra al 52' a Wojciech Wilczy\u0144ski.\nZawisza Bydgoszcz.\nDebutta con il Zawisza Bydgoszcz il 23 luglio 2011 nel pareggio casalingo per 1-1 contro il Sandecja Nowy S\u0105cz.\nSegna il suo primo gol con lo Zawisza il 20 agosto 2011 nella vittoria casalinga per 2-1 contro il Ruch Radzionk\u00f3w."}
{"id": "3325994", "revid": "2084998", "url": "https://it.wikipedia.org/wiki?curid=3325994", "title": "Mastara", "text": "Mastara (in armeno \u0544\u0561\u057d\u057f\u0561\u0580\u0561) \u00e8 un comune dell'Armenia di 2571 abitanti (2001) della provincia di Aragatsotn. Nel paese si trova una chiesa del V secolo, la Chiesa di San Giovanni."}
{"id": "3325995", "revid": "547034", "url": "https://it.wikipedia.org/wiki?curid=3325995", "title": "Sport Lisboa e Benfica 2006-2007", "text": "Questa voce raccoglie le informazioni riguardanti lo Sport Lisboa e Benfica nelle competizioni ufficiali della stagione 2006-2007."}
{"id": "3326000", "revid": "767487", "url": "https://it.wikipedia.org/wiki?curid=3326000", "title": "Noi sbagliamo", "text": "Noi sbagliamo (\"We Faw Down\") \u00e8 una comica muta del 1928 di Leo McCarey con Laurel &amp; Hardy.\nTrama.\nStanlio e Ollio dicono alle loro mogli che andranno a teatro per ordine del loro capo; invece hanno intenzione di andare a giocare con gli amici. Per strada, il cappello di una donna finisce sotto un camion; Laurel e Hardy la aiutano spostando il mezzo che per\u00f2 spruzza acqua bagnandoli. La donna li invita quindi a casa sua, in modo che si possano asciugare. Ad un certo punto arriva il fidanzato della donna, che equivoca subito sulla situazione: vorrebbe uccidere i due, che per\u00f2 riescono a scappare dalla finestra. Mentre stanno fuggendo vengono visti dalle mogli, che li credono cos\u00ec adulteri, ma non si fanno vedere, per metterli alla prova. Tornati a casa, i due cominciano a raccontare di essere stati a teatro. Le mogli fanno intendere che non credono alla loro storia, ma Ollio insiste a raccontare bugie su bugie finch\u00e9 Stan non legge la notizia riguardo all'incendio del teatro. A questo punto le due mogli caricano il fucile per colpire i mariti, che per\u00f2 scappano.\nCuriosit\u00e0.\nQuesto \u00e8 il film che ha ispirato il lungometraggio \"I figli del deserto\"."}
{"id": "3326006", "revid": "1564499", "url": "https://it.wikipedia.org/wiki?curid=3326006", "title": "Confronto dei sistemi fonetici latino e spagnolo", "text": "In questa pagina vengono messi a confronto i valori fonetici delle lettere dell'alfabeto latino con quelli dello spagnolo durante i principali periodi della lingua. L'obiettivo non \u00e8 presentare l'evoluzione fonetica storica rispetto ai mutamenti dell'ortografia, per cui \u00e8 possibile che un suono rappresentato da una certa grafia in epoca moderna non provenga dal suono rappresentato dallo stesso periodo storico (per esempio la \"-c-\" e la \"h-\" attuali dello spagnolo non sempre derivano dalla \"-c-\" e la \"h-\" latine). Le lettere che non formano parte dell'alfabeto latino internazionale appaiono qui in corsivo."}
{"id": "3326007", "revid": "767487", "url": "https://it.wikipedia.org/wiki?curid=3326007", "title": "Pawe\u0142 Czoska", "text": "Carriera.\nClub.\nDebutta il 3 novembre 2009 nelle file dell'Arka Gdynia in Puchar Polski nella sconfitta casalinga per 0-2 contro lo Jagiellonia Bia\u0142ystok.\nDebutta in campionato il 7 novembre 2009 nella sconfitta fuori casa per 1-0 contro il GKS Be\u0142chat\u00f3w.\nSegna l'unico gol con l'Arka Gdynia il 6 novembre 2011 nel pareggio fuori casa per 1-1 contro il Warta Pozna\u0144\nDebutta con l'Olimpia Elbl\u0105g il 17 marzo 2012 nel pareggio fuori casa per 1-1 contro il Wis\u0142a P\u0142ock."}
{"id": "3326009", "revid": "709565", "url": "https://it.wikipedia.org/wiki?curid=3326009", "title": "Arkeology - The Complete Singles Collection", "text": "Arkeology - The Complete Singles Collection \u00e8 una compilation del gruppo musicale glam rock svedese The Ark, pubblicata il 25 febbraio 2011 dall'etichetta discografica EMI.\nLa raccolta contiene tutti i singoli della band dal 2000 al 2010 oltre a due brani inediti. Ad anticipare l'uscita del disco \u00e8 l'inedito \"Breaking Up with God\". Con questo album, il frontman Ola Salo e i suoi compagni hanno voluto dire addio ai propri fan. Infatti il gruppo, attivo dai primi anni novanta ma consacratosi definitivamente nel 2000 con l'album \"We Are the Ark\", affermando di essere soddisfatto artisticamente della propria carriera ha deciso di abbandonare le scene e la raccolta sar\u00e0 perci\u00f2 l'ultimo lavoro in assoluto."}
{"id": "3326010", "revid": "84604", "url": "https://it.wikipedia.org/wiki?curid=3326010", "title": "Parco Nemorense", "text": ""}
{"id": "3326012", "revid": "1543377", "url": "https://it.wikipedia.org/wiki?curid=3326012", "title": "Becca d'Aran", "text": "La Becca d'Aran \u00e8 una montagna di 2950 m s.l.m. della Valtournenche, in Valle d'Aosta.\nCaratteristiche.\nLa montagna \u00e8 caratterizzata da un versante (sud-est) che \u00e8 un ripidissimo prato e da un altro (nord-ovest) che \u00e8 una parete rocciosa che offre due vie di arrampicata: la \"via Carrel\" e la \"via Anita\" (entrambe valutate D+).\nAccesso.\nLa salita alla vetta pu\u00f2 avvenire partendo da Cheneil (frazione di Valtournenche) in circa 2h e 30 (difficolt\u00e0 EE), oppure si pu\u00f2 scegliere di salire in roccia la parete nord-ovest."}
{"id": "3326013", "revid": "76069", "url": "https://it.wikipedia.org/wiki?curid=3326013", "title": "Sindhi (lingua)", "text": ""}
{"id": "3326014", "revid": "458786", "url": "https://it.wikipedia.org/wiki?curid=3326014", "title": "Sport Lisboa e Benfica 2005-2006", "text": "Questa voce raccoglie le informazioni riguardanti lo Sport Lisboa e Benfica nelle competizioni ufficiali della stagione 2005-2006."}
{"id": "3326016", "revid": "2084998", "url": "https://it.wikipedia.org/wiki?curid=3326016", "title": "Melikgyugh", "text": "Melikgyugh (in armeno \u0544\u0565\u056c\u056b\u0584\u0563\u0575\u0578\u0582\u0572, anche chiamato \"Melik'gyugh\" e \"Melikgyukh\"; precedentemente \"Melikkend\" e \"Melik-Kendi\") \u00e8 un comune dell'Armenia di 1173 abitanti (2010) della provincia di Aragatsotn."}
{"id": "3326017", "revid": "114325", "url": "https://it.wikipedia.org/wiki?curid=3326017", "title": "Melik'gyugh", "text": ""}
{"id": "3326018", "revid": "599013", "url": "https://it.wikipedia.org/wiki?curid=3326018", "title": "Mark Antony Wilson", "text": ""}
{"id": "3326019", "revid": "114325", "url": "https://it.wikipedia.org/wiki?curid=3326019", "title": "Melikkend", "text": ""}
{"id": "3326020", "revid": "114325", "url": "https://it.wikipedia.org/wiki?curid=3326020", "title": "Melik-Kendi", "text": ""}
{"id": "3326021", "revid": "287204", "url": "https://it.wikipedia.org/wiki?curid=3326021", "title": "Campionato brasiliano di rugby a 15 2004", "text": "Il Campionato brasiliano di rugby a 15 del 2004 (in portoghese \"Campeonato brasileiro de rugby de 2004\" o \"Brasileir\u00e3o de rugby 2004\" ) \u00e8 stata una competizione promossa dalla ABR (\"Associa\u00e7\u00e3o Brasileira de Rugby\") con sei squadre partecipanti.\nLa squadra vincitrice \u00e8 stata il S\u00e3o Jos\u00e9 Rugby Clube di S\u00e3o Jos\u00e9 dos Campos, che ha conquistato il suo terzo titolo.\nFormula.\nLe sei squadre si incontrarono in un girone di sola andata. Le prime due classificate disputarono la finale."}
{"id": "3326023", "revid": "287204", "url": "https://it.wikipedia.org/wiki?curid=3326023", "title": "Kilian Jornet i Burgada", "text": ""}
{"id": "3326024", "revid": "767487", "url": "https://it.wikipedia.org/wiki?curid=3326024", "title": "Simon Gillett", "text": ""}
{"id": "3326029", "revid": "392652", "url": "https://it.wikipedia.org/wiki?curid=3326029", "title": "Mirak (Armenia)", "text": "Mirak (in armeno \u0544\u056b\u0580\u0561\u0584, anche chiamato \"Miraq\"; precedentemente \"Miriak\") \u00e8 un comune dell'Armenia di 90 abitanti (2001) della provincia di Aragatsotn."}
{"id": "3326031", "revid": "767487", "url": "https://it.wikipedia.org/wiki?curid=3326031", "title": "Giovanni Vemba-Duarte", "text": "Carriera.\nClub.\nEra stato in un club angolano, nelle giovanili del SV Schalkhaar.\nNell'estate del 2010 approda al club polacco Arka Gdynia, firmando un biennale.\nDebutta il 22 settembre 2010 in Puchar Polski nella sconfitta fuori casa per 2-1 contro l'Ostrowiec \u015awi\u0119tokrzyski.\nDebutta in campionato il 25 settembre 2010 nella sconfitta fuori casa per 2-0 contro il KS Cracovia."}
{"id": "3326038", "revid": "1305772", "url": "https://it.wikipedia.org/wiki?curid=3326038", "title": "Mirak", "text": ""}
{"id": "3326039", "revid": "114325", "url": "https://it.wikipedia.org/wiki?curid=3326039", "title": "Miraq", "text": ""}
{"id": "3326040", "revid": "114325", "url": "https://it.wikipedia.org/wiki?curid=3326040", "title": "Miriak", "text": ""}
{"id": "3326046", "revid": "71155", "url": "https://it.wikipedia.org/wiki?curid=3326046", "title": "In Full Regalia", "text": "In Full Regalia \u00e8 il quinto ed ultimo album della band svedese The Ark, pubblicato nell'aprile 2010.\nIl lavoro, pubblicato insieme ad una rivista, \u00e8 stato venduto, oltre che negli abituali negozi di dischi, anche in tutte le edicole di Svezia.\nLa rivista di 100 pagine contiene tutto quello che c'\u00e8 da sapere sull'album, la storia della creazione del disco in parole e immagini, ma anche la storia dei The Ark in quasi venti anni di carriera, insieme a interviste e testi.\nTutto questo materiale non poteva essere contenuto in un normale libretto del CD e proprio per questo motivo \u00e8 nata l'idea della rivista, che ha offerto l'opportunit\u00e0 di ampliare i contenuti extra."}
{"id": "3326048", "revid": "1310927", "url": "https://it.wikipedia.org/wiki?curid=3326048", "title": "Mirko Ivanovski", "text": "Carriera.\nClub.\nMakedonija.\nDebutta in Champions League il 14 luglio 2009 con il Makedonija nella sconfitta fuori casa per 0-2 contro il BATE Borisov\nSegna l'ultimo gol il 26 settembre 2009 nella vittoria casalinga per 8-0 contro il Milano Kumanovo, dove sigla una doppietta, al 26' e al 30' prima di essere sostituito nell'intervallo da Fahrudin \u0110ur\u0111evi\u0107.\nGioca l'ultima partita con il Makedonija il 1\u00ba novembre 2009 nella vittoria per 2-0 contro il Sileks.\nSlavia Praga.\nDebutta con lo Slavia Praga l'8 marzo 2010 nella vittoria casalinga per 3-2 contro il Ban\u00edk Ostrava.\nSegna il suo primo gol con lo Sparta Praga il 25 aprile 2010 nella sconfitta fuori casa per 3-1 contro il Sigma Olomouc.\nSegna l'ultimo gol il 5 maggio 2010 nella sconfitta fuori casa per 4-2 contro il Viktoria Plze\u0148.\nGioca l'ultima partita con lo Slavia l'8 maggio 2010 nella sconfitta casalinga per 0-3 contro lo Jablonec 97'.\nArka Gdynia.\nDebutta con l'Arka Gdynia l'8 agosto 2010 nella sconfitta fuori casa per 1-0 contro il Wisla Cracovia, quando subentra al 62' a Tadas Labukas.\nSegna il suo primo gol il 22 settembre 2010 in Poh\u00e1r \u010cMFS nella sconfitta fuori casa per 2-1 contro l'Ostrowiec \u015awi\u0119tokrzyski.\nSegna il suo primo gol con l'Arka Gdynia in campionato il 23 ottobre 2010 nella vittoria casalinga per 1-0 contro il GKS Be\u0142chat\u00f3w.\nIvanovski prolunga il suo contratto, a 2 anni, nell'Arka Gdynia.\nDebutta con l'Astra Giurgiu il 22 luglio 2012 nella vittoria fuori casa per 1-2 contro il Gloria Bistri\u021ba.\nNazionale.\nDebutta l'11 febbraio 2009 nella sconfitta fuori casa per 2-1 contro la Croazia U-21.\nL'ultima partita \u00e8 del 4 settembre 2010 nella sconfitta casalinga per 1-2 contro la Grecia U-21.\nDebutta con la nazionale maggiore il 22 dicembre 2010 nella sconfitta per 1-0 contro la Cina.\nSegna il suo primo gol il 6 settembre 2011 nella vittoria per 1-0 contro l'Andorra, portando la squadra alla vittoria al 59\u00ba minuto.\nStatistiche.\nPresenze e reti nei club.\n\"Statistiche aggiornate al 21 ottobre 2017.\""}
{"id": "3326052", "revid": "599013", "url": "https://it.wikipedia.org/wiki?curid=3326052", "title": "Percy Walker Nelles", "text": "Biografia.\nPercy Nelles serv\u00ec come \"Midshipman\" (guardiamarina) nella nave \"Niobe\" e in dieci anni raggiunse il grado di \"Captain\" come assistente del capo di stato maggiore della marina canadese.\nIl 18 marzo 1930 si imbarc\u00f2 nell'incrociatore classe Danae HMS \"Dragon\" che in estate lasci\u00f2 le Bermuda per una crociera nell'America latina e nell'oceano Pacifico. Una volta circumnavigato Capo Horn il capitano della \"Dragon\" all'improvviso mor\u00ec e Nelles assunse temporaneamente la sua carica, e venne autorizzato dall'ammiragliato a continuare il viaggio diventando cos\u00ec il primo ufficiale della marina canadese a comandare un vascello britannico.\nNel 1940, oramai capo di stato maggiore della marina canadese, Nelles guid\u00f2 un gruppo di studenti del \"Royal Naval College of Canada\" per parlare con l'allora ministro della marina Angus Lewis Macdonald chiedendo di istituire una scuola per istruire nel dopoguerra gli ufficiali e il personale civile della marina mercantile. L'istituzione avrebbe dovuto essere simile al \"Britannia Royal Naval College\" di Dartmouth e totalmente gestita da personale canadese lavorante in navi anch'esse canadesi. Nel novembre 1940 il sito storico di Hatley Park venne comprato dalla \"Royal Canadian Navy\" per 75.000 \u00a3 allo scopo di costruirvi il centro di addestramento per ufficiali che in seguito verr\u00e0 chiamato \"Royal Roads Military College\" e infine \"Royal Roads University\"."}
{"id": "3326054", "revid": "76963", "url": "https://it.wikipedia.org/wiki?curid=3326054", "title": "Jason Marsden", "text": "Biografia.\nFiglio di Linda (ex modella) e Myles Marsden (ballerino), Jason Marsden inizia la sua carriera di attore e doppiatore a 10 anni. Tra i suoi doppiaggi, quelli de \"Il re leone II - Il regno di Simba\" e \"In viaggio con Pippo\".\nVita privata.\nNel 2004 si \u00e8 sposato con la produttrice Christy Hicks, da cui ha avuto un figlio, nato nel 2010.\nNon ha nessun grado di parentela con l'attore James Marsden. \nDoppiatori italiani.\nDa doppiatore \u00e8 sostituito da:"}
{"id": "3326059", "revid": "599013", "url": "https://it.wikipedia.org/wiki?curid=3326059", "title": "Robert Kurz", "text": ""}
{"id": "3326061", "revid": "2084998", "url": "https://it.wikipedia.org/wiki?curid=3326061", "title": "Setsadzor", "text": "Setsadzor (o Metsadsor, in armeno \u0544\u0565\u056e\u0561\u0571\u0578\u0580, fino al 1935 \"Schanlu\" e \"Avtona\") \u00e8 un comune dell'Armenia di 105 abitanti (2009) della provincia di Aragatsotn."}
{"id": "3326062", "revid": "106908", "url": "https://it.wikipedia.org/wiki?curid=3326062", "title": "Metsadsor", "text": ""}
{"id": "3326068", "revid": "599013", "url": "https://it.wikipedia.org/wiki?curid=3326068", "title": "Betty Hilton", "text": "Biografia.\nDurante la sua carriera giunse in finale al doppio al Roland Garros nel 1949 perdendo contro la coppia composta da Margaret Osborne duPont e Louise Brough Clapp in due set (7-5, 6-1), la sua compagna nell'occasione era Joy Gannon.\nNel 1950 giunse in finale alle Internazionali d'Italia esibendosi con Kay Tuckey perse contro Jean Walker-Smith e Jean Quertier per 2 set a 1."}
{"id": "3326069", "revid": "2084998", "url": "https://it.wikipedia.org/wiki?curid=3326069", "title": "Sasunik", "text": "Sasunik (in armeno \u054d\u0561\u057d\u0578\u0582\u0576\u056b\u056f, conosciuta anche come \"Nor Sasunik\") \u00e8 un comune dell'Armenia di 3362 abitanti (2009) della provincia di Aragatsotn, fondata nel 1955."}
{"id": "3326070", "revid": "76963", "url": "https://it.wikipedia.org/wiki?curid=3326070", "title": "Ryan O'Donohue", "text": "Biografia.\nNasce a Pomona in California il 26 aprile del 1984 da Anita Lynne Rultenberg e Sean Patrick O'Donohue.\nLavora nella Comunit\u00e0 Teatrale sin da quando aveva 9 anni.\nNel giugno del 2004 ha sposato Veronica Faye Dean da cui ha avuto una figlia, Hazel, nata nel dicembre dello stesso anno."}
{"id": "3326075", "revid": "1305772", "url": "https://it.wikipedia.org/wiki?curid=3326075", "title": "Saralanj", "text": ""}
{"id": "3326077", "revid": "599013", "url": "https://it.wikipedia.org/wiki?curid=3326077", "title": "Arkadiusz Aleksander", "text": ""}
{"id": "3326079", "revid": "1774215", "url": "https://it.wikipedia.org/wiki?curid=3326079", "title": "Storia della Mercedes-Benz", "text": "La storia della Mercedes-Benz \u00e8 una storia assai complessa ed articolata che ha inizio nel 1926 dopo la fusione tra Daimler-Motoren-Gesellschaft e Benz &amp; Cie. nel gruppo Daimler-Benz. Il precedente marchio automobilistico Mercedes, utilizzato fino a quel momento esclusivamente dalla Daimler, cambi\u00f2 cos\u00ec in Mercedes-Benz.\nStoria.\nI primi anni.\nDopo la nascita del marchio, a seguito della fusione tra DMG e Benz, la situazione economica non era delle pi\u00f9 facili, ma il neoeletto presidente del consiglio di amministrazione, Wilhelm Kissel, riusc\u00ec a traghettare l'azienda, e quindi anche la divisione automobilistica, attraverso i bui periodi del post-fusione, ed in seguito anche della Grande Depressione e dei suoi effetti negativi sull'economia mondiale. Il grande Ferdinand Porsche, gi\u00e0 capo progettista alla \"Daimler Motoren Gesellschaft\", venne confermato anche dopo la fusione. Il vulcanico genio dei motori, per\u00f2, aveva ancora in mente per la produzione Mercedes-Benz diverse idee riguardanti vetture di prestigio, idee che per\u00f2 dovevano essere messe da parte, almeno temporaneamente, poich\u00e9 l'inflazione avutasi nella prima met\u00e0 degli anni venti del XX secolo ha messo in difficolt\u00e0 l'economia del Paese e molti degli ex potenziali acquirenti andavano pi\u00f9 cauti nelle loro spese, specie per vetture grandi e costose come le Mercedes prima e le Mercedes-Benz dopo. Ferdinand Porsche, per\u00f2, propose anche di costruire una vettura di fascia pi\u00f9 bassa, ma dal corpo vettura leggero, una vera e propria utilitaria ante-litteram. Il direttivo, per\u00f2, bocci\u00f2 quest'idea e prefer\u00ec estendere la sua gamma verso il basso con modelli come la W01, che per\u00f2 rimase allo stadio di prototipo, e la 8/38 PS, di fattura tradizionale, tutt'altro che leggera e che a differenza della W01 fu immessa nel mercato e che venne equipaggiata con un motore da 2 litri e 38 CV. Non mancarono per\u00f2 anche vetture di fasce pi\u00f9 alte, come la gamma W03 e le lussuose Typ 400 e Typ 630, evoluzioni di due modelli della precedente gamma Mercedes.\nMa Porsche non era d'accordo ad estendere la gamma verso il basso, non almeno in quel modo, ritenuto da lui insufficiente per accaparrarsi un'adeguata fetta di clientela, e cos\u00ec si arriv\u00f2 alla rottura tra quest'ultimo e la Daimler-Benz, rottura culminata con le dimissioni del tecnico, che lasci\u00f2 la Casa tedesca all'inizio del 1929, sostituito da Hans Nibel.\nNel frattempo, le vetture Mercedes-Benz presero ad essere prodotte con minori costi, grazie all'introduzione, per la prima volta in Germania, della catena di montaggio, voluta dal direttore dello stabilimento di Sindelfingen, Wilhelm Friedle. Purtroppo, per\u00f2, le varie ottimizzazioni sarebbero costate anche numerosi posti di lavoro. Tale decisione venne adottata anche in seguito al crollo della Borsa di New York nel 1929, in seguito alla quale venne avviato un progetto per una vettura economica, da inserire in gamma al di sotto della \"Typ 200 Stuttgart\", a sua volta evoluzione della \"8/38 PS\". Il nuovo modello, la 170 W15, introdusse la novit\u00e0 delle sospensioni a ruote indipendenti, dando nuovamente il via alla grande carrellata di innovazioni proposte da Mercedes-Benz da l\u00ec in poi e nei decenni a seguire.\nL'avvento del Nazionalsocialismo.\nNel 1933, con l'ascesa al potere di Adolf Hitler, appassionato di automobili ed in particolare di Mercedes-Benz, la Casa riusc\u00ec a superare relativamente bene gli anni della crisi economica. Il F\u00fchrer sostenne lo sviluppo e la rinascita delle Case automobilistiche mediante l'abolizione o la riduzione di tasse troppo salate che impedivano ai potenziali clienti l'acquisto di autovetture. In questo modo, il settore automobilistico in Germania riprese a divenire florido, ed in particolare alla Mercedes-Benz, dove i premi di produzione tornarono ad essere pagati come una volta.\nHitler auspicava, tra l'altro, anche una massiccia motorizzazione di massa in Germania, visto che altri Paesi erano a livelli sensibilmente superiori: da qui nacquero tutte quelle vicissitudini che in seguito avrebbero portato tra l'altro alla nascita della cosiddetta \"auto del popolo\", in tedesco \"Volkswagen\", ossia del Maggiolino.\nRimanendo nell'ambito della \"stella a tre punte\", la Mercedes-Benz dovette ricredersi sull'idea di Ferdinand Porsche di realizzare una vettura popolare, poich\u00e9 le avrebbe aperto nuovi settori di mercato fino a quel momento sconosciuti e procurato nuovi sbocchi commerciali e pi\u00f9 ampie fette di clientela. Da l\u00ec nacquero in seguito i modelli 130, 150 e 170H, destinati per\u00f2 ad uno scarso successo commerciale. Nel frattempo, andavano avanti a passo sostenuto gli studi per il motore diesel ed una sua possibile applicazione in un'autovettura. Dopo alcuni prototipi di varie fasce di mercato rimasti tali, nel 1936 Mercedes-Benz lancia la 260D, prima vettura di serie al mondo dotata di motore diesel. Nello stesso periodo venne lanciata anche la 170V, destinata ad un successo duraturo, anche nel dopoguerra.\nNei successivi tre anni prima dello scoppio della guerra, la produzione Mercedes-Benz crebbe a tal punto che nel solo 1938 vennero prodotte ben 42.687 vetture, delle quali circa la met\u00e0 erano destinate all'esportazione. La sola Mercedes-Benz contava a questo punto su ben 35.123 dipendenti, contro i 9\u00a0000 scarsi del 1932 e la densit\u00e0 automobilistica in Germania era arrivata ad una vettura ogni 44 abitanti, mentre all'inizio del decennio era invece di una ogni 97 abitanti.\nMa nel 1939, Hitler accaparr\u00f2 per s\u00e9 stesso tutte le materie prime, carburanti, ecc., da impiegare per la costruzione di veicoli di terra, mare e cielo atti all'impiego militare. Tutte le aziende, compresa la Daimler-Benz, rimasero senza la possibilit\u00e0 di produrre alcunch\u00e9, e sarebbero giunte sull'orlo del collasso se non fosse stato imposto loro di cominciare quella produzione a fini bellici fortemente voluta dal F\u00fchrer.\nLa seconda guerra mondiale.\nCon l'arrivo della guerra, la maggior parte della produzione Mercedes-Benz venne quindi convertita a scopi militari, anche se alcuni modelli lanciati in precedenza continuarono ad essere prodotti, almeno per qualche tempo, ma in quantit\u00e0 assai limitate, e destinate quasi esclusivamente ad un impiego bellico, dal momento che il regime nazista impose l'utilizzo esclusivo di carburanti e materie prime per la produzione di mezzi di trasporti unicamente a scopo militare o di assistenza, come per esempio le ambulanze. Inoltre, venne vietata la vendita di auto nuove a privati: chiunque avesse ordinato una vettura nuova poco prima di tale divieto, reso operativo il 3 settembre 1939, doveva attendere la fine della guerra.\nLa situazione, critica per la Mercedes-Benz, ma anche per la Casa madre, la Daimler-Benz, ebbe tra le conseguenze pi\u00f9 immediate l'applicazione dell'alimentazione a gas per alcune vetture, ma si ebbero anche eventi molto pi\u00f9 nefasti, come la morte, nel 1942, di Wilhelm Kissel, deceduto per un infarto dopo aver appreso che suo figlio, partito per il fronte, \u00e8 caduto in guerra. Al suo posto arriver\u00e0 Wilhelm Haspel. Il culmine verr\u00e0 raggiunto nel 1944 quando avvenne l'irreparabile con il bombardamento di gran parte degli stabilimenti del colosso tedesco: Sindelfingen, Untert\u00fcrkheim, Berlin-Marienfelde e Mannheim caddero sotto i bombardamenti alleati.\nLa ricostruzione post-bellica.\nAl termine di quella che verr\u00e0 ricordata come la pi\u00f9 grande catastrofe della storia dell'umanit\u00e0, le precarie condizioni in cui si cerc\u00f2 di rianimare la Daimler-Benz, resero difficoltoso anche riavviare la produzione Mercedes-Benz. La Germania era spaccata in tre sezioni, sottoposte rispettivamente alle autorit\u00e0 di Francia, USA ed URSS, e cos\u00ec anche i vari stabilimenti del Gruppo vennero a trovarsi chi in una zona, chi in un'altra. Lo stesso consiglio di amministrazione \u00e8 stato sciolto da un'operazione delle autorit\u00e0 americane, operazione volta a scovare eventuali legami del direttivo Daimler-Benz con il regime nazista. Wilhelm Haspel, presidente del consiglio di amministrazione, fu costretto ad allontanarsi dall'azienda, dalla quale rester\u00e0 esiliato per oltre due anni. Lo stabilimento di Untert\u00fcrkheim cominci\u00f2 lentamente ad essere ricostruito, in un'ardua operazione svolta dagli operai superstiti, operazione che termin\u00f2 nella primavera dell'anno seguente, dopo quasi un anno di duro lavoro. Nello stabilimento di Untert\u00fcrkheim, tra l'altro era rimasta intatta la linea della gamma W136, che a suo tempo comprendeva la gi\u00e0 citata \"170V\", che fu quindi nel 1946 l'unico modello che Mercedes-Benz era in grado di produrre e commercializzare, tra l'altro, inizialmente solo in versione commerciale. Con i primi introiti dopo il riavvio, il marchio riacquis\u00ec nuova linfa e in un arco di tempo relativamente breve fu in grado di tornare alla progettazione di nuovi modelli.\nNel 1948, Wilhelm Haspel pot\u00e9 rientrare nell'azienda e torn\u00f2 quindi ad occupare il ruolo di vertice da cui era stato scalzato.\nNel 1949 venne reintrodotto il motore diesel, questa volta sulla \"170D\", mentre nel 1951 furono finalmente presentati due nuovi modelli, pi\u00f9 all'altezza dell'antico prestigio del marchio: la 220 e la 300: quest'ultima diverr\u00e0 l'auto prediletta dell'allora cancelliere tedesco Konrad Adenauer. Anche il settore autocarri aveva ricominciato a fruttare, grazie al successo del modello \"L3500\".\nLa rinascita economica.\nIl successo dei modelli \"170D\", \"170S\" ed \"L3500\" fu la spinta iniziale che port\u00f2 alla rinascita del marchio Mercedes-Benz. Nel 1950 si ebbe un'impennata notevole nel volume di affari, rafforzata tra l'altro anche dai rinnovati rapporti con i mercati esteri, rapporti che sfociarono in svariati accordi di distribuzione o assemblaggio di veicoli Mercedes-Benz in altri Paesi lontani. Nel 1950, inoltre, Mercedes-Benz ricominci\u00f2 a prepararsi per l'attivit\u00e0 sportiva e partirono i progetti che avrebbero portato alla realizzazione della 300 SL da gara, che tanti successi avrebbe mietuto nei primi anni del decennio. Poco prima della sua presentazione ufficiale, per\u00f2, una grave notizia sconvolse l'ambiente: colto da emorragia cerebrale, il 6 gennaio 1952 si spense Wilhelm Haspel: la sua morte \u00e8 storicamente considerata lo spartiacque tra il periodo di ricostruzione e quello del nuovo boom economico per il marchio tedesco.\nLa prima met\u00e0 degli anni '50 fu anche il periodo in cui nuove innovazioni vennero introdotte dalla Casa tedesca: con il lancio della 180, anche Mercedes-Benz port\u00f2 in casa propria la struttura a scocca portante, mentre con il lancio della \"300SL \"Ali di gabbiano\"\", per la prima volta l'alimentazione ad iniezione diretta venne introdotta su una vettura di serie.\nNel frattempo, altri risultati sportivi contribuirono al rafforzamento economico e non solo della Mercedes-Benz, primo fra tutti il doppio titolo mondiale piloti nei mondiali di Formula 1 del 1954 e del 1955.\nLa casa tuttavia si ritir\u00f2 dalle competizioni in seguito alla tragedia della 24h di le mans 1955\nNella seconda met\u00e0 del 1957 erano gi\u00e0 allo stadio avanzato le trattative per entrare nel capitale della Auto Union: la Casa di Stoccarda aveva infatti visto nell'azienda di Ingolstadt una grande opportunit\u00e0 per estendere i propri profitti anche in fasce di mercato pi\u00f9 basse. Perci\u00f2, Daimler-Benz acquis\u00ec la maggioranza del pacchetto azionario della Auto Union: l'alleanza divenne operativa a partire dal 1\u00ba gennaio 1958. Inizialmente sembrava una mossa azzeccata, visto l'aumento del volume di vendite anche sul versante bavarese (tra il 1958 ed il 1960 le vendite Auto Union crebbero da 500 a 750 milioni di marchi), ma alla fine al quartier generale di Stoccarda ci si rese conto che pi\u00f9 in l\u00e0 di tanto non si poteva andare: a partire dal 1961 le vendite presero a diminuire, le vetture di Ingolstadt cominciarono ad evidenziare malfunzionamenti che in non pochi casi portavano al grippaggio del motore ed infine l'utilizzo del motore a due tempi, da sempre utilizzato dalla DKW (il marchio principale della Auto Union), non si rivel\u00f2 all'altezza dell'immagine di prestigio propria del marchio Mercedes-Benz. Pertanto, dopo aver cercato un acquirente, la Daimler-Benz lo trov\u00f2 nella Volkswagen: all'inizio del 1965 il 50.28% del pacchetto azionario venne trasferito alla Casa di Wolfsburg, che acquis\u00ec il restante 49.72% alla fine del 1966, con in pi\u00f9 la possibilit\u00e0 di utilizzare un motore a quattro tempi da 1.7 litri, progettato e realizzato da Mercedes-Benz.\nNel 1959, con il lancio della serie Heckflosse, Mercedes-Benz introdusse il concetto di scocca a deformazione programmata, un vero e proprio passo avanti nel campo della sicurezza passiva. Tale concetto fu sviluppato dall'ungherese B\u00e9la Bar\u00e9nyi e giunger\u00e0, con opportune evoluzioni fino ai giorni nostri, dimostrandosi largamente in anticipo sui tempi.\nSempre nel 1959, la Daimler-Benz tent\u00f2 di acquisire anche la BMW, che in quegli anni era in condizioni economiche disastrose, al limite del fallimento. Ma il piano che venne prospettato ai vertici della Casa di Monaco non piacque affatto e fin\u00ec semplicemente con il provocare le loro ire e dissociarsi da ogni trattativa. In seguito, la BMW, grazie al successo di modelli come la 1500, riusc\u00ec a ristabilirsi economicamente con i propri mezzi.\nEspansione in altri Paesi.\nCome gi\u00e0 detto, durante gli anni '50 Mercedes-Benz cerc\u00f2 di espandere il suo giro di affari anche in altri Paesi, per la maggior parte d'oltreoceano. Fu cos\u00ec che la Daimler-Benz diede origine a svariati accordi per la distribuzione e/o l'assemblaggio di vetture e mezzi pesanti Mercedes-Benz sfruttando le reti di distribuzione e gli stabilimenti locali.\nUn esempio viene dal Brasile, con il quale gi\u00e0 nell'ottobre del 1949 venne stipulato un accordo che prevedeva l'invio oltreoceano di 1000 telai di camion da assemblare una volta giunti a destinazione nelle fabbriche locali, ordine a cui ne fecero seguito altri, inerenti forniture di veicoli gi\u00e0 assemblati (2000 camion, 500 autobus e 1500 auto, tutti con marchio Mercedes-Benz). Nel 1953 venne fondata la MBB (\"Mercedes-Benz do Brasil\"), allo scopo di fornire una sede di gestione della rete di vendita, ma i programmi della Casa madre non vennero accettati immediatamente: si dovette insistere con il governo brasiliano, fintanto che il nuovo presidente Juscelino Kubitschek diede finalmente il via libera il 28 settembre 1956. Dopo due anni e mezzo, un'inchiesta sulla MBB evidenzi\u00f2 gravi mancanze fiscali delle quali il responsabile fu Alfred Jurzykowski, presidente del consiglio di amministrazione della MBB. Di l\u00ec a poco, questi venne estromesso e la Daimler-Benz cominci\u00f2 un processo di accorpamento della MBB che si complet\u00f2 nel 1970.\nLe cose andarono in maniera ancor pi\u00f9 turbolenta in Argentina, dove la MBA (\"Mercedes-Benz Argentina\") fu sbalottata dalle vicissitudini inerenti al regime di Juan Domingo Per\u00f3n, al cui seguito militava il capo della stessa MBA, Jorge Antonio. Quando il regime di Per\u00f3n venne rovesciato, nel settembre 1955, lo stesso Antonio fu costretto a lasciare la guida della MBA ed analogamente a quanto successo in Brasile, lentamente la Daimler-Benz prese il pieno controllo della sussidiaria argentina.\nIntanto, si stava fortemente sviluppando il mercato statunitense, sia per la forte ricettivit\u00e0 di tale mercato verso vetture come quelle proposte dalla Mercedes-Benz, sia anche grazie alla personalit\u00e0 di Max Hoffmann, un importatore di origine austriaca, ma che da tempo viveva negli Stati Uniti, che aveva uno spiccato senso degli affari e che era in grado di convincere molti costruttori europei ad importare alcuni dei loro modelli, o in qualche caso sapeva addirittura convincerli a crearne di nuovi. Gli accordi tra la Daimler-Benz e Max Hoffmann vennero perfezionati nell'aprile del 1955 con la nascita della DBNA (\"Daimler-Benz North America\"). Grazie a tale accordo, in Nordamerica sbarcarono modelli di spicco, come la 300SL \"Ali di gabbiano\" e pi\u00f9 tardi anche la sua versione scoperta e la \"sorella minore\", la 190SL. Nel 1957, poi, il marchio Mercedes-Benz cominci\u00f2 ad essere distribuito dalla rete di vendita della Studebaker-Packard Corporation. Tuttavia, tale rete di vendita del colosso statunitense era in condizioni disastrate a causa degli scarsi investimenti della societ\u00e0 americana in quella direzione. Ci\u00f2 era dovuto alla precaria situazione economica della Studebaker-Packard Corporation. Infatti, molte delle vetture esportate dalla Germania finirono nei fondi di magazzino della rete del colosso statunitense. Come risultato, si ebbe che la Daimler-Benz ritenne pi\u00f9 conveniente svincolarsi prematuramente dall'accordo, anche dietro pagamento di una penale di 3.75 milioni di dollari. Il 14 dicembre del 1964 viene costituita la MBNA (\"Mercedes-Benz North America\"), che a partire dal 1\u00ba gennaio dell'anno seguente cominci\u00f2 a distribuire le sue vetture mediante una propria rete costituita da punti vendita selezionati accuratamente. Molti di questi erano ex punti vendita della Studebaker-Packard Corporation.\nNei primi anni '50, venne firmato un accordo anche tra Mercedes-Benz e l'indiana TELCO (progenitrice dell'attuale Tata Motors) per l'invio di telai di camion, anche in questo caso da assemblare in loco. L'accordo, protrattosi tra il 1954 ed il 1969, port\u00f2 alla produzione, da parte della TELCO, di ben 60\u00a0000 camion solo nei primi otto anni e ben 21\u00a0000 nel solo 1968.\nL'espansione interna negli anni sessanta.\nGli anni '60 furono caratterizzati da una frenetica ricerca di nuovi terreni dove costruire impianti o in cui utilizzare quelli gi\u00e0 esistenti, allo scopo di ripartire meglio il lavoro, specie per quanto riguarda i camion ed i veicoli commerciali, la cui domanda era superiore all'offerta. Gi\u00e0 dalla met\u00e0 del decennio precedente, la continua domanda del mercato ha spinto la Daimler-Benz a cercare nuovi siti in cui aprire altri stabilimenti. Anche negli anni '60 la situazione non era cambiata, ed anzi, vennero rilevati nuovi terreni a Friedrichshafen, rilevando la Maybach-Motorenbau, ed a W\u00f6rth am Rhein, dove venne acquistato un lotto di terreno edificabile di ben 1.5 milioni di m2. Inoltre, quando a met\u00e0 del decennio la Auto Union venne ceduta alla Volkswagen, il gruppo Daimler-Benz trattenne lo stabilimento DKW di D\u00fcsseldorf. Alla fine del decennio, invece, e pi\u00f9 precisamente nel 1968, vennero rilevati gli impianti di Esslingen am Neckar, dove fino a quel momento era attiva la Maschinenfabrik Esslingen. In questo modo, il marchio Mercedes-Benz fu consacrato anche come uno dei massimi produttori a livello mondiale di autocarri e veicoli commerciali, basti pensare che il solo stabilimento di W\u00f6rth divenne subito il pi\u00f9 grande stabilimento al mondo per la produzione di autocarri.\nPer quanto riguarda la produzione automobilistica, vennero proposti nuovi modelli in sostituzione di quelli precedenti: nacquero cos\u00ec la superammiraglia 600 e la roadster SL \"Pagoda\", ma anche la nuova serie dell'ammiraglia di Casa, ossia la W108 e la W110, sostituita a sua volta nel 1968 dalla cosiddetta \"Strichacht\".\nMa gi\u00e0 nei tardi anni sessanta accadde un fatto inevitabile: dopo tanta domanda, specie in campo automobilistico, lentamente il mercato cominci\u00f2 a saturarsi.\nGli anni settanta.\nTra il 1969 ed il 1970, la Daimler-Benz effettua l'ultima di una lunga serie di acquisizioni cominciata oltre dieci anni prima. Questa volta ad essere rilevata \u00e8 stata la Hanomag, storico marchio famoso per i suoi autocarri, i suoi locomotori ferroviari, ma anche per le sue vetture, ed in particolare per aver mancato di un soffio il primato della prima auto a motore diesel di serie, preceduta di pochissimo proprio da una Mercedes-Benz, la gi\u00e0 citata \"260D\" del 1936. Con la nuova acquisizione, altri autocarri ottengono il marchio della \"stella a tre punte\", tra cui la serie Hanomag Harburger.\nSempre nel 1970, viene avviata la produzione su licenza di motori Mercedes-Benz a Tabriz (Iran), presso la IDEM (\"Iranian Diesel Manufacturing Company\"). La situazione, decisamente florida anche in quelle zone, conobbe un periodo di stallo dopo la caduta del regime dello Sci\u00e0 Mohammad Reza Pahlavi e l'ascesa al potere dell'Ayatollah Khomeini, stallo che si risolse nella prima met\u00e0 del decennio seguente.\nGli anni settanta furono condizionati in primis dalla crisi petrolifera del 1973: molte Case automobilistiche dovettero rinunciare a proporre modelli di cilindrata troppo alta, e quelle che ci provavano dovevano spesso fare i conti con fiaschi commerciali spesso di un certo rilievo. Il gruppo Daimler-Benz, per\u00f2, non sembr\u00f2 passare del tutto illeso da tale periodo di crisi: dai 547.617 veicoli prodotti nel 1973 (di cui 215.935 veicoli commerciali ed il resto costituito da autovetture), si pass\u00f2 nel 1974 ad una produzione totale di 545.350 veicoli (di cui 205.344 veicoli commerciali), facendo registrare quindi un calo assai leggero in rapporto al totale, calo che acquista ancor meno peso se si considera che in realt\u00e0 la produzione di autovetture per uso privato \u00e8 aumentata anzich\u00e9 diminuire come avviene di solito nelle recessioni di questo tipo. Inoltre, va considerato il fatturato, passato da 13.799 a 15.283 miliardi di marchi, dato che rende ancor meno preoccupante il leggero calo di veicoli venduti.\nL'unica preoccupazione stava nel calo brusco della produzione di autobus, fino a quel momento costruiti a Brema, uno stabilimento che quindi poneva il nuovo problema di come utilizzarlo. Alla fine si scelse di adibirlo alla produzione di una nuova vettura, la futura W201, meglio conosciuta come 190.\nNel 1975, l'italiano Bruno Sacco diventa Responsabile del Design Mercedes-Benz: da quel momento fino ai successivi 25 anni, la produzione della Casa di Stoccarda sar\u00e0 impregnata della filosofia stilistica di questo notevole personaggio di origine friulana.\nPer quanto riguarda la produzione automobilistica, nel 1971 viene introdotta la nuova generazione della Classe SL, denominata R107. Questa roadster, la pi\u00f9 longeva delle SL, \u00e8 stata affiancata fin dall'inizio da una versione coup\u00e9 a passo allungato denominata SLC e destinata ad essere l'antesignana delle successive coup\u00e9 di lusso della Casa tedesca. L'anno successivo al lancio della R107 vi fu il debutto di quella che dagli storici \u00e8 considerata la prima vera Classe S, e cio\u00e8 la W116, che dapprima viene eletta Auto dell'anno 1974, poi pi\u00f9 avanti, nel 1977, propone il primo motore turbodiesel al mondo con il modello 300 SD ed infine, nel 1979, ormai a fine carriera, fa debuttare l'ABS in Europa, anche se solo come optional.\nNel 1976 debutta invece la serie 123, mentre nel 1979 \u00e8 la volta della Mercedes-Benz Classe G, primo fuoristrada marchiato Mercedes-Benz ed in seguito prodotto anche con il marchio della francese Peugeot. Questo modello \u00e8 stato inizialmente commissionato dallo Sci\u00e0 di Persia, se non che la sua caduta vanific\u00f2 ogni impegno nei confronti della Mercedes-Benz, la quale decise di avviarne la produzione in serie, produzione che per la prima volta non fu affidata ad uno stabilimento del gruppo Daimler-Benz, ma all'austriaca Steyr-Daimler-Puch. Sempre del 1979 \u00e8 il debutto della nuova Classe S, contraddistinta dalla sigla W126.\nGli anni ottanta.\nGli anni '80 dello scorso secolo sono stati caratterizzati da una progressiva opera di diversificazione del colosso Daimler-Benz in altri campi oltre a quello dei veicoli. Nel 1986 \u00e8 stata cos\u00ec rilevata la AEG, un'azienda specializzata in elettronica. Pi\u00f9 o meno nello stesso periodo \u00e8 stata poi acquisita la Deutsche Aerospace, un'azienda che opera appunto nel settore aerospaziale. Il settore della costruzione veicoli, ed in particolare quello automobilistico, rimane per\u00f2 la spina dorsale della produzione del colosso tedesco.\nTornando quindi al marchio Mercedes-Benz, nel 1982, prende vita uno dei principali progetti messi in cantiere dalla Daimler-Benz negli anni precedenti: con l'acquisizione della Freightliner, azienda statunitense specializzata in grossi autocarri pesanti, Mercedes-Benz diviene anche il marchio utilizzato per questo genere di mezzi.\nNel 1986 vi sono stati i festeggiamenti per i 100 anni dell'automobile, che hanno coinciso con i 100 anni dalla invenzione della prima automobile da parte di Daimler e Maybach. Nello stesso anno apre uno stabilimento in Turchia, per la produzione di veicoli commerciali Mercedes-Benz.\nDal punto di vista della produzione automobilistica, gli anni '80 si aprono con il gi\u00e0 citato progetto W201 ormai assai inoltrato. Nel 1981 si ebbe l'introduzione della coup\u00e9 di lusso derivata dalla W126, denominata C126 e destinata ad essere ricordata come una delle pi\u00f9 belle coup\u00e9 Mercedes-Benz di tale segmento. Due anni dopo, nel 1983, la gamma W201 fa il suo debutto: nasce la 190, prima Mercedes-Benz di segmento D, la quale porta tra l'altro al debutto anche l'innovativo retrotreno multilink, che di l\u00ec a poco diverr\u00e0 una costante sulla quasi totalit\u00e0 della produzione automobilistica Mercedes-Benz. L'anno seguente debutta invece la nuova berlina di segmento E destinata a raccogliere il testimone della precedente W123 e siglata appunto W124. Il 1989 vede infine la nascita della nuova generazione della SL, la cui sigla di progetto era R129 e che, analogamente alla C126, verr\u00e0 ricordata come una delle pi\u00f9 belle SL della storia. Il genio stilistico di Bruno Sacco fa centro pi\u00f9 volte in questo decennio. Il 1989 fu per\u00f2 un anno assai importante non solo per la Mercedes-Benz, e non solo per i due Paesi tedeschi, ma anche per l'intera Europa, poich\u00e9 \u00e8 tanto l'anno che ha visto la caduta del Muro di Berlino e con esso la fine della guerra fredda e la riunificazione della Germania.\nVerso il nuovo millennio.\nGli anni '90 sono stati un periodo assai complesso per la Daimler-Benz e per il suo marchio automobilistico, Mercedes-Benz. Con la riunificazione di Germania Ovest e Germania Est, si aprono nuovi orizzonti di mercato per le aziende dei precedenti due Paesi, i quali ora possono convivere sotto un unico governo e senza barriere di alcun tipo. Cominciano quindi nuovi scambi prima impensabili. Naturalmente, per quanto riguarda il settore automobilistico, il divario tecnico tra l'ex blocco occidentale e l'ex blocco orientale era abissale, perci\u00f2 i processi di modernizzazione erano quasi a senso unico. Grazie all'apporto degli abitanti dell'ex DDR, desiderosi di rinnovare prima possibile il loro parco auto, costituito per la maggior parte da fumose Trabant e Wartburg con motore a due tempi, le immatricolazioni crescono del 25% gi\u00e0 nel 1991. Tutto ci\u00f2 nonostante il clima di generale recessione automobilistica che ha colpito le principali aree industriali e che a livello globale ha fatto registrare un calo del 5% rispetto al 1990. La neonata Germania, quindi, \u00e8 riuscita in questo modo ad assicurarsi un iniziale periodo positivo dal punto di vista economico, questo a livello generale, dal momento che alcune Case, come la Porsche, si trovavano invece in una grave crisi economica.\nLa situazione economica.\nAlla Daimler-Benz, dopo un iniziale periodo di euforia dovuto al trend positivo per la richiesta di vetture dalla ex DDR, nel 1992, ci si ritrova a fare i conti con i dati in rosso della AEG e con i tagli agli armamenti da parte del Ministero della Difesa tedesco, tagli che hanno portato ad una drastica riduzione del lavoro alla Deutsche Aerospace. Inoltre, sempre nel 1992, la generale recessione automobilistica di quegli anni ha finito per cominciare ad intaccare anche il marchio Mercedes-Benz, che a questo punto si ritrova alla fine di quell'anno con circa 529.400 vetture contro le 578\u00a0000 del 1991, superato dalla sua storica rivale, la BMW, che invece pare non accusare in alcun modo gli effetti della recessione, grazie anche all'introduzione recente dei modelli della gamma E36. La Casa di Stoccarda, invece, che nel 1991 ha introdotto la nuova Classe S W140, non pu\u00f2 certo contare grandi numeri di vendita per questo modello assai costoso e non pu\u00f2 che appoggiarsi ai modelli della gamma W124, oramai non pi\u00f9 freschissima, ed alla 190, in procinto di essere sostituita l'anno successivo e non pi\u00f9 in grado di mantenere dei trend positivi di vendita Nei primi anni '90 si profila quindi per il marchio tedesco della Mercedes-Benz la necessit\u00e0 di esplorare nuovi segmenti di mercato fino a quel momento inusuali, e che andranno a sfociare nella realizzazione di una grossa monovolume in joint-venture con Volkswagen, di una roadster di taglia medio-piccola da porre sotto la SL, ed addirittura di una vettura di fascia bassa e persino di una city-car. Partirono cos\u00ec nuovi progetti, tra cui quello destinato in seguito alla realizzazione della tanto discussa Classe A, e quello, in joint-venture con il marchio Swatch (noto per i suoi diffusissimi orologi economici), volto alla realizzazione della futura Smart.\nMentre nel 1993 i dati di vendita sono stati ancor meno confortanti (con 480.571 vetture), nel 1994 la situazione torn\u00f2 a migliorare in maniera decisa, complice anche il lancio della W202, destinata a sostituire la 190 ed il restyling della W124, che viene ribattezzata Classe E. Alla fine dell'anno si vendono 590.060 vetture. Il risanamento economico della Daimler-Benz ha comportato, a met\u00e0 del decennio, anche la risoluzione della partnership con i marchi AEG e Deutsche Aerospace, per cui il gruppo tedesco torna ad occuparsi esclusivamente di autoveicoli, sia nel ramo privato che in quello commerciale ed industriale. Il trend positivo si manterr\u00e0 tale fino alla fine del 1997, ultimo anno completo per la Daimler-Benz che nel 1998 si fonder\u00e0 con il Gruppo Chrysler, dando vita alla DaimlerChrysler AG. Ma anche in seguito, fino alla fine del decennio, Mercedes-Benz far\u00e0 segnare dati decisamente positivi, giungendo al 1999 con oltre un milione di vetture prodotte. Sempre nel 1999, viene rilevato il 51% del pacchetto della AMG, da decenni ormai il reparto sportivo Mercedes-Benz che fino a quel momento aveva vissuto di vita propria.\nLa produzione.\nAlcuni dei modelli Mercedes-Benz introdotti nell'ultimo decennio del XX secolo sono gi\u00e0 stati menzionati in precedenza, ma vale la pena riepilogarli: il 1991 ha visto il lancio della W140, la nuova Classe S, assai imponente nelle forme. Il 1993 \u00e8 stato l'anno del varo del progetto di diversificazione dei prodotti, gi\u00e0 menzionato e che punter\u00e0 all'offerta di modelli al top, anche nei segmenti di mercato pi\u00f9 bassi, e che saranno in alcuni casi del tutto inediti anche rispetto all'offerta delle altre Case automobilistiche, andando cos\u00ec a spiazzare commercialmente queste ultime. Questo progetto di diversificazione, quindi, non doveva essere visto per Mercedes-Benz come un passaggio dal livello di marchio premium a quello generalista, ma come la volont\u00e0 di proporre la filosofia premium anche su modelli che fino a quel momento erano visti sotto tutt'altra luce. In ogni caso, nel 1993 e nel 1995 sono stati proposti due modelli \"classici\" della gamma Mercedes-Benz, e cio\u00e8 rispettivamente la W202, primo modello a portare finalmente il nome di Classe C, e la W210, seconda generazione della Classe E, se si considerano anche gli ultimi due anni di produzione della W124. Nessuna eredit\u00e0 diretta per i modelli \"C124\" ed \"A124\", ossia le versioni coup\u00e9 e cabriolet, sostituite per\u00f2 rispettivamente nel 1996 e 1997 dai corrispondenti due modelli della gamma CLK prima serie, tecnicamente pi\u00f9 affini alla Classe C. Del 1996 \u00e8 anche l'arrivo di due modelli sintomatici della diversificazione della gamma Mercedes-Benz, ossia la monovolume Classe V, tecnicamente coincidente con il furgone \"Vito\" prima serie, e la roadster SLK, capostipite di una fortunata serie di roadster compatte. Anche nel 1997 le novit\u00e0 non si limitano alla sola CLK cabrio, ma comprendono da una parte il nuovo SUV della Casa, identificato come Classe M, mentre dall'altra va segnalato il primo motore turbodiesel common rail, giunto sul mercato quasi in contemporanea con il multijet del Gruppo Fiat. Del 1997 \u00e8 anche l'arrivo della Classe A, con tutte le vicissitudini relative alla sua sicurezza su strada, vicissitudini che hanno rischiato di condizionarne in negativo l'esito commerciale.\nL'arrivo del 1998, oltre a coincidere con la nascita del gruppo DaimlerChrysler, vede anche l'arrivo della nuova generazione della Classe S, siglata W220, e caratterizzata da un design pi\u00f9 slanciato e sinuoso, in contrapposizione con la statuaria imponenza del precedente modello.\nIl 1999 vede la nascita della seconda generazione della Classe CL, nata gi\u00e0 alcuni anni prima con la ridenominazione della gamma \"S Coup\u00e9\", e giunta alla fine del millennio con la generazione C215. Altre novit\u00e0 di fine secolo sono la versione AMG della CLK prima serie e la versione \"Guard\", cio\u00e8 blindata, della Classe S W220.\nLo sport.\nSignificativa anche l'attivit\u00e0 sportiva del marchio Mercedes-Benz negli anni '90: vince il titolo piloti e costruttori del Campionato Mondiale Sport Prototipi 1990 in stretto sodalizio con la Sauber schierando la Mercedes-Benz C11, nel 1991 non riesce a confermarsi al vertice della serie battuta da Jaguar e Peugeot, l'anno seguente abbandona tale specialit\u00e0, nello stesso anno si ha il successo in DTM con la \"190E 2.5-16 Evo\", successo bissato nella stagione successiva, mentre nel 1993 la Casa tedesca dovr\u00e0 accontentarsi del secondo posto alle spalle della 155 V6 TI DTM di Nicola Larini. Ma nel 1993 si ha anche il nuovo ingresso della Mercedes-Benz in Formula 1, con il debutto della Sauber, all'epoca partner della Casa tedesca, fornendo un motore V10 realizzato dalla Ilmor, societ\u00e0 inglese specializzata nella produzione di motori da corsa di cui Mercedes-Benz nello stesso anno aveva rilevato il 25%. I trionfi in DTM torneranno nel 1994, con l'affermazione di Klaus Ludwig al volante della Classe C preparata per il Campionato tedesco. Sempre nel 1994, si ha l'affermazione della Mercedes-Benz nel Campionato Indy, grazie alla vittoria della scuderia Penske, le cui vetture erano equipaggiate con motori Mercedes-Benz. Nello stesso anno inoltre Mercedes fornisce direttamente il motore alla Sauber C13, rientrando ufficialmente come motorista in Formula 1.\nIl 1995 vede la nascita della partnership di Mercedes-Benz con la McLaren, una partnership che durer\u00e0 fino alla fine del decennio successivo e che porter\u00e0 al team anglo-tedesco una nutrita serie di affermazioni in Formula 1. Per quell'anno, per\u00f2, ci si dovr\u00e0 accontentare di due secondi posti in corsa di Mika H\u00e4kkinen e quarto posto in classifica costruttori. Secondo posto per la scuderia Penske negli USA, al termine del campionato CART, mentre nei Campionati DTM/ITC, si ha un successo pieno per la Mercedes-Benz.\nNessun successo particolare nel 1996, mentre l'anno seguente il Campionato CART vede la Penske, sempre equipaggiata da motori Mercedes-Benz, aggiudicarsi il titolo Costruttori, mentre il nuovo Campionato FIA GT vede l'affermazione della CLK-GTR pilotata da Bernd Schneider. Nel Campionato mondiale di Formula 1 1997, dopo oltre 40 anni, un motore Mercedes torna a vincere, grazie alla McLaren pilotata da Mika Hakkinen che assieme al compagno di squadra David Coulthard, ottengono il 1\u00ba e 2\u00ba posto al Gran Premio d'Europa, ultima prova della stagione.\nPositivo anche l'anno 1998, grazie a significativi successi di Mercedes-Benz: da una parte si ha la conquista del titolo mondiale costruttori al Campionato mondiale di Formula 1 del 1998 con Mika Hakkinen. Il Campionato FIA GT ha invece visto la vittoria della CLK-LM. In Formula 1 il successo verr\u00e0 bissato anche nel 1999. Mentre alla 24 Ore di Le Mans 1999 si sfiora ripetutamente il dramma a causa dell'instabilit\u00e0 aerodinamica della Mercedes-Benz CLR che decolla in 3 occasioni distinte, costringendo il team a ritirarsi.\nL'epoca moderna.\nIl nuovo millennio si apre per il marchio Mercedes-Benz con alcune difficolt\u00e0, dovute sia alle critiche mosse dai clienti per alcuni problemi di elettronica relativi ad alcuni suoi modelli. Inoltre, il Gruppo DaimlerChrysler, inizialmente cos\u00ec promettente, cominci\u00f2 ad avere dei problemi finanziari a causa degli scarsi volumi di vendita del marchio statunitense. Il riassetto aziendale, che interessa principalmente i marchi Chrysler e Mitsubishi, vede comunque confermato a capo della Mercedes-Benz e della Smart il tedesco J\u00fcrgen Hubbert, ma vengono anche tagliati via 26\u00a0000 posti di lavoro. Ma questi eventi non influirono affatto sulle vendite della Mercedes-Benz, anzi, gi\u00e0 nel 2000 venne totalizzato un 5% in pi\u00f9 di vendite rispetto al 1999. Venne inoltre costruito un nuovo centro di progettazione, denominato MTC (Mercedes-Benz Technology Center), realizzato dall'architetto italiano Renzo Piano.\nNel 2001 si celebra il centenario della nascita del marchio Mercedes-Benz, mentre gli anni tra il 2002 ed il 2006, nonostante le croniche difficolt\u00e0 dei marchi Mitsubishi e Chrysler, il marchio della \"stella a tre punte\" continua a far registrare trend positivi di rilievo, anche grazie ad ulteriori ampliamenti della gamma con modelli nuovi, dei segmenti di mercato pi\u00f9 disparati, dalla monovolume Classe B alla supercar SLR McLaren, passando per il mega-SUV della Classe GL e per l'innovativa CLS.\nDopo la liquidazione della Mitsubishi nel 2006 e della Chrysler nel 2007, il Gruppo DaimlerChrysler diventa Daimler AG, ma anche in questo, tutte le disavventure della precedente joint-venture, unite al nuovo riassetto, non causano danni alle vendite del marchio Mercedes-Benz, che continuano a procedere a gonfie vele, facendo dimenticare i difetti delle vetture d'inizio decennio.\nCi\u00f2 che ha dato un freno alla produzione \u00e8 stata la recessione del mercato automobilistico avutasi tra il 2008 ed il 2009, e che a livello generale ha visto tra l'altro anche la scomparsa di alcuni marchi storici nel panorama automobilistico mondiale. Perci\u00f2 nel 2010, con l'alleanza tra Daimler e Gruppo Renault-Nissan, Mercedes-Benz conta di utilizzare le sinergie con il colosso franco-nipponico per realizzare vetture di fascia medio-bassa contenendo i costi ed ottenendo cos\u00ec dei margini di guadagno pi\u00f9 ampi.\nPer quanto riguarda la produzione automobilistica, oltre ai modelli gi\u00e0 citati, vanno anche segnalate le due generazioni della Classe E, siglate rispettivamente W211 e W212, e che hanno esordito rispettivamente nel 2002 e nel 2009. Da ricordare inoltre anche le due generazioni di Classe C (W203 nel 2000 e W204 nel 2007), la nuova CLK W209 del 2002, la gamma C207/A207, con cui vengono riproposte nuovamente delle coup\u00e9 e cabriolet su base Classe E, e la seconda generazione della Classe A, in questo caso siglata W169. Anche la Classe M, impostasi come il SUV pi\u00f9 venduto del suo segmento, viene rinnovata e giunge cos\u00ec alla sua seconda generazione (W164) e lo stesso vale per la SLK (R171). La perla della produzione Mercedes-Benz per questo periodo iniziale del nuovo secolo si ha per\u00f2 nel 2010 e consiste in una nuova supercar che va a sostituire la SLR-McLaren e che prende il nome di SLS AMG. Esordisce anche un nuovo SUV compatto denominato GLK, mentre nel 2010 nasce la seconda generazione della CLS. Nell'arco dell'intero decennio vengono poi raffinate le tecnologie common rail per i vari motori ed inoltre fa il suo debutto la tecnologia \"BlueTEC\", consistente nell'aggiungere un additivo a base di urea a monte del catalizzatore, in maniera tale da creare una reazione chimica volta a ridurre gli ossidi di azoto.\nPer quanto riguarda l'attivit\u00e0 sportiva, durante la prima met\u00e0 del decennio, i vari Campionati del Mondo sono stati monopolio della Ferrari e del grande Michael Schumacher. Il team McLaren-Mercedes, fa comunque registrare dei secondi posti nelle stagioni 2000, 2001 e 2003 ed un terzo posto nel 2002. Dopo un 2004 da dimenticare, ancora un secondo posto per il 2005, ed ancora una brutta stagione nel 2006. Il 2007, invece, vede la McLaren-Mercedes tornare vicina ai trionfi di un tempo, sfiorando il titolo mondiale sia nella classifica piloti che in quella costruttori, che saranno invece conquistati rispettivamente da Kimi R\u00e4ikk\u00f6nen (per un solo punto) su Ferrari e dalla scuderia Ferrari stessa. La competizione in pista verr\u00e0 comunque offuscata dalla nota spy story che ha visto coinvolte le scuderie McLaren-Mercedes e Ferrari. Tale evento, che si concluder\u00e0 sfavorevolmente per la scuderia delle \"frecce d'argento\", sar\u00e0 uno dei motivi che porter\u00e0 nel 2009 alla rottura tra la Casa di Woking e quella di Stoccarda. In ogni caso, c'\u00e8 stato ancora tempo per tornare al trionfo: il titolo piloti andr\u00e0 alla scuderia anglo-tedesca nel 2008, grazie al pilota Lewis Hamilton, divenuto campione del mondo nell'anno successivo al suo esordio nella massima categoria.\nCon la rottura del sodalizio tra McLaren e Mercedes-Benz, quest'ultima andr\u00e0 a costituire nel 2009 una nuova scuderia di Formula 1, denominata Mercedes GP Petronas, grazie all'acquisizione della scuderia Brawn GP.\nLa nuova scuderia guidata da Toto Wolff e Niki Lauda ha dato discreti risultati negli anni 2010, 2011, 2012, 2013. Con l'arrivo dei V6 Turbo la Mercedes \u00e8 riuscita a dominare il campionato piloti e costruttori negli anni 2014, 2015, 2016, 2017, 2018, 2019, 2020, 2021.\nRisale invece al 2010 la stipula di una joint-venture tra la Daimler AG, detentrice del marchio Mercedes-Benz, ed il gruppo Renault-Nissan per la produzione in comune di motori ed altre tecnologie. In virt\u00f9 di ci\u00f2, la Casa di Stoccarda cominci\u00f2 ad utilizzare dal 2011 il motore 1.5 dCi di origine Renault-Nissan, sebbene rivisto ed aggiornato in alcuni punti. Da quel momento si vide un generale rinnovamento della gamma, con l'arrivo delle nuove Classe A e B, ma anche della nuova Classe S e della quarta generazione della Classe C.\nNei tardi anni '10 del XXI secolo, la Casa di Stoccarda si dedic\u00f2 in maniera intensiva ad arricchire i modelli in cantiere con sempre pi\u00f9 numerose soluzioni volte a concretizzare gradualmente quei princ\u00ecpi di guida autonoma che nello stesso periodo sono stati dapprima teorizzati e poi messi in atto anche da altri costruttori, primi fra tutti i rivali BMW e Audi. Sempre nello stesso periodo \u00e8 stato avviato un graduale processo di elettrificazione dei modelli in gamma, proponendo motorizzazioni ibride in alcuni modelli.\nNel febbraio 2018 il gruppo cinese Geely, gi\u00e0 proprietario della maggioranza di Volvo e Lotus, diventa il primo azionista di Mercedes"}
{"id": "3326080", "revid": "47112", "url": "https://it.wikipedia.org/wiki?curid=3326080", "title": "Corona dell'Avvento", "text": ""}
{"id": "3326084", "revid": "1543377", "url": "https://it.wikipedia.org/wiki?curid=3326084", "title": "San Girolamo penitente (Lotto Roma)", "text": "San Girolamo penitente \u00e8 un dipinto a olio su tavola (80,5x61 cm) di Lorenzo Lotto, databile al 1509 circa e conservato nel Museo nazionale di Castel Sant'Angelo a Roma. L'opera \u00e8 firmata (\"L. Lotus\").\nStoria.\nL'opera, non datata, viene riferita al soggiorno romano dell'artista, per alcuni elementi che attestano l'influenza di alcuni artisti attivi a Roma sotto Giulio II, tra cui soprattutto Raffaello, del quale Lotto fu uno degli assistenti durante la decorazione delle Stanze Vaticane.\nNon si hanno notizie sulla committenza originale dell'opera, che nel 1916 venne donata al museo da un collezionista privato.\nDescrizione e stile.\nL'opera deriva per sommi capi dallo schema del \"San Girolamo\" del 1506, con una posa simile del santo seduto nel paesaggio, avvolto in un panno rosso. Innanzitutto colpisce per\u00f2 il diverso stile del paesaggio, pi\u00f9 pacato, sfoltito dall'opprimente vegetazione, e aperto, a destra, su un panorama collinare a perdita d'occhio, in cui si vedono alcuni segni della presenza umana (una cittadina, un ponte) immersi nella natura. Le forme antropomorfe della vegetazione per\u00f2, soprattutto gli alberi come quello con la radice abbarbicata a uno sperone roccioso, innescano ancora un sentimento di mistero e inquietudine, derivato dalla lezione (magari filtrata dalle incisioni) della scuola danubiana. Le figurette che qua e l\u00e0 animano lo sfondo (un pastore, un contadino con l'asino, un boscaiolo che abbatte un tronco morto) sono anche leggibili in chiave simbolica, legata a Cristo.\nIl tema della penitenza \u00e8 relegato al secondo piano, dove sullo sperone aguzzo si trova un altro piccolo Girolamo che si protende verso il crocifisso. Il santo in primo piano invece non ha pi\u00f9 la pietra per percuotersi in mano, ma \u00e8 tutto preso dalla lettura dei volumi attorno a s\u00e9. A sinistra fa capolino l'immancabile leone addomesticato dal santo.\nL'aggiornamento della composizione venne influenzato dagli affreschi del Sodoma nel soffitto della Stanza della Segnatura, che Lotto vide sicuramente durante la sua prestazione di lavoro nelle stanze papali. Inoltre Girolamo riecheggia il \"Diogene\" affrescato da Raffaello sui gradini della \"Scuola di Atene\", con la testa ripresa invece dal \"Girolamo\" raffaellesco nella \"Disputa del Sacramento\"."}
{"id": "3326085", "revid": "599013", "url": "https://it.wikipedia.org/wiki?curid=3326085", "title": "Joy Gannon", "text": "Biografia.\nDurante la sua carriera giunse in finale al doppio al Roland Garros nel 1949 perdendo contro la coppia composta da Margaret Osborne duPont e Louise Brough Clapp in due set (7-5, 6-1), la sua compagna nell'occasione era Betty Hilton.\nNel singolo lo stesso anno venne eliminata da Nelly Landry."}
{"id": "3326086", "revid": "2084998", "url": "https://it.wikipedia.org/wiki?curid=3326086", "title": "Saralanj (Aragatsotn)", "text": "Saralanj (in armeno \u054d\u0561\u0580\u0561\u056c\u0561\u0576\u057b, in passato \"Gadzhi Bagr\" e \"Gadzhibagir\") \u00e8 un comune dell'Armenia di 273 abitanti (2009) della provincia di Aragatsotn."}
{"id": "3326090", "revid": "36426", "url": "https://it.wikipedia.org/wiki?curid=3326090", "title": "Sodoma (pittore)", "text": ""}
{"id": "3326092", "revid": "36426", "url": "https://it.wikipedia.org/wiki?curid=3326092", "title": "Museo nazionale di Castel Sant'Angelo", "text": ""}
{"id": "3326097", "revid": "2084998", "url": "https://it.wikipedia.org/wiki?curid=3326097", "title": "Saghmosavan", "text": "Saghmosavan (in armeno \u054d\u0561\u0572\u0574\u0578\u057d\u0561\u057e\u0561\u0576) \u00e8 un comune dell'Armenia di 205 abitanti (2009) della provincia di Aragatsotn.\nLa cittadina \u00e8 sede del monastero di Saghmosavank, risalente al XIII secolo."}
{"id": "3326099", "revid": "2074952", "url": "https://it.wikipedia.org/wiki?curid=3326099", "title": "Edward Hibbert", "text": "Biografia.\nEdward Hibbert nasce a Long Island il 9 settembre del 1955, figlio di due attori teatrali.\nA 14 anni, nel 1969, rimane orfano del padre Geoffrey.\nNel 2011 canta e recita a Broadway nel musical \"Curtains\" con Debra Monk e Karen Ziemba.\n\u00c8 dichiaratamente omosessuale.\nDoppiatori italiani.\nDa doppiatore \u00e8 sostituito da:"}
{"id": "3326101", "revid": "1305772", "url": "https://it.wikipedia.org/wiki?curid=3326101", "title": "Francesco Caracciolo", "text": ""}
{"id": "3326102", "revid": "2084998", "url": "https://it.wikipedia.org/wiki?curid=3326102", "title": "Sadunts", "text": "Sadunts (in armeno \u054d\u0561\u0564\u0578\u0582\u0576\u0581, fino al 1978 \"Karvansara\" e \"Karavansara\") \u00e8 un comune dell'Armenia di 296 abitanti (2009) della provincia di Aragatsotn."}
{"id": "3326106", "revid": "106908", "url": "https://it.wikipedia.org/wiki?curid=3326106", "title": "Ria taza", "text": ""}
{"id": "3326107", "revid": "106908", "url": "https://it.wikipedia.org/wiki?curid=3326107", "title": "Rya Taza", "text": ""}
{"id": "3326109", "revid": "149466", "url": "https://it.wikipedia.org/wiki?curid=3326109", "title": "San Francesco Caracciolo", "text": ""}
{"id": "3326112", "revid": "1305772", "url": "https://it.wikipedia.org/wiki?curid=3326112", "title": "Chiesa di San Floriano", "text": ""}
{"id": "3326113", "revid": "2084998", "url": "https://it.wikipedia.org/wiki?curid=3326113", "title": "Ria Taza", "text": "Ria Taza o Rya Taza (in armeno \u054c\u0575\u0561 \u0539\u0561\u0566\u0561, in passato \"Kondakhsaz\", \"Kondagsaz\" e \"Ghondaksaz\") \u00e8 un comune dell'Armenia di 545 abitanti (2009) della provincia di Aragatsotn."}
{"id": "3326115", "revid": "287204", "url": "https://it.wikipedia.org/wiki?curid=3326115", "title": "Louis-Etienne de Thouvenin", "text": ""}
{"id": "3326118", "revid": "121150740", "url": "https://it.wikipedia.org/wiki?curid=3326118", "title": "Alessandro Montevecchi", "text": "Biografia.\n\u00c8 stato discepolo di Francesco Flora e di Luciano Anceschi all'Universit\u00e0 di Bologna, dove si \u00e8 laureato dapprima in Lettere e poi in Filosofia, rispettivamente il 25 ottobre 1960 e il 5 novembre 1965. \n\u00c8 stato docente di Lettere nelle Scuole Medie Superiori e ha svolto attivit\u00e0 didattica presso la Facolt\u00e0 di Magistero (Letteratura italiana) e il D.A.M.S.dell'Universit\u00e0 di Bologna. \n\u00c8 uno studioso dell'opera storica di Machiavelli e di Guicciardini e della storiografia cinquecentesca. \nHa inoltre compiuto anche varie ricerche di storia letteraria e culturale dell'Emilia-Romagna dall'Umanesimo ai giorni nostri. Si vedano a proposito \"Storia della Emilia Romagna\", a cura di Aldo Berselli, vol. II University press Bologna, 1977, \"La cultura del Cinquecento\", pp.551\u2013570; \"La cultura nella citt\u00e0 - Storia e letteratura in Romagna nel Novecento\", Faenza, Edit, 2006. Ha collaborato e in parte tuttora collabora alle riviste: \"Letterature moderne\", \"Il Verri\", \"Lingua e stile\", \"Studi e problemi di critica testuale\", \"Italianistica\". \n\u00c8 Presidente dell'Accademia \"Societ\u00e0 Torricelliana di Scienze e Lettere\" di Faenza; nella sua citt\u00e0 ha ricoperto, per il Partito Comunista Italiano, le cariche di consigliere comunale e assessore alla Cultura."}
{"id": "3326119", "revid": "3115", "url": "https://it.wikipedia.org/wiki?curid=3326119", "title": "Nerkin Sasunashen", "text": "Nerkin Sasunashen (in armeno \u0546\u0565\u0580\u0584\u056b\u0576 \u054d\u0561\u057d\u0578\u0582\u0576\u0561\u0577\u0565\u0576, anche chiamato \"Nerk'in Sasunashen\", \"Nerqin Sasunashen\" e \"Nerkin Sasnashen\"; precedentemente \"Nizhniy Karakoymaz\", \"Nerkin Karakoymaz\", \"Karakoymaz\" e \"Gharagonmaz\") \u00e8 un comune dell'Armenia di 999 abitanti (2001) della provincia di Aragatsotn."}
{"id": "3326120", "revid": "114325", "url": "https://it.wikipedia.org/wiki?curid=3326120", "title": "Nerk'in Sasunashen", "text": ""}
{"id": "3326121", "revid": "149466", "url": "https://it.wikipedia.org/wiki?curid=3326121", "title": "San Giacomo della Marca", "text": ""}
{"id": "3326122", "revid": "2084998", "url": "https://it.wikipedia.org/wiki?curid=3326122", "title": "Partizak", "text": "Partizak (in armeno \u054a\u0561\u0580\u057f\u056b\u0566\u0561\u056f, \"giardino\", in passato \"Bakhchajur\") \u00e8 un comune dell'Armenia di 268 abitanti (2009) della provincia di Aragatsotn."}
{"id": "3326123", "revid": "114325", "url": "https://it.wikipedia.org/wiki?curid=3326123", "title": "Nerqin Sasunashen", "text": ""}
{"id": "3326124", "revid": "114325", "url": "https://it.wikipedia.org/wiki?curid=3326124", "title": "Nerkin Sasnashen", "text": ""}
{"id": "3326127", "revid": "114325", "url": "https://it.wikipedia.org/wiki?curid=3326127", "title": "Nizhniy Karakoymaz", "text": ""}
{"id": "3326128", "revid": "114325", "url": "https://it.wikipedia.org/wiki?curid=3326128", "title": "Nerkin Karakoymaz", "text": ""}
{"id": "3326130", "revid": "114325", "url": "https://it.wikipedia.org/wiki?curid=3326130", "title": "Karakoymaz", "text": ""}
{"id": "3326132", "revid": "114325", "url": "https://it.wikipedia.org/wiki?curid=3326132", "title": "Gharagonmaz", "text": ""}
{"id": "3326137", "revid": "124123", "url": "https://it.wikipedia.org/wiki?curid=3326137", "title": "Sarah Meier", "text": "Ha vinto la medaglia d'oro ai campionati europei 2011 e la medaglia d'argento agli Europei 2007 e 2008. \u00c8 stata per otto volte campionessa nazionale svizzera (2000, 2001, 2003, 2005, 2006, 2007, 2008, 2010).\nHa partecipato complessivamente a tre edizioni dei Giochi olimpici: (13\u00ba posto), (8\u00ba posto) e (15\u00ba posto). Si \u00e8 ritirata dall'attivit\u00e0 agonistica nel gennaio 2011 dopo avere vinto gli Europei disputati a Berna."}
{"id": "3326139", "revid": "767487", "url": "https://it.wikipedia.org/wiki?curid=3326139", "title": "Libri proibiti", "text": "Libri proibiti: Pornografia, satira e utopia all'origine della rivoluzione francese (\"The Forbidden Best-Sellers of the Pre-Revolutionary France\") \u00e8 un saggio storico di Robert Darnton, pubblicato nel 1995 negli Stati Uniti e in Italia nel 1997.\nContenuti.\nIl libro analizza il ruolo della letteratura clandestina diffusasi in Francia durante gli anni che precedettero la Rivoluzione francese. Questa letteratura, che doveva superare ogni sorta d'ostacolo per poter essere pubblicata, contribu\u00ec, secondo l'autore, a minare i fondamenti dell\"'Ancien R\u00e9gime\" e a creare quel clima di rivolta morale, ancor prima che politica, nei confronti della monarchia e delle classi privilegiate della societ\u00e0 francese del Settecento."}
{"id": "3326140", "revid": "2084998", "url": "https://it.wikipedia.org/wiki?curid=3326140", "title": "Parpi", "text": "Parpi (in armeno \u0553\u0561\u0580\u057a\u056b) \u00e8 un comune dell'Armenia di 2441 abitanti (2009) della provincia di Aragatsotn.\nNel 442 vi nacque lo storiografo Lazzaro di Parp."}
{"id": "3326141", "revid": "767487", "url": "https://it.wikipedia.org/wiki?curid=3326141", "title": "End Game", "text": "End Game \u00e8 un film del 2006 diretto da Andy Cheng.\nIl film, sceneggiato dallo stesso regista con J.C. Pollock, e interpretato tra gli altri da Cuba Gooding Jr. e James Woods, narra dell'affannosa e controversa indagine seguita all'uccisione del Presidente degli Stati Uniti.\nTrama.\nWashington. L'agente speciale dei Servizi Segreti Alex Thomas viene ferito mentre cerca inutilmente di fare scudo col suo corpo ad una pallottola indirizzata al Presidente degli Stati Uniti, che gli muore tra le braccia. Sentendosi responsabile per non essere riuscito a trarre in salvo il Presidente, l'agente decide di rifugiarsi nella sua abitazione sul lago. La giornalista investigativa Kate Crawford \u00e8 stata testimone dell'attentato e sembra l'unica a voler far luce su Lewis Detimore, l'assassino. Scopre presto che l'uomo era un malato terminale e che non ha agito da solo. Ma chiunque interroghi o avvicini, dopo un po' muore violentemente.\nLa giornalista allora si reca da Thomas che le d\u00e0 ascolto, tanto pi\u00f9 in quanto viene attentata la vita di entrambi. L'abile Thomas mette in salvo se stesso e la giornalista e uccide due sicari. Il terzo, che riesce a sfuggire, \u00e8 comunque individuato e preso dopo un'operazione non autorizzata dal suo capo Stevens. Si scopre poi che proprio questi aveva dei trascorsi con l'uomo arrestato, mentre da un nuovo filmato girato poco prima dell'attentato emerge addirittura che sia stato lui a passare l'arma all'assassino.\nDistribuzione.\nIl film \u00e8 stato distribuito direttamente per il mercato home video negli Stati Uniti dal 2 maggio 2006 mentre in Italia dal 21 luglio 2006.."}
{"id": "3326142", "revid": "599013", "url": "https://it.wikipedia.org/wiki?curid=3326142", "title": "Claude-Etienne Mini\u00e9", "text": ""}
{"id": "3326148", "revid": "149466", "url": "https://it.wikipedia.org/wiki?curid=3326148", "title": "San Lucchese", "text": ""}
{"id": "3326150", "revid": "122560919", "url": "https://it.wikipedia.org/wiki?curid=3326150", "title": "Antonio Banchieri", "text": "Biografia.\nNato a Pistoia il 19 maggio 1667. Apparteneva alla nobile famiglia Banchieri ed era figlio di Niccol\u00f2, gonfaloniere di Pistoia e cavaliere di Santo Stefano, e di donna Caterina Rospigliosi, e fratello di Pietro Banchieri (il \"Bambino Rospigliosi\" del celebre ciclo pittorico) e Maria Vittoria Banchieri. Per parte di madre, egli era pronipote di papa Clemente IX, nonch\u00e9 nipote dei cardinali Giacomo Rospigliosi e Felice Rospigliosi.\nIniziati i propri studi al Convitto Tolomei di Siena nel 1679, si rec\u00f2 successivamente a Roma dove comp\u00ec i propri studi al Seminario Romano ottenendo il 10 luglio 1692 il dottorato \"in utroque iure\".\nDurante il pontificato di Innocenzo XII venne nominato protonorato apostolico partecipante (27 giugno 1692) per poi divenire referendario del tribunale della Segnatura Apostolica (16 luglio 1692 sino al 1725). Relatore della Sacra Congregazione della Sacra Consulta, divenne consultore della Sacra congregazione dei Riti. Fu reggente segretario della Sacra Congregazione della Propaganda Fide in assenza del segretario Agostino Fabroni dal luglio del 1702, fu avvocato concistoriale e vice-legato ad Avignone dal 23 dicembre 1702 sino all'8 agosto 1706. Nel 1706 il papa era intenzionato a nominarlo nunzio apostolico in Francia ma Banchieri rinunci\u00f2 ufficialmente (non intenzionato ad essere ordinato sacerdote, carica richiesta per ricoprire questo incarico). Nominato quindi segretario per la Sacra Congregazione della Propaganda Fide dal maggio del 1706, divenne assessore della Suprema Sacra congregazione della Romana e Universale Inquisizione dall'agosto del 1707. Segretario della sacra Congregazione della Sacra consulta dal 3 ottobre 1712 fu in carica sino al 1724. Membro della Congregazione Speciale che discusse sulle \"Riflessioni morali sul Nuovo Testamento\" del giansenista Pasquier Quesnel, fu governatore di Roma e vice-camerlengo di Santa Romana Chiesa dal 30 settembre 1724 al 30 aprile 1728.\nCreato cardinale e riservato \"in pectore\" nel concistoro del 9 dicembre 1726 venne pubblicato nel concistoro del 30 aprile 1728 ricevendo il 10 maggio di quello stesso anno la berretta cardinalizia e il titolo di San Nicola in Carcere. Partecip\u00f2 quindi al conclave del 1730, durante il quale fu uno dei \"papabii\" (con forte sponsorship dello zio Principe Giovanni Battista Rospigliosi Pallavicini, che desiderava un altro pontefice in famiglia). Il coclave elesse per\u00f2 a pontefice papa Clemente XII il quale lo nomin\u00f2 poi Segretario di Stato e prefetto della Sacra Congregazione della Sacra Consulta dal 15 luglio 1730 sino alla sua morte. Nel 1730, egli divenne membro della Congregazione \"De nonnullis\" nella quale si scontr\u00f2 col cardinale Niccol\u00f2 Coscia. Prefetto sella Santa Casa di Loreto, della citt\u00e0 di Fermo e del Contado Venassino. Sulla fine di luglio del 1733 venne colpito da un colpo apoplettico. Dopo un periodo critico, si riprese, ma venne costretto al ritiro nella sua casa di Pistoia il 29 agosto di quell'anno, ove mor\u00ec due settimane pi\u00f9 tardi.\nAntonio Banchieri mor\u00ec il 16 settembre 1733 alle 19.39 a Pistoia. La sua salma venne esposta alla pubblica venerazione e poi sepolta nella chiesa del Santissimo Nome di Ges\u00f9 di Pistoia."}
{"id": "3326152", "revid": "3115", "url": "https://it.wikipedia.org/wiki?curid=3326152", "title": "Nerkin Bazmaberd", "text": "Nerkin Bazmaberd (in armeno \u0546\u0565\u0580\u0584\u056b\u0576 \u0532\u0561\u0566\u0574\u0561\u0562\u0565\u0580\u0564, anche chiamato \"Nerqin Bazmaberd\"; precedentemente \"Agdzhakala\", \"Aghjaghala\", \"Nerkin Agdzhakala\" e \"Nizhnyaya Agdzhakala\") \u00e8 un comune dell'Armenia di 1449 abitanti (2010) della provincia di Aragatsotn. La popolazione discende dai rifugiati dell'Armenia Occidentale, occupata dalla Turchia nel 1915."}
