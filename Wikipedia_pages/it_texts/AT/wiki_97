{"id": "3353720", "revid": "28057", "url": "https://it.wikipedia.org/wiki?curid=3353720", "title": "Fontana del porto di Ripetta", "text": "La fontana del porto di Ripetta (anche chiamata fontana del Navigatore o dei Navigatori) si trova a Roma, in piazza del Porto di Ripetta, dove fu trasferita ai primi del \u2019900 quando, per l'allargamento degli argini del Tevere, venne smantellato l'omonimo porto fluviale dove inizialmente si trovava.\nDescrizione storica.\nSulla riva sinistra del fiume, a monte di Castel Sant'Angelo, venne costruito nel 1704 il porto di \"Ripetta\", dedicato soprattutto al traffico con il retroterra umbro. Era il secondo porto fluviale di Roma per importanza, dopo quello principale di Ripa Grande, a poca distanza da Porta Portese, e fu costruito nella zona in cui fin dal XIV secolo venivano scaricati barconi provenienti dal nord.\nLa realizzazione, nel 1610, del nuovo acquedotto dell'\u201dAcqua Paola\u201d non aveva fatto passare in secondo piano i due costruiti qualche anno prima (l'\u201dAcqua Vergine\u201d nel 1570 e l'\u201cAcqua Felice\u201d nel 1587), e la possibilit\u00e0 di erigere altre fontane sulle loro diramazioni che intanto venivano costruite per una distribuzione idrica pi\u00f9 capillare sull'intera citt\u00e0.\nIn particolare, quando l'architetto Alessandro Specchi, coadiuvato da Carlo Fontana, progett\u00f2 e realizz\u00f2 il porto, che prevedeva una larga doppia scalea che scendeva al livello dell'acqua, approfitt\u00f2 di una diramazione dell'Acqua Felice che passava nelle vicinanze per alimentare una fontana posta su un terrazzamento al centro della scalea. Il materiale per la costruzione del porto e della fontana era disponibile e gratuito: l'anno prima (il 3 febbraio 1703) un terremoto aveva fatto crollare 3 arcate del Colosseo, ed il travertino era dunque a disposizione di chi ne avesse bisogno (con il benestare delle autorit\u00e0).\nInaugurata il 16 agosto 1704, la composizione aveva la funzione principale di abbeveratoio per i numerosi animali da soma utilizzati per le operazioni di sbarco e imbarco delle merci. Era strutturata in una semplice vasca ovale dal bordo bombato, senza alcun ornamento, contenente una seconda vasca vagamente cilindrica con i bordi scanalati per ottenere un gradevole effetto pioggia dall'acqua che precipitava nella vasca maggiore. Al centro una serie di elementi scultorei ispirati alle grandi fontane monumentali realizzate nel secolo precedente: un gruppo roccioso con due delfini dalle code incrociate tra i quali \u00e8 posta una grossa conchiglia, mentre sulla sommit\u00e0 delle rocce \u00e8 scolpito il trimonzio con la stella a otto punte simbolo araldico del papa Clemente XI allora regnante. Sul lato opposto della conchiglia un grande stemma pontificio. Qualche anno dopo l'inaugurazione della fontana venne aggiunto, in posizione centrale sul gruppo roccioso, un lampione in ferro battuto, la cui unica decorazione era rappresentata dalla stella papale ad otto punte: si trattava evidentemente di un accorgimento che tornava utile in caso di avvicinamento al porto nelle ore notturne. L'acqua zampillava dalle bocche e dalle code dei delfini e dall'interno della conchiglia.\nAi lati della fontana erano poste due colonne con funzioni di idrometro per la misurazione del livello delle piene del Tevere.\nVerso la met\u00e0 del XIX secolo i porti fluviali cominciarono a perdere d'importanza, soppiantati soprattutto dal pi\u00f9 pratico trasporto ferroviario. Nel 1893 furono allargati gli argini per la costruzione prima di ponte Cavour e poi, nei primi anni del secolo seguente, dei muraglioni; il porto fu smantellato definitivamente e la fontana con le due colonne fu smontata e riposta in magazzino per essere poi riassemblata, nel 1930, con qualche modifica, nella vicina piazza del Porto di Ripetta, dove il gruppo si trova tuttora, su un rialzo del livello stradale. Secondo una versione diversa da quella riportata in precedenza, fu in quest'occasione che venne aggiunto il lampione, a ricordo simbolico del porto scomparso.\nLa fontana \u00e8 rimasta comunque funzionante fino agli ultimi anni del secolo scorso, quando fu privata dell'alimentazione idrica, lasciandola a secco."}
{"id": "3353723", "revid": "459531", "url": "https://it.wikipedia.org/wiki?curid=3353723", "title": "Gemma Stagno Bellincioni", "text": ""}
{"id": "3353729", "revid": "38543408", "url": "https://it.wikipedia.org/wiki?curid=3353729", "title": "Oocito", "text": ""}
{"id": "3353730", "revid": "1543377", "url": "https://it.wikipedia.org/wiki?curid=3353730", "title": "Benildo Roman\u00e7on", "text": "Biografia.\nFiglio di contadini analfabeti, fu allievo dei lasalliani a Riom e nel 1820 entr\u00f2 nel noviziato dei Fratelli delle Scuole Cristiane a Clermont-Ferrand, adottando il nome religioso di Benildo. Emise i voti perpetui l'11 settembre 1836.\nLavor\u00f2 nelle case della congregazione di Aurillac, Moulins, Limoges, Clermont e Billom. Nel 1841 divenne superiore della comunit\u00e0 lasalliana di Saugues: vi fond\u00f2 una scuola e vi trascorse il resto della sua vita dedicandosi all'istruzione, all'insegnamento del catechismo e alla visita agli ammalati del paese.\nApr\u00ec anche una scuola serale per adulti. Il governo francese gli confer\u00ec una medaglia d'argento per la sua attivit\u00e0.\nCulto.\nMor\u00ec in fama di santit\u00e0 e la sua tomba, nella chiesa di Saint-M\u00e9dard a Saugues, divenne meta di pellegrinaggi: il processo diocesano di beatificazione venne introdotto nel 1896 e nel 1928 la Santa Sede decret\u00f2 l'eroicit\u00e0 delle sue virt\u00f9, proclamandolo venerabile.\nFu beatificato il 4 aprile 1948 da papa Pio XII e canonizzato il 29 ottobre 1967 da papa Paolo VI. Fu il primo lasalliano a essere innalzato agli onori degli altari dopo il fondatore, canonizzato nel 1900.\nLa sua memoria liturgica ricorre il 13 agosto."}
{"id": "3353732", "revid": "38120", "url": "https://it.wikipedia.org/wiki?curid=3353732", "title": "Hockey Team Bologna Pontevecchio", "text": ""}
{"id": "3353733", "revid": "110157", "url": "https://it.wikipedia.org/wiki?curid=3353733", "title": "Onciale 058", "text": "L'Onciale 058 (numerazione Gregory-Aland) \u00e8 un codice manoscritto onciale del Nuovo Testamento, in lingua greca, datato paleograficamente al IV secolo.\nTesto.\nIl codice \u00e8 composto da 1 spesso foglio di pergamena di 90 per 130 cm, contenente un testo del \"Vangelo secondo Matteo\" (18,18-19.22-23.25-26.28-29). Il testo \u00e8 scritto in due colonne per pagina e 26 linee per colonna.\nCritica testuale.\nIl testo del codice \u00e8 rappresentativo del tipo testuale alessandrino. Kurt Aland lo ha collocato nella Categoria III.\nStoria.\nIl codice \u00e8 conservato alla Biblioteca Nazionale Austriaca (Pap. G. 39782) a Vienna."}
{"id": "3353738", "revid": "124808", "url": "https://it.wikipedia.org/wiki?curid=3353738", "title": "Le Nozze Chimiche di Christian Rosenkreutz", "text": ""}
{"id": "3353740", "revid": "1226", "url": "https://it.wikipedia.org/wiki?curid=3353740", "title": "Villa Piovene (Lugo di Vicenza)", "text": ""}
{"id": "3353741", "revid": "767487", "url": "https://it.wikipedia.org/wiki?curid=3353741", "title": "Piovene (famiglia)", "text": "I Piovene furono una famiglia aristocratica vicentina.\nStoria.\nLa famiglia trae il nome da Piovene, oggi Piovene Rocchette, un piccolo centro del Vicentino dove fin dal basso medioevo e in et\u00e0 moderna avevano vasti possedimenti. Fecero parte della nobilt\u00e0 di Vicenza ancor prima che la citt\u00e0 si sottomettesse alla Repubblica di Venezia (1404) ed erano decorati con il titolo di conti da tempo immemorabile.\nLa famiglia si distinse anche sotto la Serenissima dando un gran numero di comandanti militari, uomini politici e ambasciatori: tra essi spicca Guido Piovene, signore di Drosia che, nel secolo XVI, consegu\u00ec per s\u00e9 e per la propria discendenza varie prerogative militando al servizio di sovrani europei, quali i duchi di Savoia, i re di Francia e l'imperatore Carlo V.\nIl 31 gennaio 1654 fu aggregata al patriziato veneziano versando centomila ducati per rimpinguare le casse dello Stato impegnato nella guerra di Candia. Nel marzo 1797 le venne riconosciuto anche l'antico titolo comitale.\nDopo la caduta della Serenissima e l'istituzione del Regno Lombardo-Veneto, con SS. RR. del 18 dicembre 1817 e del 14 luglio 1820 il governo imperiale austriaco conferm\u00f2 alla famiglia Piovene rispettivamente la nobilt\u00e0 e la dignit\u00e0 di conti dell'Impero d'Austria. Un ramo collaterale di questo casato, non aggregato al patriziato veneziano ma iscritto al Consiglio nobile di Vicenza, ottenne la conferma della propria nobilt\u00e0 con le SS. RR. 25 agosto 1811, 5 maggio e 22 settembre 1820.\nLuoghi e architetture.\nA Vicenza:\nNella provincia di Vicenza:\nA Venezia:"}
{"id": "3353745", "revid": "256896", "url": "https://it.wikipedia.org/wiki?curid=3353745", "title": "Mus\u00e9e des beaux-arts (Strasburgo)", "text": ""}
{"id": "3353749", "revid": "287204", "url": "https://it.wikipedia.org/wiki?curid=3353749", "title": "Andrej Jur'evi\u010d Sokolov", "text": "Impar\u00f2 gli scacchi da suo padre, un ufficiale dell'esercito sovietico. A 12 anni cominci\u00f2 a frequentare una scuola di scacchi di Mosca presso il circolo \"Trud\", dove ebbe come primo istruttore Vladimir Yurkov.\nAleksej Stepanovi\u010d Su\u0117tin, istruttore Senior in quel circolo, seguiva attentamente i suoi progressi e lo descrisse come \u00abun giocatore pragmatico [...] con grande capacit\u00e0 di concentrazione, privo di ogni impulsivit\u00e0 e molto tenace nel perseguire i suoi obiettivi\u00bb.\nNei primi anni Ottanta emerse come una meteora nel panorama scacchistico mondiale. Nel 1981 vinse il campionato sovietico giovanile, e l'anno successivo il Campionato del mondo juniores di Copenaghen. Nel 1984 vinse il 51\u00ba Campionato sovietico a Leopoli e ottenne il titolo di Grande maestro.\nPartecip\u00f2 con la nazionale sovietica alle olimpiadi di Salonicco 1984 e Dubai 1986, vincendo la medaglia d'oro di squadra in entrambe. Nel 1985 vinse con la squadra sovietica il primo Campionato del mondo a squadre di Lucerna.\nNel ciclo di qualificazioni per il Campionato del mondo del 1987 arriv\u00f2 fino alla finale dei candidati con le seguenti tappe:\nNella finale dei candidati di Linares venne per\u00f2 nettamente battuto da Anatolij Evgen'evi\u010d Karpov per 3 \u00bd - 7 \u00bd.\nNel 1987 (primo e secondo semestre) raggiunse il 3\u00ba-4\u00ba posto (alla pari con Jusupov) nella lista dell'Elo mondiale con 2645 punti, dopo Kasparov e Karpov.\nNel successivo ciclo di qualificazioni per il campionato del mondo il suo stato di forma parve in declino. Nel torneo dei candidati del 1988 a Saint John in Canada perse nel match del primo turno contro Kevin Spraggett.\nTorn\u00f2 al successo vincendo il forte torneo open di Mosca del 1990, precedendo tra gli altri Michail Nechem'evi\u010d Tal', Vaganian, Aleksej Borisovi\u010d Vy\u017emanavin e Michail Krasenkov.\nNel 2000 emigr\u00f2 in Francia, acquisendo la nazionalit\u00e0 francese. Nel 2003 fu = 1\u00ba- 3\u00ba con Jo\u00ebl Lautier e \u00c9tienne Bacrot al Campionato francese di Aix-les-Bains, ma Bacrot vinse il titolo negli spareggi.\nPartecip\u00f2 con la Francia alle olimpiadi di Bled 2002 e Torino 2006, e al Campionato europeo a squadre del 2003 a Plovdiv.\nNel 2010 vince l'Open Internazionale di Metz con 7 punti su 9."}
{"id": "3353752", "revid": "203463", "url": "https://it.wikipedia.org/wiki?curid=3353752", "title": "Andrej Sokolov", "text": ""}
{"id": "3353754", "revid": "104458", "url": "https://it.wikipedia.org/wiki?curid=3353754", "title": "Alexander Popov", "text": ""}
{"id": "3353762", "revid": "1782831", "url": "https://it.wikipedia.org/wiki?curid=3353762", "title": "Death Sweeper", "text": "Death Sweeper \u00e8 un manga di Sho Kitagawa, gi\u00e0 autore di \"B.B. Fish\", \"Nineteen\" e \"Hotman\". \nIl protagonista Okazaki Hiroyuki lavora nelle pulizie e si occupa dei luoghi dove sono avvenuti delitti, ripulendoli dalla morte che li ha pervasi."}
{"id": "3353768", "revid": "38544129", "url": "https://it.wikipedia.org/wiki?curid=3353768", "title": "Bernardo di Tours", "text": ""}
{"id": "3353770", "revid": "838137", "url": "https://it.wikipedia.org/wiki?curid=3353770", "title": "Evgenija Starceva", "text": "Carriera.\nClub.\nLa carriera da professionista di Evgenija Starceva inizia nel 2004, tra le file dell', squadra della sua citt\u00e0 natale, dove gioca per sei annate; nella stagione 2010-11 passa alla , dove resta due annate.\nNel campionato 2012-13 viene ingaggiata dalla , in seguito , con la quale vince quattro scudetti, cinque Coppe di Russia, una Supercoppa russa, la Champions League 2013-14, il campionato mondiale per club 2014 e la Coppa CEV 2016-17.\nNazionale.\nNel 2007 riceve le sue prime convocazioni in nazionale, con la quale vince la medaglia d'oro al campionato mondiale 2010; negli anni successivi si aggiudica la medaglia di bronzo al World Grand Prix 2014 e quella d'oro al campionato europeo 2015."}
{"id": "3353771", "revid": "287204", "url": "https://it.wikipedia.org/wiki?curid=3353771", "title": "Trasparenza (societ\u00e0)", "text": "Trasparenza \u00e8 un'estensione metaforica del significato della parola \"trasparente\" (\"poter vedere attraverso le cose\") applicato nel settore delle attivit\u00e0 di natura sociale e pubblica: esso implica apertura, comunicazione e responsabilit\u00e0.\nNel governo, nella politica, nell'etica, negli affari, nella gestione, nel diritto, in economia, in sociologia, ecc. la trasparenza si oppone al concetto di \"privacy\".\nLe procedure di trasparenza possono includere ambiti eterogenei: riunioni pubbliche, dichiarazioni di trasparenza finanziaria, normativa sulla libert\u00e0 di informazione, revisioni di bilancio, verifiche, ecc..\nIn economia.\nIn ambito commerciale, per trasparenza si intende solitamente la \"chiarezza\" con cui un soggetto (tipicamente venditore o fornitore di servizi) illustra ad un altro soggetto (tipicamente acquirente) le caratteristiche del prodotto/servizio in oggetto e le sue eventuali funzionalit\u00e0.\nIn Italia, la cosiddetta \"normativa sulla trasparenza\" impone, ad esempio, che i prezzi dei prodotti devono intendersi comprensivi di IVA se non altrimenti specificato.\nBanche.\nIn ambito bancario, la normativa sulla trasparenza bancaria prevede una serie di regole volte a mettere il cliente in condizioni di conoscere in toto i diritti e i doveri derivanti dall'acquisto di prodotti bancari e dal rapporto con l'intermediario (sia esso una banca o un intermediario finanziario). Questa normativa ha lo scopo di attenuare il divario informativo tra intermediario e cliente, sostenere le scelte del cliente, in modo che siano consapevoli, agevolare la comparazione fra prodotti, e, di conseguenza, a favorire il libero mercato.\nLa trasparenza bancaria e la divulgazione dei movimenti bancari sono metodi proposti con il fine di prevenire future crisi bancarie, l'esistenza di conti bancari con fondi illegittimi, il riciclaggio di denaro proveniente da attivit\u00e0 malavitose, l'evasione fiscale. La trasparenza in ambito finanziario si oppone, ovviamente, alla dottrina del segreto bancario.\nSalari.\nNei paesi economicamente pi\u00f9 evoluti dell'Occidente, parallelamente alla crisi finanziaria in atto, si assiste alla richiesta di rendere pubbliche le retribuzioni e l'identit\u00e0 dei dipendenti pubblici e privati pi\u00f9 pagati. \nAnche in Italia ora sono accessibili le dichiarazioni dei redditi dei pubblici funzionari.\nImprese.\nLa trasparenza applicata al settore delle societ\u00e0 ha come obbiettivo quello di rendere accessibili le informazioni di tipo societario - anche nella ricaduta politica e personale delle attivit\u00e0 d'impresa e del loro azionariato - nonch\u00e9 di propiziare leggi, regole sociali e processi decisionali: ci\u00f2 tende a facilitare e proteggere le persone singole o associate, affinch\u00e9 esse liberamente aderiscano, sviluppino e migliorino il processo produttivo e del consumo.\n\"Management\".\nLa trasparenza in questo ambito prevede un metodo di gestione in cui tutte le decisioni vengono affrontate pubblicamente. Tutti i documenti di progetto, le argomentazioni pro e contro una proposta, le decisioni circa il processo decisionale stesso e tutte le decisioni finali, sono resi pubblici e vengono archiviate in modo da renderle pubblicamente disponibili.\nAlcune organizzazioni e reti, per esempio, il GNU / Linux e Indymedia insistono sul fatto che non solo le informazioni ordinario di interesse per la comunit\u00e0 siano rese liberamente disponibili, ma che tutti (o quasi) i meta-livelli di organizzazione e le fasi di processo decisionale siano pubblicati. Questo approccio \u00e8 noto come \"trasparenza radicale\".\nRicerca.\nIl settore della ricerca in ogni disciplina accademica pu\u00f2 essere etichettati come (parzialmente) trasparente (o di ricerca aperta) se alcuni o tutti gli aspetti rilevanti della ricerca sono disponibili per gli altri studiosi, nel senso di open source, open access e open data, in modo da permettere il riconoscimento pubblico e la responsabilizzazione degli studiosi che hanno effettuato la ricerca e la replica da parte dei colleghi alle questioni affrontate nella ricerca stessa.\nPer esempio, alcuni matematici e scienziati sono critici circa l'utilizzo di software matematici chiusi (definiti closed source, come Mathematica) per le dimostrazioni matematiche, perch\u00e9 questi non forniscono sufficiente trasparenza circa i loro processi algoritmici, e quindi non sono controllabili. Il software open-source come Sage mira vicerversa a risolvere questo problema.\nTecnologia.\nNel mondo del software per computer, il termine software libero e open source definiscono tipi di software il cui accesso al sottostante codice sorgente \u00e8 liberamente disponibile. Nel caso del software libero ci\u00f2 permette esplicitamente il suo uso, studio e modifica senza alcuna restrizione.\nNel settore della sicurezza informatica la discussione \u00e8 in corso tra chi sostiene i vantaggi della piena divulgazione delle vulnerabilit\u00e0 dei sistemi di sicurezza e chi sostiene la necessit\u00e0 del mantenimento della segretezza onde evitare il rischio di attacchi informatici.\nSempre nel mondo del software, parlando delle interazioni uomo-macchina il termine trasparenza si riferisci ai cambiamenti nel programma o nel sistema percepiti dall'utente (sviluppatore come anche utente finale). O meglio, un cambiamento nel sistema \u00e8 trasparente se il cambiamento non viene notato dall'utente. In questo modo \u00e8 intesa anche la trasparenza di un'API.\nAlimenti.\nNel settore alimentare la trasparenza si manifesta nei confronti del consumatore, che pu\u00f2 essere informato all'atto dell'acquisto mediante l'utilizzo di etichette apposte sui prodotti in commercio, in cui venga indicata la provenienza (tracciabilit\u00e0), le caratteristiche chimiche e nutritive, l'essere confezionato con prodotti OGM ovvero OGM-FREE. Ci\u00f2 permette al consumatore di effettuare scelte consapevoli, di poter scegliere se valorizzare gli alimenti che vengono prodotti con materie prime selezionate, di verificare la corrispondenza tra l'immagine comunicata e la effettiva realt\u00e0.\nSport.\nLo Sport \u00e8 diventato un business globale gi\u00e0 negli ultimi decenni, ma oggi si assiste all'uso sempre pi\u00f9 frequente dei test anti-doping durante le gare sportive, mentre sempre pi\u00f9 intensa \u00e8 la lotta alla corruzione, sulle orme dei discorsi relativi alla trasparenza in altri settori.\nNella vita pubblica.\n\"Media\".\nLa trasparenza applicata ai mass-media rivolge la sua attenzione sul modo e sulle caratteristiche dell'informazione veicolata.\nSe i mass-media ed il pubblico sono informati su tutto ci\u00f2 che riguarda le pubbliche Amministrazioni, ci\u00f2 far\u00e0 nascere domande, proteste e suggerimenti da parte degli stessi mass-media e dal pubblico. Le persone che sono interessate ad un certo argomento cercheranno di influenzare le decisioni. La trasparenza crea una partecipazione costante nei processi politici da parte dei media e del pubblico. Uno strumento fondamentale per aumentare la partecipazione ai processi politici \u00e8 un'adeguata normativa riguardante la libert\u00e0 di informazione. La moderna democrazia sempre pi\u00f9 si basa sulla partecipazione della gente e dei media. Ci sono, per chiunque abbia un interesse in gioco, molti modi di influenzare le decisioni a tutti i livelli della societ\u00e0.\nNella scienza sulla comunicazione un media \u00e8 considerato trasparente quando:\nPolitica.\nIn politica, la trasparenza \u00e8 stata introdotta come strumento di responsabilizzazione dei funzionari pubblici e di lotta alla corruzione. \nQuando gli incontri degli Enti governativi sono aperti alla stampa e il pubblico , quando i bilanci e rendiconti finanziari possono essere riesaminate da chiunque, quando le leggi , le regole e le decisioni sono aperti alla discussione, essi sono percepiti come \"trasparenti\" , in quanto c'\u00e8 meno possibilit\u00e0 per le autorit\u00e0 di abusare del proprio potere o di curare interessi esclusivi anzich\u00e9 pubblici.\nUn'attivit\u00e0 \u00e8 trasparente se tutte le informazioni su di essa sono accessibili e liberamente disponibili. \nCos\u00ec quando i tribunali ammettono il pubblico alle udienze, quando i prezzi fluttuanti dei mercati finanziari sono pubblicati nei giornali, tali processi vengono definiti trasparenti, mentre quando le autorit\u00e0 militari classificano i loro piani come \"segreti\", la trasparenza \u00e8 assente. Ci\u00f2 pu\u00f2 essere visto come positivo o negativo: positivo in quanto ci\u00f2 permette di tutelare la sicurezza nazionale, negativa perch\u00e9 pu\u00f2 portare alla segretezza, la corruzione e persino a forme di dittatura militare.\nMentre la democrazia liberale pu\u00f2 essere una plutocrazia, dove le decisioni vengono prese a porte chiuse e i cittadini hanno solo una piccola possibilit\u00e0 di influenzare la politica al di fuori del momento elettorale, una democrazia partecipativa \u00e8 pi\u00f9 strettamente collegata alla volont\u00e0 del popolo.\nLa democrazia partecipativa, costruita sulla trasparenza e la costante partecipazione, \u00e8 stata utilizzato ufficialmente nel nord Europa per decenni. In Svezia, l'accesso del pubblico ai documenti del governo \u00e8 diventata una legge gi\u00e0 nel 1766.\nCon il termine \"Open Government\" viene indicata una dottrina che prevede l'apertura dei governi e delle pubbliche amministrazioni verso nuove forme di trasparenza e partecipazione dei cittadini alla cosa pubblica, nonch\u00e9 la piattaforma tecnologica che, grazie alla rivoluzione digitale, \u00e8 in via di costituzione per conseguire questo fine.\nPubblica amministrazione.\nLa trasparenza della pubblica amministrazione indica tutti quei concetti, azioni ed interventi di ambito pubblico al fine di creare, migliorare e perseguire l'accesso alle informazioni detenute dagli enti pubblici, sugli ambiti organizzativi e procedurali propri ovvero sul monitoraggio del settore privato sottoposto al suo controllo.\nLa storia della trasparenza in Italia \u00e8 segnata principalmente da 4 punti:\n\u2022 Legge n. 240/1990\n\u2022 Decreto Legislativo n. 150/2009\n\u2022 Decreto Legislativo n. 33/2013\n\u2022 Decreto Legislativo n.97/2016\nNel decreto 150/2009 si legge \u201cLe pubbliche amministrazioni hanno l\u2019obbligo di essere trasparenti nei confronti dei cittadini e della collettivit\u00e0. La trasparenza \u00e8 uno strumento essenziale per assicurare i valori costituzionali dell\u2019imparzialit\u00e0 e del buon andamento delle pubbliche amministrazioni, per favorire il controllo sociale sull\u2019azione amministrativa e sul rispetto del principio di legalit\u00e0\u201d\nNel Decreto Legislativo n. 33/2013 si legge l'obiettivo delle P.A. \u00e8 \u201ctutelare i diritti dei cittadini, promuovere la partecipazione degli interessati all'attivit\u00e0 amministrativa e favorire forme diffuse di controllo [\u2026] concorre ad attuare il principio democratico e i principi costituzionali di eguaglianza, di imparzialit\u00e0, buon andamento, responsabilit\u00e0, efficacia ed efficienza nell'utilizzo di risorse pubbliche, integrit\u00e0 e lealt\u00e0 [\u2026] essa \u00e8 condizione di garanzia delle libert\u00e0 individuali e collettive, nonch\u00e9 dei diritti civili, politici e sociali, integra il diritto ad una buona amministrazione e concorre alla realizzazione di una amministrazione aperta, al servizio del cittadino [..] prevenzione, contrasto della corruzione e della cattiva amministrazione\u201d\nL'articolo 19 all'interno della Dichiarazione universale dei diritti umani recita: \"Ogni individuo ha diritto alla libert\u00e0 di opinione e di espressione incluso il diritto di non essere molestato per la propria opinione e quello di cercare, ricevere e diffondere informazioni e idee attraverso ogni mezzo e senza riguardo a frontiere.\"\nNel 1966 sono gli Stati Uniti a creare la prima legge che regolamenta la legge di accesso alle informazioni chiamato FOIA, ovvero il \"Freedom of Information Act\". Lo stesso acronimo \u00e8 stato utilizzato per leggi di pari finalit\u00e0 nel mondo.\nBilanciamento di interessi.\nSigmund Freud, dando seguito ad una riflessione di Friedrich Nietzsche (\"Sulla verit\u00e0 e la bugia in un senso non morale\"), sostenne che la trasparenza in senso assoluto \u00e8 un valore impossibile da conseguire, a causa della funzione occludente dell'inconscio.\nTra le opere filosofiche e letterarie che hanno esaminato l'idea di trasparenza sono quella di Michel Foucault \"Sorvegliare e punire\" e quella di David Brin \"The Transparent Society\". Il filosofo e teorico dei media tedesco Byung-Chul Han nel suo lavoro del 2012 \"Transparenzgesellschaft\" vede la trasparenza come una norma culturale creata dalle forze di mercato neoliberiste, in cui l'insaziabile spinta verso la divulgazione volontaria starebbe al confine con la pornografia: secondo Han, i dettami della trasparenza impongono un sistema totalitario di apertura, a spese di altri valori sociali come la vergogna, la segretezza e la fiducia; si tratta di una riflessione che scaten\u00f2 varie critiche, come quella di sottovalutare il rischio di una politica corrotta e quella di rifarsi troppo alla filosofia antidemocratica di Carl Schmitt.\nGli antropologi hanno esplorato a lungo etnograficamente la relazione tra conoscenze rivelate e nascoste, e hanno sempre pi\u00f9 affrontato l'argomento in relazione a teorie e pratiche di responsabilit\u00e0: Todd Sanders e Harry West, ad esempio, suggeriscono non solo che gli ambiti del rivelato e del nascosto si implicano l'un l'altro, ma anche che la trasparenza nella pratica produce le stesse opacit\u00e0 che pretende di ovviare. \nClare Birchall, Christina Gaarsten, Mikkel Flyverbom e Mark Fenster, tra gli altri, alimentano il filone dei \"Critical Transparency Studies\", che tenta di sfidare particolari dogmi dell'ortodossia in materia di trasparenza. Birchall, in particolare, ha criticato le iniziative di dati aperti quando riducono la possibilit\u00e0 della politica come arena di dissenso tra alternative reali.\nI ricercatori dell'Universit\u00e0 di Oxford e della Warwick Business School hanno sostenuto che la trasparenza pu\u00f2 anche avere conseguenze indesiderate significative nel campo dell'assistenza medica. "}
{"id": "3353772", "revid": "1983214", "url": "https://it.wikipedia.org/wiki?curid=3353772", "title": "Ritiro", "text": ""}
{"id": "3353774", "revid": "228587", "url": "https://it.wikipedia.org/wiki?curid=3353774", "title": "Pellet", "text": ""}
{"id": "3353778", "revid": "305248", "url": "https://it.wikipedia.org/wiki?curid=3353778", "title": "Animatore turistico", "text": ""}
{"id": "3353779", "revid": "196390", "url": "https://it.wikipedia.org/wiki?curid=3353779", "title": "Pellettizzatore", "text": ""}
{"id": "3353782", "revid": "196390", "url": "https://it.wikipedia.org/wiki?curid=3353782", "title": "Pellettizzazione", "text": ""}
{"id": "3353799", "revid": "38544643", "url": "https://it.wikipedia.org/wiki?curid=3353799", "title": "Nascita della Repubblica italiana", "text": ""}
{"id": "3353800", "revid": "181699", "url": "https://it.wikipedia.org/wiki?curid=3353800", "title": "Inkhundla Hhukwini", "text": "L'Inkhundla Hhukwini \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 2 seguenti imiphakatsi: Dlangeni, Lamgabhi."}
{"id": "3353802", "revid": "181699", "url": "https://it.wikipedia.org/wiki?curid=3353802", "title": "Inkhundla Lobamba", "text": "L'Inkhundla Lobamba \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 5 seguenti imiphakatsi: Elangeni, Ezabeni, Ezulwini, Lobamba, Nkanini."}
{"id": "3353803", "revid": "181699", "url": "https://it.wikipedia.org/wiki?curid=3353803", "title": "Inkhundla Madlangempisi", "text": "L'Inkhundla Madlangempisi \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 5 seguenti imiphakatsi: Ebulanzeni/Buhlebuyeza, Emzaceni, Kadvokolwako, Kaguquka, Kazandondo."}
{"id": "3353804", "revid": "181699", "url": "https://it.wikipedia.org/wiki?curid=3353804", "title": "Inkhundla Maphalaleni", "text": "L'Inkhundla Maphalaleni \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 9 seguenti imiphakatsi: Emcengeni, Emfeni, Entsanjeni, Esitseni, Kasiko, Mabeleni, Madlolo, Maphalaleni, Nsingweni."}
{"id": "3353806", "revid": "181699", "url": "https://it.wikipedia.org/wiki?curid=3353806", "title": "Inkhundla Mayiwane", "text": "L'Inkhundla Mayiwane \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 5 seguenti imiphakatsi: Emfasini, Herefords, Mavula, Mkhuzweni, Mkhweni."}
{"id": "3353807", "revid": "181699", "url": "https://it.wikipedia.org/wiki?curid=3353807", "title": "Inkhundla Mbabane Est", "text": "L'Inkhundla Mbabane Est \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso negli 8 seguenti imiphakatsi: Corporation, Fonteyn, Gobholo, Maqobolwane, Mcozini, Mncitsini, Mntulwini, Sidwashini."}
{"id": "3353808", "revid": "181699", "url": "https://it.wikipedia.org/wiki?curid=3353808", "title": "Inkhundla Mbabane Ovest", "text": "L'Inkhundla Mbabane Ovest \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso negli 8 seguenti imiphakatsi: Mbabane I, Mbabane II, Mbabane III, Mbabane IV, Mbabane V, Mbabane VI, Bahai, Mangwaneni."}
{"id": "3353809", "revid": "181699", "url": "https://it.wikipedia.org/wiki?curid=3353809", "title": "Inkhundla Mhlangatane", "text": "L'Inkhundla Mhlangatane \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 10 seguenti imiphakatsi: Mangweni, Manjengeni, Mavula, Malibeni, Mpofu, Ndvwabangeni, Nhlanguyavuka, Nyakatfo, Sidwashini, Zinyane."}
{"id": "3353810", "revid": "110157", "url": "https://it.wikipedia.org/wiki?curid=3353810", "title": "Quattro duetti", "text": "Con l'espressione quattro duetti BWV 802-805 ci si riferisce a una raccolta di composizioni di Johann Sebastian Bach.\nStoria.\nPubblicati nel 1739 all'interno della terza parte del Clavier-\u00dcbung.\nStruttura.\nDuetto num. 1 in mi minore BWV 802.\nIl primo duetto \u00e8 costituito da una doppia fuga di 73 battute nella quale il materiale risulta invertibile: ad esempio, \u00e8 possibile invertire le due parti. Il primo soggetto viene esposto in sei battute e si tratta di una scala di biscrome che conduce a un passaggio sincopato. Nella sesta battuta viene introdotto un tema in biscrome che verr\u00e0 sviluppato pi\u00f9 tardi e che servir\u00e0 anche come modulazione fra le due parti del brano. Il secondo soggetto, in contrasto col primo, \u00e8 composto da crome. L'armonia fra le due parti \u00e8 molto simile a quella del preludio BWV 889 nel secondo libro de \"Il clavicembalo ben temperato\", ed \u00e8 quindi probabile che Bach abbia composto i due pezzi nel medesimo periodo.\nIl duetto pu\u00f2 essere analizzato come segue:\nDuetto num. 2 in fa maggiore BWV 803.\nIl secondo duetto \u00e8 una fuga scritta sotto forma di aria col \"da capo\", secondo lo schema ABA. La prima sezione consta di 37 battute, mentre la seconda di 75. Vi \u00e8 un forte contrasto fra le due sezioni: la prima sezione \u00e8 una fuga convenzionale nello spirito delle invenzioni e delle sinfonie, melodiosa, armonica e poco esigente, mentre la seconda parte \u00e8 molto cromatica e utilizza in gran parte una tonalit\u00e0 minore ricca di dissonanze. La sezione \u00e8 divisa simmetricamente in 13, 31 e 13 battute. Il primo soggetto della prima sezione \u00e8 qui ripetuto in chiave minore subendo una trasformazione completa, producendo inconsuete terze aumentate, mentre un nuovo controsoggetto cromatico emerge nella battuta 13 (che inizia alla battuta 69, la quinta di seguito).\nLa struttura della prima sezione \u00e8 la seguente:\nL'analisi della seconda sezione pu\u00f2 essere sintetizzata come segue:\nDuetto num. 3 in sol maggiore BWV 804.\nQuesto duetto, di 39 battute, \u00e8 il pi\u00f9 semplice dei quattro. Simile a una danza, \u00e8 strutturalmente vicino alle \"Invenzioni a due voci\" BWV 772-786. Con piccole modulazioni e cromatismi, le novit\u00e0 di questo duetto consistono nello sviluppo dei passaggi in semicrome. Tranne una sezione centrale in mi minore, la tonalit\u00e0 prevalente \u00e8 quella di sol maggiore. L'uso degli accordi richiama la struttura della triosonata BWV 530 e del terzo concerto brandenburghese BWV 1048.\nIl duetto pu\u00f2 essere analizzato come segue:\nDuetto num. 4 in la minore BWV 805.\nL'ultimo duetto \u00e8 una fuga con un rigoroso contrappunto in la minore di 108 battute. Il soggetto \u00e8 esposto in otto battute. Anche se tutte le entrate delle voci sono in la minore, la tonica, o in mi minore, la dominante, Bach aggiunse cromatismi nel soggetto e note alterate durante le modulazioni. Ci sono tre episodi in cui la musica passa attraverso diverse tonalit\u00e0, creando ricchi contrasti timbrici. Il primo episodio inizia alla battuta 18 con due motivi nuovi. Alla fine del primo episodio \u00e8 introdotta una sezione con altri due nuovi motivi. Un terzo paio di motivi, che permette una significativa modulazione, appare per la prima volta nella seconda met\u00e0 del secondo episodio ed \u00e8 derivato dalla seconda met\u00e0 del soggetto e del controsoggetto.\nIl duetto pu\u00f2 essere analizzato come segue:"}
{"id": "3353811", "revid": "181699", "url": "https://it.wikipedia.org/wiki?curid=3353811", "title": "Inkhundla Motjane", "text": "L'Inkhundla Motjane \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 7 seguenti imiphakatsi: Ekupheleni, Esigangeni, Luhlendlweni, Mantabeni, Motjane, Mpolonjeni, Sipocosini."}
{"id": "3353812", "revid": "599013", "url": "https://it.wikipedia.org/wiki?curid=3353812", "title": "Aula Leopoldina", "text": "L'Aula Leopoldina \u00e8 una camera interamente affrescata situata all'interno dell'Universit\u00e0 di Breslavia, nel Voivodato della Bassa Slesia, in Polonia.\nCostruita tra il 1731-1732 l'Aula Leopoldina costituisce il pi\u00f9 grande interno barocco di tutta la Polonia e l'unico interno perfettamente conservato dell'antica Accademia Gesuita. \n\u00c8 cos\u00ec chiamata in onore dell'imperatore Leopoldo I d'Asburgo fondatore dell'Universit\u00e0 di Breslavia come proclamato nell'atto ufficiale da lui siglato nel 1702.L'Aula Leopoldina viene ad oggi utilizzata nell'ambito di importanti cerimonie quali quella di apertura dell'anno accademico. La sua ottima acustica la rende inoltre, una sala da concerti perfetta.\nStoria.\nL'Aula Leopoldina \u00e8 situata nell'ala Ovest dell'Universit\u00e0 di Breslavia, al primo piano.\nIl complesso architettonico dell'Universit\u00e0 di Breslavia fu donato da Leopoldo I ai Gesuiti nel 1659. I padri fondatori Gesuiti arrivarono qui dopo la Guerra dei trent'anni (1618-1648) ma la fondazione dell'Accademia fu ostacolata dal consiglio cittadino Luterano. \nBreslavia era parte,all'epoca, di una delle pi\u00f9 ricche province dell'Impero Asburgico. Grazie al contributo di Leopoldo I, nel 1702, fu inaugurata ufficialmente la prima universit\u00e0 nel Voivodato di Slesia che prevedeva inizialmente solo due facolt\u00e0: teologia e filosofia.\nI lavori di costruzione di una casa monastica, una scuola superiore ed un'universit\u00e0, cominciarono ufficialmente nel 1728 e terminarono nel 1742. Il progetto originale prevedeva pi\u00f9 torri e un'ala Est pi\u00f9 lunga ma a causa di numerosi incidenti e di una piena del fiume Odra il disegno non venne rispettato. Lo scoppio della guerra elimin\u00f2 definitivamente ogni possibilit\u00e0 di ripresa dei lavori.\nLa cerimonia inaugurale dell'Aula Leopoldina ebbe luogo nel 1732. Il disegno degli interni dell'edificio originale \u00e8 attribuito a Dominik Martinelli (1650-1718). La sua morte precoce fece s\u00ec che il progetto venisse affidato al gesuita Christoph Tausch, pupillo di Andrea Pozzo, famoso per i suoi trattati sulla pittura illusionistica, sulla prospettiva ed in particolare per il suo studio sulla quadratura. Neanche Tausch riusc\u00ec ad assistere al completamento dei lavori dell'Aula Leopoldina: mor\u00ec infatti nel 1731.\nTausch fu per\u00f2 affiancato da un nutrito gruppo di artisti ed artigiani tra cui Franz Joseph Mangoldt (sculture), Johann Christoph Handke (dipinti sulla volta e sui pilastri), Johann Karinger e Christoph Acher(lavori di muratura), Johann Anton Schatzel (stucchi), Ignac Albert Provisore (marmi), Georg Messe (dettagli metallici), Cristoph Hollandt (lavori di falegnameria e di intaglio del legno).\nStrutturalmente l'Aula Leopoldina presenta una forma trapezoidale volta ad utilizzare al meglio lo spazio disponibile nel tentativo di creare un effetto di profondit\u00e0 e lunghezza maggiore.\nLa divisione classica prevede tre parti principali: il podio, l'aula magna e la galleria del coro. Nonostante questa divisione, il programma tematico alla base i fonde in un tutt'uno improntato prevalentemente sui temi dell'elogio della conoscenza proveniente dalla saggezza di Dio e della glorificazione degli imperatori in quanto mecenati.\nIl podio.\nAl centro della volta, sotto un baldacchino sfarzosamente lavorato, si trova il grande gruppo scultoreo realizzato da Franz Joseph Mangoldt da Brno.\nL'imperatore Leopoldo I siede sul trono nel mezzo con uno scettro, simbolo di potere nella mano destra ed una corona d'alloro, simbolo di fama sulla testa. \nAi suoi lati siedono le personificazioni del suo motto personale: Consilio et Industria (conoscenza e lavoro), rispettivamente alla destra e alla sinistra dell'imperatore. Consilio ha le sembianze di un uomo anziano con il cuore che arde e che tiene in mano un libro ed uno specchio (simbolo di conoscenza, amore incondizionato e verit\u00e0) mentre Industria appare come una donna che tiene stretto un alveare ed uno scettro(simbolo di diligenza ma allo stesso tempo di fortuna). \nAi piedi di Leopoldo I troviamo altre due personificazioni: Discordia, la donna a sinistra che si agita con i capelli arruffati ed il seno scoperto ed Ignoranza a destra, giovane personaggio maschile con le orecchie d'asino. Le due figure vengono rappresentate mentre vengono violentemente scacciate dall'imperatore.\nSu entrambi i lati, appoggiati a due colonne massicce troviamo le grandi statue di Giuseppe I (1705-1711) sulla sinistra e Carlo VI (1711-1740) sulla destra, rispettivamente figlio e successore dell'imperatore. La ricerca della simmetria tipica degli artisti barocchi \u00e8 visibile anche qui, nella collocazione delle due grandi sculture ai lati opposti del podio.\nI due sovrani sono ritratti in pose eroiche e portano entrambi l'armatura ed una corona d'alloro. Ai piedi di Giuseppe I sulla sinistra giace una maschera funebre a simboleggiare la sua morte precoce e la cessione della corona al secondogenito Carlo VI.\nGli affreschi sulla volta, dietro al baldacchino sono opera di Johann Christoph Handke, che si avvale qui del metodo della quadratura elaborato da Andrea Pozzo per sfruttare la limitata superficie pittorica e dare cos\u00ec l'idea di maggiore profondit\u00e0. Handke inserisce in questo limitato spazio, un gran numero di figure ed altri elementi dinamici quali tendaggi, balaustre mobili e nuvole dalle rotondit\u00e0 accentuate.\nL'affresco raffigura la Madonna con il piccolo Ges\u00f9 in braccio che colpisce un serpente con la croce. Essi sono circondati da alcuni personaggi chiave quali San Giovanni Battista (santo patrono di Breslavia), San Giuseppe (santo patrono d'Austria), San Leopoldo (Santo patrono dell'Universit\u00e0 di Breslavia) Santa Edvige (Santa patrona del Voivodato di Slesia). Sono inoltre presenti alcuni importanti esponenti della dottrina Gesuita quali Sant'Ignazio di Loyola e San Francesco Saverio.\nSulla sinistra, collocato vicino ad un'immagine dell'Accademia, troviamo il tipico motto monastico: \"Ad maiorem dei gloriam\" (\"per la grande gloria di Dio\").\nL'Aula magna.\nNello spazio centrale e strutturalmente pi\u00f9 grande dell'intera Aula Leopoldina troviamo pi\u00f9 di cento ritratti sotto forma di affreschi sulla volta, medaglioni nei pilastri e dipinti su tela. I personaggi sono collocati a gruppi di quattro partendo dal podio fino alla galleria del coro.\nAnche in questa zona viene ripreso il tema della glorificazione dell'insegnamento derivante dalla saggezza divina e insieme il tema dei santi patroni delle scienze e della rivisitazione enciclopedica del sapere.\nIllustri rappresentanti di ogni branca della conoscenza e arte sono infatti i protagonisti di quest'area dedicata perlappunto ad ospitare studenti, alumni e professori durante importanti cerimonie. Tra i tanti troviamo rappresentanti dell'Antico Testamento come Esdra, Salomone, Mos\u00e9 e Davide o retorici e poeti come Ovidio, Cicerone, Demostene e Virgilio.\nLa volta \u00e8 incorniciata da un colonnato che riesce nell'intento di creare uno spazio apparentemente pi\u00f9 grande e simmetrico rendendo cos\u00ec possibile agli artisti di seguire la visione barocca alla base del progetto.\nAl centro della volta possiamo vedere la colomba (simbolo dello Spirito Santo) con un'aureola sulla testa verso cui tutti i personaggi e l'osservatore stesso rivolgono lo sguardo. Essa costituisce il punto stabile della figura. Posizionata pi\u00f9 in basso possiamo notare un personaggio seduto su un trono e con uno scettro in mano: esso rappresenta la personificazione della saggezza divina.\nA seguire possiamo individuare la personificazione femminile delle dodici arti. Partendo dal podio troviamo le arti teoretiche (astronomia e geometria), le arti pratiche (aritmetica, grammatica, poesia, musica, retorica, dialettica), e le arti comuni(farmacia, tipografia, scultura e pittura).\nSui pilastri si trovano oltre 36 busti dipinti di scrittori, oratori e poeti famosi sempre raggruppati in gruppi di quattro.\nCome ultimo elemento troviamo un ciclo di otto ritratti su tela tra i quali quello di Franz Wentzl (rettore dell'accademia dal 1724 al 1726), Ferdinando I (1556-1564), Federico II di Prussia (1740-1786), papa Urbano VIII.\nIn origine erano presenti altri ritratti, come quello di papa Clemente XII o di Rodolfo II (1576-1612). Erano inoltre presenti ritratti di figure importanti legate ad eventi quali l'arrivo dei Gesuiti a Breslavia o la costruzione dell'universit\u00e0. Anche in tempi pi\u00f9 recenti l'Aula Leopoldina ha subito danneggiamenti: nel 1997, in occasione della visita di Giovanni Paolo II a Breslavia numerosi dipinti sono stati trafugati.\nGalleria del coro.\nLa galleria del coro \u00e8 situata all'estremit\u00e0 Est dell'Aula Leopoldina.\nDue pilastri sorreggono la balconata, ognuno dei quali arricchito da due sculture di Atlante nell'atto di sostenere la struttura.\nPosizionato al centro della balaustra troviamo un busto di Johann Anton Schaffgotsch, rappresentante dell'imperatore in ambito universitario. Il busto inoltre \u00e8 situato esattamente alla stessa altezza della statua di Leopoldo I, nel podio, dalla parte opposta. Il grande onore elargito all'aristocrativo \u00e8 probabilmente giustificato dalla sua parentela con la famiglia Piast, ducato ereditario di Slesia. L'importanza della sua persona \u00e8 inoltre enfatizzata dagli stemmi reali dei ducati di Legnica e Brzeg situati sullo sfondo della balaustra.\nLa Slesia \u00e8 anche protagonista degli affreschi della volta nella galleria del coro. \u00c8 visibile infatti l'arcangelo Michele che, sbucando fuori dalle nubi con il suo scudo protegge l'intero Voivodato polacco, rappresentato come una terra florida e ricca (nell'immagine appare infatti una cornucopia dalla quale fuoriescono fiori e monete).\nA seguire possiamo individuare una personificazione della Slesia in vesti aristocratiche collocata sotto un baldacchino circondata da cherubini che reggono un'insegna vescovile ai suoi piedi. A seguire possiamo notare le personificazioni delle divinit\u00e0 rappresentanti rispettivamente il fiume polacco Odra e la citt\u00e0 di Breslavia.\nLa volta colorata enfatizza ed illumina il busto del governatore imperiale creando un piacevole effetto.\nL'ultimo elemento della volta \u00e8 una serie di ritratti di angeli che cantano e suonano svariati strumenti (tra cui la lira, l'arpa, il flauto ed il liuto), quasi a voler sottolineare la primaria funzione musicale a cui quest'area era adibita.\nLa cura scrupolosa degli artisti barocchi per la simmetria \u00e8 dimostrata dalla presenza di finta una porta dipinta dietro il coro sul lato Nord. Le iniziali l\u00ec inserite informano lo spettatore a proposito della data di inizio dei lavori."}
{"id": "3353813", "revid": "181699", "url": "https://it.wikipedia.org/wiki?curid=3353813", "title": "Inkhundla Ndzingeni", "text": "L'Inkhundla Ndzingeni \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 7 seguenti imiphakatsi: Bulandzeni, Emgungunlovu, Emvuma, Ludlawini, Ndzingeni, Ngowane, Nkamanzi."}
{"id": "3353814", "revid": "181699", "url": "https://it.wikipedia.org/wiki?curid=3353814", "title": "Inkhundla Nkhaba", "text": "L'Inkhundla Nkhaba \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 4 seguenti imiphakatsi: Ejubukweni, Ekuvinjelweni, Emdzimba, Nkaba."}
{"id": "3353815", "revid": "181699", "url": "https://it.wikipedia.org/wiki?curid=3353815", "title": "Inkhundla Ntfonjeni", "text": "L'Inkhundla Ntfonjeni \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 7 seguenti imiphakatsi: Hhelehhele, Kandwandwe, Lomshiyo, Mashobeni, Mshingishingini, Mvembili, Vusweni."}
{"id": "3353816", "revid": "181699", "url": "https://it.wikipedia.org/wiki?curid=3353816", "title": "Inkhundla Piggs Peak", "text": "L'Inkhundla Piggs Peak \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 6 seguenti imiphakatsi: Bulembu, Ekwakheni, Enginamadolo, Ensangwini, Kamkhweli, Luhhumaneni."}
{"id": "3353817", "revid": "181699", "url": "https://it.wikipedia.org/wiki?curid=3353817", "title": "Inkhundla Timpisini", "text": "L'Inkhundla Timpisini \u00e8 uno dei quattordici tinkhundla del distretto di Hhohho, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 4 seguenti imiphakatsi: Kahhohho, Mashobeni, Mvembili, Ndlalambi/Ludzibini."}
{"id": "3353834", "revid": "439724", "url": "https://it.wikipedia.org/wiki?curid=3353834", "title": "The Staple Singers", "text": "The Staple Singers sono stati un gruppo musicale statunitense di gospel, soul e R&amp;B. Fu Roebuck \"Pops\" Staples (1914-2000), il patriarca della famiglia, form\u00f2 il gruppo insieme ai figli Cleotha (1934-2013), Pervis (1935), Yvonne (1936-2018) e Mavis (1939). Yvonne sostitu\u00ec suo fratello quando fu arruolato nell'Esercito degli Stati Uniti, e di nuovo nel 1970. Il gruppo \u00e8 assai conosciuto soprattutto negli Stati Uniti per hit degli anni settanta come \"I'll take you there\" che raggiunge la prima posizione nella Billboard Hot 100, \"Respect Yourself\" e \"Let's Do It Again\" che nel 1975 arriva prima nella Billboard Hot 100.\nMentre il cognome di famiglia \u00e8 \"Staples\", il gruppo ha utilizzato la forma singolare per il suo nome, \"The Staple Singers\".\nBiografia.\nCarriera.\nRoebuck si spost\u00f2 da Mississippi a Chicago dopo il matrimonio, e lavor\u00f2 nelle acciaierie e negli impianti di imballaggio. La loro prima apparizione pubblica fu alla chiesa di Mount Zion a Chicago dove il fratello di Roebuck, il reverendo Chester Staples, era parroco. Hanno firmato il loro primo contratto nel 1952, nel corso della loro carriera hanno registrato seguendo uno stile gospel-folk acustico con varie Etichette: United Records, Vee-Jay Records, (la loro \"Uncloudy Day\" e \"Will The Circle Be Unbroken\" sono stati i pi\u00f9 venduti), Checker Records, Riverside Records, e la Epic Records nel 1965. \"Uncloudy Day\" ha avuto influenza nello stile iniziale di Bob Dylan.\n\u00c8 stato con la Epic nel 1967 che gli Staple Singers hanno sviluppato uno stile pi\u00f9 accessibile al grande pubblico, con: \"Why? (Am I Treated So Bad)\" e \"For What It's Worth\". Nel 1968, firmano con l'etichetta Stax Records pubblicando due album con Steve Cropper (\"Soul Folk in Action\" e \"We'll Get Over\"). Dopo che Steve Cropper lasci\u00f2 la Stax, Al Bell produsse le loro registrazioni, conducendo dei rhythm sessions al famoso Muscle Shoals Sound Studio e tagliado delle sovraincisioni all'Ardent Studios a memphis muovendosi in una direzione ancora pi\u00f9 Funk e Soul.\nIl primo hit con la stax \u00e8 stato il brano \"Heavy Makes You Happy (Sha-Na-Boom-Boom)\" nei primi mesi del 1971. Verso la fine del 1971 registrarono \"Respect Yourself\", brano scritto da Luther Ingram e Mack Rice, raggiungendo la seconda posizione della Billboard R &amp; B chart e la dodicesima posizione della Billboard Hot 100 vendendo entrambi oltre un milione di copie, e ricevendo un disco d'oro dalla RIAA Nel 1972 \"I'll Take You There\" arriva prima in entrambe le classifiche della Billboard. Nel 1973 \"If You're Ready (Come Go with Me)\" ha raggiunto il nono posto della Billboard Hot 100 e prima nella classifica R&amp;B.\nDopo il fallimento della casa discografica Stax nel 1975, il quartetto firma con l'etichetta di Curtis Mayfield, Cla Curtom Records producendo \"Let's Do It Again\", il brano divenne il loro secondo numero 1 negli Stati Uniti e anche l'album \u00e8 stato un successo. Nel 1976, hanno collaborato con i The Band per il loro film L'ultimo valzer (\"The Last Waltz\"), tuttavia, non sono stati in grado di recuperare il loro slancio, pubblicando solo occasionali colpi minori. Il loro album del 1984 \"Turning Point\" ha caratterizzato il loro ultimo Top 40 hit, con una cover degli Talking Heads \"Slippery People\" (raggiungendo anche la top 5). Nel 1994, hanno ancora una volta eseguito il brano \"The Weight\" con Marty Stuart. La canzone \"Respect Yourself\" \u00e8 stato utilizzato da Spike Lee come colonna sonora per il suo film Crooklyn, realizzato nel 1994.\nNel 1999, il gruppo \u00e8 stato inserito nella Rock and Roll Hall of Fame. Pops Staples mor\u00ec per complicazioni causati da una commozione cerebrale subita nel dicembre 2000. Nel 2005, \u00e8 stato assegnato al gruppo il Grammy Lifetime Achievement Award. Mavis ha continuato a portare avanti la tradizione di famiglia e presta il suo talento vocale sia per i progetti di altri artisti e sia per le proprie iniziative da solista. Cleotha Staples mor\u00ec a Chicago il 21 febbraio 2013, dopo aver sofferto di Alzheimer da oltre un decennio \nPervis Staples \u00e8 morto nella sua casa di Dolton, Illinois, il 6 maggio 2021, all'et\u00e0 di 85 anni."}
{"id": "3353836", "revid": "124224410", "url": "https://it.wikipedia.org/wiki?curid=3353836", "title": "Fernando Le\u00f3n de Aranoa", "text": "Biografia.\nLaureato all'Universit\u00e0 Complutense di Madrid, Fernando Le\u00f3n de Aranoa esordisce alla regia di un lungometraggio cinematografico nel 1996 con il film \"Familia\", di cui \u00e8 anche autore della sceneggiatura, come per ogni film da lui diretto in seguito, che riceve un'accoglienza molto positiva, raccogliendo svariati premi nei diversi festival internazionali in cui viene presentato, come il premio per il miglior nuovo regista e il premio del pubblico alla Semana Internacional de Cine de Valladolid. Grazie a questa sua opera prima de Aranoa vince il Premio Goya per il miglior regista esordiente e viene candidato per la miglior sceneggiatura originale. \nSi conferma con il successivo \"Barrio\", vincendo la Concha de Plata al miglior regista al Festival internazionale del cinema di San Sebasti\u00e1n e i Premi Goya per il miglior regista e la miglior sceneggiatura originale, e raggiunge un successo ancor maggiore con \"I luned\u00ec al sole\" (\"Los lunes al sol\"), film trionfatore ai Premi Goya 2003 con cinque riconoscimenti, tra cui quelli per il miglior film e il miglior regista. Nel 2005 scrive e dirige \"Princesas\", candidato a nove Premi Goya, compreso quello per il miglior film, e vincitore dei premi per le due interpreti (Candela Pe\u00f1a come miglior attrice e Micaela Nev\u00e1rez come miglior attrice rivelazione) e per la canzone di Manu Chao. Nel 2007 partecipa al documentario collettivo \"Invisibles\", insieme a Mariano Barroso, Isabel Coixet, Javier Corcuera e Wim Wenders."}
{"id": "3353837", "revid": "1305772", "url": "https://it.wikipedia.org/wiki?curid=3353837", "title": "Fernando Le\u00f3n", "text": ""}
{"id": "3353839", "revid": "1573940", "url": "https://it.wikipedia.org/wiki?curid=3353839", "title": "Atissa", "text": "Atissa \u00e8 un genere di insetti della famiglia Ephydridae (Diptera: Schizophora).\nMorfologia.\nGli adulti hanno antenne con arista pettinata. Chetotassi con almeno la setola fronto-orbitale reclinata e le setole ocellari ben sviluppate e setole facciali allineate ai margini della faccia su due serie verticali simmetriche e parallele alle parafacce. La vitta frontale, gran parte della faccia e le parafacce sono invece prive di setole. Carena facciale poco pronunciata, gene strette e margine posteriore delle postgene con profilo arrotondato.\nAli con apice acuto, alla terminazione del terzo ramo della radio (R4+5), e venatura alare con costa lunga, estesa fino alla terminazione della media.\nSistematica.\nIncluso nella trib\u00f9 degli Atissini, il genere apparteneva in passato alla vecchia sottofamiglia delle Psilopine, ma nelle classificazioni pi\u00f9 recenti, \"Atissa\" e gli \"Atissini\" sono inseriti nella sottofamiglia delle Hydrelliinae.\nFino agli anni novanta, dal genere \"Atissa\" si manteneva distinto il genere \"Pelignellus\" , comprendente due specie, \"P. subnudus\" , e \"P. lituscolus\" . Mathis &amp; Zatwarnicki (1990) spostarono la specie tipo (\"P. subnudus\") nel genere \"Atissa\" con il nome \"Atissa subnuda\" e pertanto \"Pelignellus\" a sinonimo. Successivamente, Zatwarnicki (1991) spost\u00f2 \"P. lituscolus\" nel genere \"Cerobothrium\" con il nome \"C. lituscolum\".\nDagli anni novanta, \"Pelignellus\" \u00e8 pertanto sinonimo minore di \"Atissa\", ma il BioSystematic Database of World Diptera riporta ancora come valido \"Pelignellus\" con le due specie menzionate.\nDistribuzione e habitat.\nMalgrado il limitato numero di specie, \"Atissa\" \u00e8 un genere di ampia distribuzione, in quanto rappresentato in tutte le regioni zoogeografiche ad eccezione dell'ecozona orientale.\nTassonomia.\nSono 13 le specie attribuite a questo genere, secondo quanto riportato dal BioSystematic Database of World Diptera:\nSpecie di grande diffusione \u00e8 \"Atissa pygmaea\", un moscerino bianco lungo circa un millimetro e di aspetto pruinoso, presente in tutta la regione oloartica e con estensione fino alle regioni neotropicale e afrotropicale.\nIn Europa sono segnalate cinque specie: \"A. hepaticoloris\", \"A. kairensis\", \"A. kerteszi\", \"A. limosina\" e \"A. pygmaea\". Tre di queste sono presenti anche in Italia: \"A. hepaticoloris\", \"A. limosina\", \"A. pygmaea\". La prima \u00e8 assente in Sardegna e Sicilia, la seconda \u00e8 assente in Sicilia."}
{"id": "3353840", "revid": "287204", "url": "https://it.wikipedia.org/wiki?curid=3353840", "title": "Bruno Bagnoli (ceramista)", "text": "Biografia.\nBagnoli frequenta a Firenze l'Istituto d'Arte di Porta Romana, sotto la guida di Guerrini, e l'Accademia delle Belle Arti di Firenze e fin da ragazzo lavora a modellare e decorare ceramica in varie fabbriche montelupine, con le quali continua a collaborare anche quando la sua attivit\u00e0 artistica s'indirizza anche verso il disegno e la pittura.\nNegli anni tra il 1940 e il 1944 vi sono i suoi primi quadri, dipingendo assieme a Benvenuto Staderini.\nNel 1951 partecipa alla IX Triennale di Milano su invito di Gi\u00f2 Ponti.\nNel 1953 partecipa alla Mostra Aretina conseguendo il primo premio.\nNel 1954 partecipa per la prima volta alla Mostra Internazionale di Faenza e viene premiato; \u00e8 di quest'anno la prima personale fiorentina, alla Casa di Dante, dove espone ceramiche e disegni. Da questa data in poi, innumerevoli sono le mostre a cui partecipa, raccogliendo ovunque premi e segnalazioni.\nNel 1959 - 1960 lavora a Montelupo alle ceramiche Raffaello Corradini, creando oggetti con \"design\" moderno per quel tempo, anticipando quello che poi sarebbe risultato vincente. Negli anni successivi, mentre la Corradini cessava l'attivit\u00e0, altre fabbriche di ceramica del contado fiorentino potevano invece lavorare, con le idee innovative del Maestro Bruno Bagnoli. Nel 1962 lavora a Roma alla fabbrica Roma Crea dove realizza pezzi unici in ceramica.\nNel 1963 insegna per tre anni al Villaggio Scolastico Artigiano di Signa, ove lascia nell'Aula del Cielo un enorme affresco.\nNel 1966 si trasferisce in Lun\u00e9ville (Francia) e vi lavora per circa sei mesi.\nNel 1967 ritorna a Montelupo e riprende a lavorare in varie fabbriche della zona. Alternando il lavoro di fabbrica a quello dei suoi laboratori. Questi ultimi anni sono caratterizzati da un'intensa attivit\u00e0. E la sua partecipazione a mostre importanti viene evidenziata e notata da critici che scrivono su di lui.\nLe sue opere sono esposte a New York, Sydney, Amburgo e naturalmente a Montelupo Fiorentino (Palazzo Comunale e Centro Culturale Nuovo Nautilus, in realizzazione).\nAll'opera del maestro, con le sue forme ancora oggi molto innovative, sembra oggi finalmente riconosciuta l'importanza che merita all'interno del panorama artistico italiano del Novecento.\nLa frazione della Torre, nel Comune di Montelupo Fiorentino, ha costituito per Bruno Bagnoli un importante punto di riferimento e d'ispirazione: proprio all'interno della Torre dei Frescobaldi di epoca medievale posta sulle rive dell'Arno, infatti, ha tenuto il suo studio per pi\u00f9 di trent'anni, fino alla sua morte. E il suo stretto rapporto proprio con la torre-studio \u00e8 sintetizzato nella sua firma. Alla Torre il comune di Montelupo Fiorentino gli ha intitolato una strada."}
{"id": "3353844", "revid": "59645", "url": "https://it.wikipedia.org/wiki?curid=3353844", "title": "Marijuana ed altre storie", "text": ""}
{"id": "3353845", "revid": "1652635", "url": "https://it.wikipedia.org/wiki?curid=3353845", "title": "Silvano Pipan", "text": "Carriera.\nDopo aver cominciato la carriera nel Ponziana, pass\u00f2 nel 1938 al dove rimase chiuso nel suo ruolo da Arnaldo Sentimenti disputando con i partenopei in due diversi periodi sette partite in Serie A, in un'epoca in cui non erano consentite sostituzioni durante la gara; con i campani debutt\u00f2 il 13 novembre 1938 a Roma nel pareggio contro la per 2-2 giocando in quella stagione solo quella gara. Torn\u00f2 a giocare in prima squadra dopo la morte di Eriberto Braglia, che l'aveva scalzato nel ruolo di portiere di riserva, nella sconfitta di Trieste del 15 dicembre 1940 contro la per 2-0, giocando anche le successive gare del 22 dicembre a Napoli nella vittoria per 2-1 contro la Roma e del 29 dicembre, una sconfitta contro il per 6-2. Tornato nel capoluogo campano dopo la permanenza allo Stabia nel dopoguerra, gioc\u00f2 le ultime tre gare dell'anomalo campionato 1945-1946, due sconfitte contro Roma e Pro Livorno ed il pareggio casalingo contro la Juventus per 1-1 del 28 luglio 1946. In totale ha disputato 27 partite in otto stagioni di Serie A disputate con Napoli e Bari."}
{"id": "3353846", "revid": "287204", "url": "https://it.wikipedia.org/wiki?curid=3353846", "title": "Edouard Romain", "text": ""}
{"id": "3353847", "revid": "1605525", "url": "https://it.wikipedia.org/wiki?curid=3353847", "title": "L'impronta dell'assassino", "text": "L'impronta dell'assassino \u00e8 una antologia di sei racconti noir dello scrittore americano Cornell Woolrich pubblicata nella collana Il Giallo Mondadori."}
{"id": "3353849", "revid": "599013", "url": "https://it.wikipedia.org/wiki?curid=3353849", "title": "Aldo Paone", "text": "Carriera.\nCrebbe nella Bagnolese, da cui nel 1938 si trasfer\u00ec al Napoli. Dopo aver debuttato il 2 ottobre 1938 in Napoli-Liguria (0-0), ha disputato otto partite in una stagione di Serie A segnandovi un gol, il 19 marzo 1939 nella vittoria casalinga contro la per 1-0; forn\u00ec inoltre, il 5 febbraio 1939, il passaggio decisivo che port\u00f2 al gol della vittoria di Nereo Rocco, allora giocatore dei campani, ai danni del per 1-0."}
{"id": "3353850", "revid": "38546059", "url": "https://it.wikipedia.org/wiki?curid=3353850", "title": "Tendine calcaneale", "text": ""}
{"id": "3353851", "revid": "729019", "url": "https://it.wikipedia.org/wiki?curid=3353851", "title": "Tour della Nazionale di rugby a 15 dell'Argentina 1996", "text": "Nel 1996 la nazionale argentina di rugby si rec\u00f2 in tour in Inghilterra.\nDopo il mini tour in Uruguay, l'Argentina, ha affrontato due volte la Francia in tour e due volte Sudafrica in tour. Quattro le sconfitte nei test match su quattro partite.\nNel mezzo la vittoria nel \"Panamericano\".\nA novembre, dunque la nazionale parte per l'Inghilterra per un tour che andr\u00e0 oltre le aspettative. Infatti i \"pumas\" centrano 5 successi contro selezioni e limitano al minimo le sconfitte contro le nazionali (\"A\" e maggiore) inglesi.\nIl lungo lavoro di ricostruzione sta cominciando a dare i suoi frutti e permetteranno all'Argentina di raggiungere gli ottimi risultati che la porteranno a sfiorare la semifinale alla .\nRisultati.\nMatch reso di secondo piano, dal rifiuto della maggior parte dei team di prima e seconda divisione di lasciare liberi i loro giocatori per questo match della selezione della capitale.\nPi\u00f9 tirato il match contro la sezione regionale del Sud-Ovest dell'Inghilterra\nLa regione delle Midlands, presenta, a causa della diatriba tra club e federazione, una squadra non al meglio, ma comunque migliore che nei precedenti match, ma i Pumas sono travolgenti e portano a casa una vittoria nettissima\nA Huddersfield l'Argentina vince facile anche il quarto match contro la selezione del Nord dell'Inghilterra.\nUna serie di quattro successi su 4 contro le selezioni regionali, che da un lato esalta i \"Pumas\", ma che viene sminuita dalla stampa inglese a causa della mancanza di molti giocatori non lasciati liberi dai club inglesi causa problematiche tra federazione e club professionali\nOrmai i \"Pumas\" ci hanno preso gusto e travolgono anche i \"Combined Services\", teoricamente la nazionale militare britannica, in pratica una squadra formata essenzialmente da giocatori di terza divisione\nA regalare ottimismo saranno paradossalmente le due sconfitte finali, entrambe di misura contro l'Inghilterra \"A\" e contro la prima squadra inglese.\nNel primo i \"Pumas\" sono a lungo in testa, prima che Hackney non chiudesse il match con una meta seguita dalla trasformazione di un preciso Paul Grayson\nNel test del sabato successivo, l'Inghilterra evita una clamorosa sconfitta grazie ad una meta al 73' di Jason Leonard"}
{"id": "3353854", "revid": "1851848", "url": "https://it.wikipedia.org/wiki?curid=3353854", "title": "Mario Zanni", "text": "Carriera.\nDifensore, si \u00e8 fatto notare notare anche per le sue capacit\u00e0 realizzative, tanto da realizzare una rete in Serie A, il 16 aprile 1939 in Napoli-Genoa 2-0, in un'epoca in cui ai giocatori di quel reparto era sconsigliato superare la propria met\u00e0 campo, gol seguito da altri 6 in Serie B.\nCresciuto nel , vi ha debuttato il 16 maggio 1937 nella sconfitta casalinga contro la Sampierdarenese per 2-0, in una stagione rivelatasi deludente dei partenopei che lo cedettero proprio ai liguri, nel frattempo diventati Liguria, che terminarono il campionato all'undicesimo posto. L'anno successivo fu di nuovo nel capoluogo campano, venendo confermato pure per la stagione 1939-1940, al termine delle quali chiude la sua carriera ad alto livello prima con un nuovo campionato al Liguria allora in Serie B quindi l'anno successivo passa al Savona, anch'essa in Serie B, con cui ha concluso nel dopoguerra la carriera. Ha disputato in totale 10 partite in sette stagioni di massima divisione."}
{"id": "3353860", "revid": "92723", "url": "https://it.wikipedia.org/wiki?curid=3353860", "title": "Adolph Frank", "text": "Fond\u00f2 l'industria dei fertilizzanti a base di potassio e brevett\u00f2 il processo Frank-Caro per la produzione del fertilizzante azotato calciocianammide.\nBiografia.\nAdolph Frank nacque nella citt\u00e0 di Kl\u00f6tze, nella Sassonia-Anhalt, in Prussia. Suo padre e suo nonno erano mercanti ebrei che gestivano un emporio. Frank studi\u00f2 alle scuole medie di Strelitz, ora parte di Neustrelitz, e quindi alla scuola Jacobsohn di Seesen. Quindi, dato che era interessato alla chimica, divent\u00f2 apprendista presso un farmacista di Osterburg (Altmark). Dal 1855 al 1857 studi\u00f2 farmacia, scienze naturali e tecnologia all'universit\u00e0 di Berlino. Nel 1857 super\u00f2 con il massimo dei voti l'esame di stato per diventare farmacista. Si guadagn\u00f2 il denaro necessario a continuare gli studi svolgendo servizi notturni in una farmacia. Nel 1862 consegu\u00ec il dottorato in chimica all'universit\u00e0 di Gottinga con una tesi sulla produzione dello zucchero. Gi\u00e0 in precedenza, nel 1858, mentre lavorava per una fabbrica di zucchero di barbabietola a Sta\u00dffurt, aveva ottenuto il suo primo brevetto (metodo di purificazione di succhi di barbabietola con saponi di argilla), cui ne sarebbero seguiti altri. Il suo lavoro era incentrato sull'uso di sali di potassio come fertilizzanti artificiali.\nIntorno al 1860 scopr\u00ec e inizi\u00f2 a sfruttare un deposito di sali di potassio presso Sta\u00dffurt a Leopoldshall; fond\u00f2 quindi l'industria tedesca e mondiale dei sali di potassio. Nel 1861 ottenne un brevetto su un fertilizzante a base di cloruro di potassio. Un'ulteriore invenzione fu il metodo per ottenere bromo durante l'estrazione di sale.\nIl lavoro nel campo dei fertilizzanti lo port\u00f2 ad utilizzare scorie Thomas, un fertilizzante fosfatico brevettato da Sidney Gilchrist Thomas. Un altro fertilizzante importante era la calciocianammide. Nel 1890 il chimico Fritz Rothe aveva trovato che il carburo di calcio ad alta temperatura (circa 1100\u00a0\u00b0C) poteva assorbire azoto formando calciocianammide, ponendo le basi per l'industria dei fertilizzanti azotati e della calciocianammide. Frank, assieme al chimico polacco Nikodem Caro, svilupp\u00f2 ulteriormente la produzione industriale di calciocianammide, brevettando nel 1899 il processo Frank-Caro. Nello stesso anno Frank, Caro e altri imprenditori fondarono la \"Cyanidgesellschaft mbH\", che sarebbe in seguito diventata \"Bayrischen Stickstoff-Werke AG (BStW)\" e poi \"SKW Trostberg AG\" presso Trostberg.\nViene attribuito a Frank anche il colore marrone delle bottiglie di birra, introdotto allo scopo di proteggere il contenuto dagli effetti della luce. Assieme a Carl von Linde svolse inoltre ricerche sulla produzione di idrogeno per dirigibili.\nNel 1893 ricevette la medaglia John Scott della citt\u00e0 di Filadelfia (Pennsylvania), e nel 1907 la medaglia Liebig dalla Societ\u00e0 dei Chimici Tedeschi (\"Verein Deutscher Chemiker\"). A Sta\u00dffurt, dove ha lavorato, gli sono stati intitolati una strada e una scuola."}
{"id": "3353862", "revid": "287204", "url": "https://it.wikipedia.org/wiki?curid=3353862", "title": "Tour della Nazionale di rugby a 15 della Scozia 1996", "text": "Tra le due edizioni del 1995 e del 1999 della coppa del mondo di rugby, la nazionale di rugby XV della Scozia si \u00e8 recata pi\u00f9 volte in tour oltremare\nIn Italia.\nA Gennaio, si disputa il tradizionale match con l'Italia (il quarto dal 1992). Questa volta per\u00f2 la selta scozzese di non riconoscere come ufficiale il match, schierandosi come squadra \"A\", viene definitivamente stigmatizzato dalla federazione italiana, che a sua volta schiera la nazionale italiana come squadra \"A\", rendendo cos\u00ec la sconfitta scozzese ancora pi\u00f9 indigesta, perch\u00e9 subita contro una seconda squadra. La vittoria italiana con quattro mete segnate contro uno \u00e8 anche favorita dagli errori sui calci piazzati di Rowen Shepherd (solo 3 centri su 10)\nIn Nuova Zelanda.\nNel 1996 si reca in Nuova Zelanda dove subisce due sconfitte pesanti dagli All Blacks\nRisultati Principali.\nContro Northland, la Scozia patisce la pioggia e spreca molte occasioni malgrado il maggior possesso\n Gi\u00e0 al terzo match ci sono problemi di infortuni, mentre Waikato vince grazie ad una meta finale di Dion Muir\nFacile successo, ma doppio infortunio a Graham Shiel e Scott Hastings\n Mai gli scozzesi avevano segnato 31 punti e tre mete agli All Blacks, ma neppure ne avevano mai incassati 62 . Eroe del match Christian Cullen autore di tre mete per gli All Blacks\nSenza forzare, in vista del secondo test, gli Scozzesi superano Bay of Plenty di misura\n Senza storia anche il secondo test"}
{"id": "3353865", "revid": "38546279", "url": "https://it.wikipedia.org/wiki?curid=3353865", "title": "Sachs Bikes", "text": ""}
{"id": "3353866", "revid": "729019", "url": "https://it.wikipedia.org/wiki?curid=3353866", "title": "Tour della Nazionale di rugby a 15 del Canada 1996", "text": "Dopo i mondiali di rugby del 1995 (eliminata alla prima fase), la nazionale canadese di rugby union viene sovente chiamata per tour in Europa e Oceania.\nNel 1996 viene chiamata in Australia. Nel test match subisce una pesante sconfitta."}
{"id": "3353867", "revid": "567822", "url": "https://it.wikipedia.org/wiki?curid=3353867", "title": "Lo mai gai", "text": "Il Lo mai gai (cinese tradizionale: \u7cef\u7c73\u96de; cinese semplificato: \u7cef\u7c73\u9e21; pinyin: nu\u00f2m\u01d0 j\u012b; jyutping: no6 mai5 gai1; IPA: ), o Nuo mi ji in cinese, \u00e8 un piatto tipico della cucina cantonese e cinese del sud, dove viene servito come dim sum durante l'ora del t\u00e8. Il nome \u00e8 da tradursi letteralmente come \"riso glutinoso al vapore con pollo avvolto in foglie di loto\".\nDescrizione.\nIl lo mai gai \u00e8 per lo pi\u00f9 un piatto del sud della Cina. Il riso glutinoso viene riempito da diversi condimenti, a scelta pollo, funghi neri cinesi, salsicce cinesi, scalogno e pi\u00f9 raramente gamberetti essiccati. La palla di riso cos\u00ec ripiena viene poi avvolta in una foglia di loto essiccata e, infine, cotta al vapore. In Nord America, vengono principalmente usate foglie di banano, giglio o uva.\nIn Malaysia ed a Singapore esistono due tipi di \"lo mai gai\", il primo dei quali \u00e8 la versione originale cantonese. La seconda, al contrario, \u00e8 una variante takeaway servita nei coffee shop e nei negozi di specialit\u00e0 locali dim sum. Il \"lo mai gai\" takeaway si differenzia da quello originale poich\u00e9 il riso glutinoso viene accompagnato direttamente da pollo e non avvolto in foglie di loto, ma chiuso in una semplice scatolina. Una delle compagnie pi\u00f9 famose che lo produce \u00e8 la Kong Guan.\nVarianti.\nA volte il lo mai gai viene diviso in due involtini pi\u00f9 piccoli, che vanno sotto il nome di chun zhu gai (\u73cd\u73e0\u96de), che si traduce letteralmente come \"pollo a perla\".\nGrazie alla flessibilit\u00e0 delle foglie di loto, i lo mai gai vengono generalmente avvolti a formare un parallelepipedo. Lo \"zongzi\", variante diffusa in tutta la Cina e l'Asia orientale, utilizza invece come involtino le foglie di bamb\u00f9, che vengono piegate in modo da formare una piramide a base triangolare, ossia un tetraedro."}
{"id": "3353872", "revid": "767487", "url": "https://it.wikipedia.org/wiki?curid=3353872", "title": "101 South", "text": "I 101 South sono un gruppo musicale statunitense attivo dal 1999 e autore di tre album in studio."}
{"id": "3353873", "revid": "767487", "url": "https://it.wikipedia.org/wiki?curid=3353873", "title": "91 Suite", "text": "I 91 Suite sono un progetto AOR spagnolo da Murcia (Spagna) che ha esordito nel 2002 con un disco omonimo per poi bissare nel 2005 con l'album \"Times They Change\".\nNote.\nFacebook: https://www.facebook.com/91suite/"}
{"id": "3353874", "revid": "729019", "url": "https://it.wikipedia.org/wiki?curid=3353874", "title": "Tour della Nazionale di rugby a 15 della Francia 1996", "text": "Nel periodo tra le edizioni della Coppa del Mondo di rugby del 1991 e del 1999, la nazionale francese di rugby union si \u00e8 recata varie volte in tour oltremare Nel 1996 si reca In Argentina. Un ottimo tour con sei vittorie, due nelle quali nei \"test match\" con i \"Pumas\".\nInoltre a settembre, vi \u00e8 un insolito match in Galles, il primo al di fuori dei tradizionali match del Cinque Nazioni.\nIn Galles.\nIn un incontro in data inusuale, che solo all'ultimo i francesi decideranno di riconoscere come ufficiale, il Galles si trova in testa 14-0 dopo otto minuti con due mete, una dell'esordiente Barry Willians e poi di Ieuan Evans. Purtroppo per i gallesi si infortuna il capitano Nigel Davies e i francesi prendono in mano la partita dopo aver chiuso sotto per 21-10 il primo tempo..\nIl match avr\u00e0 strascichi disciplinari per le frequenti scazzottate tra francesi e gallesi."}
{"id": "3353876", "revid": "599013", "url": "https://it.wikipedia.org/wiki?curid=3353876", "title": "Carlo Thr\u00e4nhardt", "text": "Biografia.\nDopo essersi ritirato dalle competizioni, ha fatto il commentatore per la TV tedesca e, nel 2004, ha partecipato al reality show di RTL, \"I'm a Celebrity...Get Me Out of Here!\". Grazie alla nuova popolarit\u00e0 ottenuta, ed evidentemente anche grazie alla sua telegenicit\u00e0, dal 2006 si \u00e8 dato anche alla recitazione, comparendo, in piccoli ruoli, in un paio di produzioni della TV tedesca.\nCarriera.\nSpecialista delle competizioni in sala, oltre alle sei medaglie europee, come miglior risultato nelle altre manifestazioni internazionali di atletica leggera vanta due quinti posti, ai Campionati del mondo di atletica leggera indoor di Parigi 1985 ed a quelli di Budapest 1989. Mentre ai Giochi olimpici fu 10\u00ba a e 7\u00ba a , tuttavia, come del resto i connazionali Dietmar M\u00f6genburg e Gerd Nagel non pot\u00e9 parteciparei ai Giochi olimpici di a causa del boicottaggio, ove sarebbe andato in virt\u00f9 della 3\u00aa misura mondiale stagionale (M\u00f6genburg aveva la 3\u00aa e Nagel al 5\u00aa).\nTre volte primatista del mondo indoor, nel 1984 con 2,37 m, nel 1987 con 2,40 m e nel 1989 con 2,42 m, record che gli fu soffiato solo un anno dopo dal cubano Javier Sotomayor, ma che rimane tuttora la seconda migliore prestazione mondiale di tutti i tempi.\nDue volte primatista europeo assoluto, il 10 giugno 1984 con 2,36 m fatti a Eberstadt, record eguagliato pochi istanti dopo dal connazionale Dietmar M\u00f6genburg e il 2 settembre 1984 con 2,37 m stabilito a Rieti, pochi istanti dopo che il sovietico Valeriy Sereda gli aveva strappato il record europeo detenuto in compropriet\u00e0 con M\u00f6genburg."}
{"id": "3353878", "revid": "287204", "url": "https://it.wikipedia.org/wiki?curid=3353878", "title": "Carlo Thranhardt", "text": ""}
{"id": "3353880", "revid": "287204", "url": "https://it.wikipedia.org/wiki?curid=3353880", "title": "Pacific Tri-Nations 1996", "text": "Il \"Triangolare del Sud Pacifico\" o \"Pacific Tri-Nations\" era un torneo di rugby a 15 che disput\u00f2 tra il 1982 e 1997, oltre che nel 1998 e 2004 (nel quadro delle qualificazioni mondiali), tra le nazionali di Rugby a 15 di , , .\nL'edizione del 1996 di svolse nel mese di luglio con tre incontri. Ogni squadra gioc\u00f2 una partita in casa ed una in trasferta."}
{"id": "3353881", "revid": "287204", "url": "https://it.wikipedia.org/wiki?curid=3353881", "title": "American Football League 1964", "text": "La stagione AFL 1964 \u00e8 stata la 5\u00aa stagione sportiva della American Football League, la lega professionistica statunitense di football americano. La stagione \u00e8 iniziata il 12 settembre 1964. La finale del campionato si \u00e8 disputata il 26 dicembre nel War Memorial Stadium di Buffalo, nello Stato di New York tra i San Diego Chargers e i Buffalo Bills ed ha visto la vittoria di questi ultimi per 20 a 7.\nStagione regolare.\nLa stagione regolare \u00e8 iniziata il 12 settembre 1964 ed \u00e8 terminata il 20 dicembre, si \u00e8 svolta in 14 giornate.\nLa finale.\nLa finale della AFL venne giocata tra le squadre prime qualificate delle due \"Division\", ovvero i San Diego Chargers e i Buffalo Bills il 26 dicembre 1964 nel War Memorial Stadium di Buffalo, nello Stato di New York. I Bills si aggiudicarono il titolo per 20 a 7."}
{"id": "3353888", "revid": "686936", "url": "https://it.wikipedia.org/wiki?curid=3353888", "title": "American Football League 1965", "text": "La stagione AFL 1965 \u00e8 stata la 6\u00aa stagione sportiva della American Football League, la lega professionistica statunitense di football americano. La stagione \u00e8 iniziata il 11 settembre 1965. La finale del campionato si \u00e8 disputata il 26 dicembre nel Balboa Stadium di San Diego, in California tra i San Diego Chargers e i Buffalo Bills ed ha visto la vittoria di questi ultimi per 23 a 0.\nStagione regolare.\nLa stagione regolare \u00e8 iniziata il 11 settembre 1965 ed \u00e8 terminata il 19 dicembre, si \u00e8 svolta in 14 giornate.\nLa finale.\nLa finale della AFL venne giocata tra le squadre prime qualificate delle due \"Division\", ovvero i San Diego Chargers e i Buffalo Bills il 26 dicembre 1965 nel Balboa Stadium di San Diego, in California. I Bills si aggiudicarono il titolo per 23 a 0."}
{"id": "3353890", "revid": "298229", "url": "https://it.wikipedia.org/wiki?curid=3353890", "title": "Meeting di Rieti", "text": ""}
{"id": "3353902", "revid": "767487", "url": "https://it.wikipedia.org/wiki?curid=3353902", "title": "Gustave Herv\u00e9", "text": "All'inizio della sua attivit\u00e0 fu socialista, antimilitarista e pacifista ma successivamente divenne ultranazionalista dichiarando il suo patriottismo nel 1912 dopo essere stato scarcerato dopo 26 mesi per aver pubblicato materiale antimilitarista.\nBiografia.\nNel 1919 Herv\u00e9 costitu\u00ec il \"Parti socialiste national\" (PSN), che promosse la \"co-operazione di classe\" e la solidariet\u00e0. Questo \"socialismo nazionale\" di Herv\u00e9 venne presto trasformato in una forma di \"fascismo francese\" e quando Benito Mussolini prese il potere in Italia, con la marcia su Roma, Herv\u00e9 lo indic\u00f2 come \"il mio coraggioso camerata italiano\".\nIl PSN non ebbe mai molti sostenitori, cos\u00ec Herv\u00e9 tent\u00f2 di risollevare le sorti del partito, nel 1925, ridenominandolo \"Parti de la R\u00e9publique autoritaire\". Nel 1927, il nome venne riportato all'originario \"Parti socialiste national\". Quando Marcel Bucard entr\u00f2 a far parte della rivista \"La Victoire\", la denominazione del partito divenne \"La Milice socialiste\" nel 1932.\nNel 1936, sostenne l'eroe di guerra francese maresciallo Philippe P\u00e9tain, ma prese le distanze da lui nel 1940. Mor\u00ec nel 1944 e fu oggetto di vessazioni, negli anni della guerra, da parte dei politici della Francia di Vichy per le sue critiche pubblicate su \"La Victoire\".\nAl soprano italo-statunitense e beniamina di Arturo Toscanini, Herva Nelli, venne dato il nome di battesimo tratto dal cognome di Gustave Herv\u00e9."}
{"id": "3353903", "revid": "1437331", "url": "https://it.wikipedia.org/wiki?curid=3353903", "title": "Bofrost", "text": "Bofrost \u00e8 un'azienda alimentare tedesca che vende a domicilio surgelati e gelati.\nFu fondata nel 1966 da Joseph H. Boquoi a Issum e ha sede a Straelen in Renania Settentrionale-Vestfalia.\nIn Germania ha una quota di mercato del 70% circa nella vendita di surgelati a domicilio. Bofrost \u00e8 presente in dodici paesi europei, ha circa 240 filiali e fornisce circa sei milioni di clienti. La principale concorrente nel settore \u00e8 la tedesca Eismann Frozen.\nLa Bofrost ha molti clienti anche in Italia, dove detiene la quota di maggioranza nel mercato."}
{"id": "3353905", "revid": "767487", "url": "https://it.wikipedia.org/wiki?curid=3353905", "title": "Johann Gaspar Spurzheim", "text": "Diede interessanti contributi agli studi di anatomia, fisiologia, psichiatria ed \u00e8 stato tra i fondatori della frenologia.\nLa vita.\nNel 1805 fu prima discepolo e poi collega di Franz Joseph Gall, famoso anatomista dell'epoca. Gall e Spurzheim, per poter approfondire i loro studi, negli anni seguenti si trasferirono a Parigi.\nLa loro collaborazione port\u00f2 alla pubblicazione di numerosi lavori su teorie anatomiche molto innovative; tra le pi\u00f9 accreditate quella riguardante \u201cil sistema organologico\u201d, che sosteneva che il cervello fosse costituito da organi distinti, ciascuno dei quali deputato ad una precisa facolt\u00e0 mentale.\nDurante la pubblicazione di \u201cAnatomie et physiologie du syst\u00e8me nerveux en general\u201d Spurzheim e Gall entrarono in conflitto ed interruppero amicizia e collaborazione scientifica, sia a causa di incompatibilit\u00e0 caratteriali, sia, soprattutto, per diversit\u00e0 di aspirazioni ed interessi.\nIl primo era pi\u00f9 orientato alla divulgazione popolare delle nuove dottrine, Gall, invece, mirava al riconoscimento scientifico delle sue teorie da parte della comunit\u00e0 scientifica.\nSpurzheim scelse l'Inghilterra come sua nuova sede: in Gran Bretagna la classe medica e scientifica era pi\u00f9 culturalmente aperta e disponibile ad accettare nuove teorie. Inoltre, nella popolazione inglese, in quel periodo storico, vi era un diffuso interesse per la storia naturale, la salute e per gli argomenti ad essi correlati.\nNonostante il contesto ambientale e culturale favorevole, per\u00f2, a Londra le nuove teorie dello scienziato furono inizialmente oggetto di grande scetticismo; Spurzheim non si perse d'animo e, come risposta alle critiche che gli venivano avanzate, soprattutto dalla stampa medica, pubblic\u00f2 nel 1815 una serie di lavori, tra i quali \u201cThe Physiognomical System of Drs. Gall and Spurzheim\u201d, nel quale venivano esposte altre nuove teorie, oltre a quella dell'organologia.\nIn seguito, continuando i suoi studi, egli arriv\u00f2 a definire una nuova disciplina, la \u201cfrenologia\u201d, che studiava la correlazione tra la forma e le dimensioni del cranio e le caratteristiche di personalit\u00e0 e le facolt\u00e0 mentali dell'individuo. \nL'opinione pubblica fu conquistata da queste nuove teorie che, apparentemente, costituivano un modo semplice ed accessibile a tutti per comprendere il carattere e le predisposizioni dell'essere umano.\nCon l'appoggio di George Combe, un noto avvocato scozzese, cerc\u00f2 di applicare le sue teorie ad alcune tematiche controverse dell'epoca, relative all'educazione, alla fede religiosa, all'organizzazione sociopolitica ed alla malattia mentale.\nSi costituirono diverse associazioni di discepoli, studiosi delle sue teorie, che finirono per configurare una vera scuola di pensiero e Spurzheim, nel 1820, raggiunse una diffusa notoriet\u00e0 internazionale.\nVerso la fine del 1832, fu invitato ad un lungo giro di conferenze negli Stati Uniti, ma, subito dopo l'arrivo a Boston, fu colpito da un'infezione febbrile, che lo port\u00f2 in breve tempo al decesso.."}
{"id": "3353908", "revid": "287204", "url": "https://it.wikipedia.org/wiki?curid=3353908", "title": "American Football League 1966", "text": "La stagione AFL 1966 \u00e8 stata la 7\u00aa stagione sportiva della American Football League, la lega professionistica statunitense di football americano. La stagione \u00e8 iniziata il 2 settembre 1966. La finale del campionato si \u00e8 disputata il 1\u00ba gennaio 1967 nel War Memorial Stadium di Buffalo, nello Stato di New York tra i Buffalo Bills e i Kansas City Chiefs ed ha visto la vittoria di questi ultimi per 31 a 7.\nLa stagione vide il debutto dei Miami Dolphins che vennero inseriti nella \"Eastern Division\".\nDopo la fine della stagione, il 15 gennaio 1967, i campioni dei Chiefs sfidarono nel Los Angeles Memorial Coliseum i vincitori della stagione della National Football League, i Green Bay Packers, in una partita denominata \"AFL-NFL World Championship Game\" e che poi sarebbe stata identificata come il Super Bowl I. L'incontro vide la vittoria dei Packers per 35 a 10.\nStagione regolare.\nLa stagione regolare \u00e8 iniziata il 2 settembre 1966 ed \u00e8 terminata il 18 dicembre, si \u00e8 svolta in 14 giornate.\nLa finale.\nLa finale della AFL venne giocata tra le squadre prime qualificate delle due \"Division\", ovvero i Kansas City Chiefs e i Buffalo Bills il 1\u00ba gennaio 1967 nel War Memorial Stadium di Buffalo, nello Stato di New York. I Chiefs si aggiudicarono il titolo per 31 a 7."}
{"id": "3353910", "revid": "112827270", "url": "https://it.wikipedia.org/wiki?curid=3353910", "title": "General Electric GE4", "text": "Il General Electric GE4 era un motore aeronautico turbogetto progettato dalla General Electric alla fine degli anni sessanta per i velivoli da trasporto supersonici Boeing 2707 e Lockheed L-2000.\nStoria del progetto.\nIl programma statunitense per un velivolo da trasporto supersonico con velocit\u00e0 di crociera superiore a Mach 2 venne lanciato nel 1963. Questo velivolo avrebbe dovuto essere in grado di trasportare 300 passeggeri su tratte intercontinentali e competere con gli analoghi programmi del consorzio anglo-francese Concorde ed il sovietico Tupolev Tu-144. Venne deciso di assegnare lo sviluppo della cellula del velivolo alla Boeing ed i motori alla General Electric quando, nel frattempo, i programmi europei e sovietici erano gi\u00e0 passati alla fase di test in volo supersonico. Per lo sviluppo del motore venne stabilita una compartecipazione finanziaria tra la Federal Aviation Administration e la General Electric e, nel settembre del 1968, il prototipo raggiunse durante una prova al banco i 218 kN (63\u00a0200\u00a0lbf) di spinta, un risultato fino ad allora mai ottenuto da un motore aeronautico a turbina. Pochi anni dopo, nel 1971, a causa degli alti costi e dei dubbi sulla sostenibilit\u00e0 dell'impatto ambientale uniti all'incognito ritorno economico, il Congresso degli Stati Uniti cancell\u00f2 il programma..\nTecnica.\nIl motore era basato in gran parte sull'esperienza ottenuta con il J93 (installato sul bombardiere North American XB-70) ed il J79. Per resistere alle condizioni di impiego caratterizzate dal funzionamento ad elevate temperature per tempi relativamente lunghi, furono impiegati materiali particolari come leghe di titanio nella parte anteriore del compressore o superleghe di nichel negli stadi posteriore del compressore o nella turbina.\nPresa d'aria.\nLa presa d'aria era di tipo assialsimmetrico, con una spina centrale che, muovendosi in senso longitudinale congiuntamente a delle paratie mobili, variava la geometria a valle della gola regolandola alle condizioni richieste dal flusso di aria in ingresso al compressore. In pi\u00f9 un sistema di controllo dello strato limite assicurato dall'opportuna aspirazione dello strato limite consentiva di mantenere la stabilit\u00e0 delle onde d'urto nel flusso d'aria garantendo un buon rendimento nel processo di diffusione.\nCompressore.\nIl compressore a flusso assiale aveva 9 stadi. Le alette direttrici di ingresso e la prima fila di statori erano a geometria variabile per consentire l'avviamento e l'accelerazione iniziale del motore mentre le ultime sei file di statori erano controllate per garantire margini di sicurezza rispetto al limite di pompaggio in crociera e nell'adattamento della presa d'aria in regime transonico. L'ultima fila di statori poteva essere usata come freno aerodinamico per lo spegnimento in volo del motore. Le palette del compressore erano cave per ridurre i pesi.\nCamera di combustione.\nLa camera di combustione era di tipo anulare ed il combustibile vi era iniettato mediante 42 spruzzatori. Le pareti della camera di combustione erano protette e raffreddate da un film di aria che non partecipava alla combustione e che consentiva di limitarne la temperatura a circa 815 \u00b0C.\nTurbina.\nLa turbina era composta di due stadi a flusso assiale raffreddati con aria spillata dal sesto stadio del compressore ed era mossa da un singolo albero collegato al compressore. La temperatura massima di progetto di ingresso in turbina era di circa 1230 \u00b0C (2250 \u00b0F).\nPostbruciatore.\nIl postbruciatore era di tipo regolabile ed il combustibile era immesso lungo due stadi. L'accensione iniziale era comandata mediante candelette mentre il funzionamento continuo era garantito da quattro anelli che mantenevano ancorata la fiamma. Le pareti e le strutture interne del postbruciatore erano raffreddate dai gas di scarico in uscita dalla turbina.\nUgello di scarico e inversori di spinta.\nL'ugello di scarico, a geometria variabile, era costituito di due sezioni principali. La prima, controllata da attuatori, definiva la geometria della parte convergente dell'ugello e la relativa sezione di gola. La seconda, invece, si adattava aerodinamicamente definendo la parte divergente della sezione di uscita dell'ugello. Gli inversori di spinta erano integrati nella parte convergente dell'ugello. Il loro azionamento comportava il restringimento della sezione di gola con la successiva espulsione in avanti dei gas di scarico attraverso aperture verso l'esterno ricavate nelle pareti della parte finale dello scarico. Erano in grado di fornire una spinta negativa (contraria alla direzione di moto) pari al 50% di quella nominale."}
{"id": "3353916", "revid": "767487", "url": "https://it.wikipedia.org/wiki?curid=3353916", "title": "Letteratura di cordel", "text": "La letteratura di cordel (in portoghese: \"literatura de cordel\" - \"Letteratura di cordicella\") \u00e8 un tipo di poema popolare, originariamente orale. Le radici di questa letteratura sono da ricercare nei canti dei trovatori medievali.\nStoria.\nIn Brasile, la \"literatura de Cordel\" \u00e8 una poesia popolare, in versi, stampata su carta rustica o riciclata, stampata spesso in ciclostile e appesa nelle edicole e nelle cartolerie a delle \"cordicelle\" (\"cordeis\", appunto) per essere venduta al pubblico. L'etimologia arriva, probabilmente, dal Portogallo dove si aveva questa abitudine di appendere le poesie brevi per farle leggere al pubblico o per venderle.\nIn Spagna questo tipo di pubblicazioni popolari prende il nome dal cordel, la cordicella con cui erano appese per essere esposte, prima nelle bancarelle dei venditori ambulanti, poi, con lo sviluppo del mercato editoriale, nelle vetrine delle tipografie e delle librerie.\nEssi nacquero insieme allo sviluppo della stampa e rappresentarono uno dei primi esempi di \u201cdiversificazione\u201deditoriale. La produzione di libri e sermoni comprendeva alti costi e lo stampatore, per aumentare i profitti, inizi\u00f2 a sfruttare i fogli rimasti dalla stampa dei libri per creare altri prodotti, come testi di canzoni e preghiere, racconti e relazioni di avvenimenti. \nLa loro produzione e vendita era affidata soprattutto ai non vedenti che fin dall'inizio dell'et\u00e0 moderna si erano occupati di recitare, diffondendoli, i testi dei \"pliegos sueltos\" (fogli sciolti), ma la Real Orden nel 1836 e liberalizz\u00f2 il mercato abolendo i privilegi delle loro confraternite.\nI versi di questo tipo di poesia popolare sono rimati e spesso le illustrazioni sono xilografate, con lo stesso stile della copertina, che non \u00e8 mai rigida. Ricordano molto le \"pubblicazioni mille lire\" degli anni novanta in Italia.\nLe strofe pi\u00f9 comuni sono decasillabi, ottonari o senari. Gli autori, o \"cordelistas\", recitano questi poemi con molta enfasi e in forma melodiosa, spesso accompagnati da una viola o da una chitarra.\nPoeti.\nAlcuni dei poeti cordelisti sono: Patativa do Assar\u00e9, Rouxinol do Rinar\u00e9, Arievaldo e Kl\u00e9visson Viana."}
{"id": "3353919", "revid": "686936", "url": "https://it.wikipedia.org/wiki?curid=3353919", "title": "American Football League 1967", "text": "La stagione AFL 1967 \u00e8 stata la 8\u00aa stagione sportiva della American Football League, la lega professionistica statunitense di football americano. La stagione \u00e8 iniziata il 3 settembre 1967. La finale del campionato si \u00e8 disputata il 31 dicembre nell'Oakland Coliseum di Oakland, in California tra gli Houston Oilers e gli Oakland Raiders ed ha visto la vittoria di questi ultimi per 40 a 7.\nDopo la fine della stagione, il 14 gennaio 1968, i campioni dei Raiders sfidarono nel Orange Bowl di Miami i vincitori della stagione della National Football League, i Green Bay Packers, in una partita denominata \"AFL-NFL World Championship Game\" e che poi sarebbe stata identificata come il Super Bowl II. L'incontro vide la vittoria dei Packers per 33 a 14.\nStagione regolare.\nLa stagione regolare \u00e8 iniziata il 3 settembre 1967 ed \u00e8 terminata il 24 dicembre, si \u00e8 svolta in 14 giornate.\nLa finale.\nLa finale della AFL venne giocata tra le squadre prime qualificate delle due \"Division\", ovvero gli Houston Oilers e gli Oakland Raiders il 31 dicembre 1967 nel Oakland Coliseum di Oakland, in California. I Raiders si aggiudicarono il titolo per 40 a 7."}
{"id": "3353922", "revid": "190578", "url": "https://it.wikipedia.org/wiki?curid=3353922", "title": "Cordel", "text": ""}
{"id": "3353923", "revid": "466539", "url": "https://it.wikipedia.org/wiki?curid=3353923", "title": "Armatura", "text": "Un'armatura (s.f., dal latino \"armatura\", derivato dal verbo \"arm\u0101re\", \"armare\") \u00e8 un equipaggiamento protettivo utilizzato per difendere il corpo di un uomo in uno scontro, sia quest'ultimo d'ambito bellico o civile (per esempio in caso di sommossa). \nNel corso della storia dell'umanit\u00e0, l'armatura si \u00e8 evoluta parallelamente all'aumento dell'efficacia delle armi sul campo di battaglia, generando cos\u00ec una corsa gli armamenti che coinvolgeva varie civilt\u00e0 per dare la miglior protezione senza gravare sull'agilit\u00e0 dei soldati; i primi esemplari vennero prodotti a partire dal XIII secolo, in concomitanza con la storia della pratica bellica e vide l'umanit\u00e0 fare ricorso ai pi\u00f9 disparati elementi per realizzare le pezze protettive: semplici strati di pelliccia, cuoio ed osso, poi metalli sempre pi\u00f9 robusti (bronzo, ferro e acciaio), arrivando infine alle fibre sintetiche come il kevlar.\nLe tipologie di armature sviluppate dall'umanit\u00e0, sono state, soprattutto nel continente eurasiatico e sino al XVII secolo, del tipo pi\u00f9 disparato: come ad esempio la panoplia degli opliti greci, la cotta di maglia dei Celti, la \"lorica segmentata\" del legionario romano imperiale.\nStoria.\nEt\u00e0 antica.\nNella Grecia antica, l'oplita portava una corazza (in greco \u03b8\u03ce\u03c1\u03b1\u03be / \"thorax\") metallica a due piastre per la protezione del busto e gli schinieri (\u03ba\u03bd\u03b7\u03bc\u1fd6\u03b4\u03b5\u03c2 / \"knemides\") per proteggere le gambe. L'elmo (\u03ba\u03c1\u03ac\u03bd\u03bf\u03c2 / \"kranos\"), ornato di cimiero, copriva l'intera testa ed era equipaggiato di protezione nasale. Portava inoltre uno scudo (\u1f00\u03c3\u03c0\u03af\u03c2 / \"asp\u00eds\") in legno, rotondo e di grande taglia, con al centro una borchia di metallo per maggiore solidit\u00e0. L'armatura era realizzata in bronzo. La cotta di maglia ebbe larga diffusione in Europa tra IV e III secolo a.C., quando cio\u00e8 le bande armate dei Celti si sparsero in lungo e in largo per il continente, raggiungendo il Mediterraneo e la Penisola Anatolica.\nL'esercito romano adott\u00f2 vari tipi di armature. La corazza a struttura rigida col tempo lasci\u00f2 il posto alla lorica, che poteva essere a scaglie di metallo (lorica squamata), a placche di metallo lorica segmentata e in maglie di metallo (lorica hamata). Gli scudi pi\u00f9 diffusi furono il \"clipeus\" di foggia rotonda e lo scudo incurvato rettangolare. Completavano l'armatura gli schinieri e l'elmo, di varie fogge, che lasciava scoperto il viso.\nMedioevo.\nDurante il basso medioevo la base dell'armatura era generalmente costituita da una maglia di metallo detta \"Usbergo\", alla quale, furono gradualmente aggiunte piccole piastre o dischi addizionali per difendere aree vulnerabili. Nel XIV secolo le ginocchia furono coperte con acciaio e due dischi circolari furono applicati alle giunture delle braccia per fornire protezione in assetto da guerra. La piccola protezione del cranio si evolse in un grosso elmo: la parte posteriore fu infatti allungata per coprire il retro del collo e i lati della testa. Ulteriori piastre di acciaio furono poi sviluppate per proteggere stinchi, piedi, gola e il torace, e presto (a met\u00e0 del XIV secolo) molte parti della maglia furono coperte da queste piastre protettive. La fase successiva vide le piastre coprire tutte le parti della maglia. Nella seconda met\u00e0 del XIV secolo furono inoltre introdotti svariati tipi di elmo.\nNel XV secolo, quasi ogni parte del corpo era ricoperta da piastre d'acciaio specifiche, tipicamente portate sopra vestiti di lino o lana e attaccati tramite cinghie e fibbie. Nelle zone in cui applicare un'armatura rigida era impossibile (ad esempio il retro del ginocchio) si utilizzavano maglie (\"maille\") di acciaio costituite da anelli fissati tra loro. Altri famosi componenti dell'armatura a piastre sono l'elmo, i mitteni (guanti), la gorgiera, la piastra frontale, i cosciali e gli schinieri.\nNormalmente l'armatura completa era confezionata su misura. Spesso l'armatura recava, all'interno, mostrine militari, visibili al solo cavaliere. Chiaramente richiedeva molte ore di lavoro e grosse spese: costava, in proporzione, circa quanto una casa o una macchina di lusso del giorno d'oggi. Solo i nobili e i proprietari terrieri potevano quindi permettersela, mentre i soldati di basso rango utilizzavano corazze pi\u00f9 economiche (quando erano in grado di comprarle, per lo meno). Di solito esse comprendevano un elmo e una piastra frontale.\nL'armatura completa rendeva il soldato quasi inattaccabile dai colpi di spada, fornendo inoltre una discreta protezione contro frecce, mazze e colpi dei primi moschetti. Anche se le lame delle spade non erano in grado di penetrare la piastra (di solito spessa circa 2 mm), i colpi potevano causare seri danni da concussione. La tattica che si utilizz\u00f2 per contrastare i cavalieri sempre pi\u00f9 corazzati consistette infatti nell'utilizzo di armi da impatto, come mazze e martelli da guerra. Esse erano in grado di infliggere fratture, emorragie, e traumi cranici. Un'altra tattica consisteva nel mirare agli interstizi tra le piastre, usando daghe per attaccare gli occhi o le giunture del cavaliere.\nAl contrario di quanto spesso si crede, un'armatura da battaglia medievale (pi\u00f9 pratica delle versioni iniziali \"da cerimonia\" e \"da giostra\" popolari presso la nobilt\u00e0 a fine Medioevo) non ingombrava il cavaliere pi\u00f9 delle protezioni che si utilizzano oggi. Un cavaliere corazzato (addestrato fin da bambino a portarla) poteva facilmente correre, strisciare, salire scale, montare e smontare da cavallo senza ricorrere ad argani (una leggenda probabilmente derivante da una vecchia commedia inglese risalente circa al 1830, resa popolare da Mark Twain in \"Un americano alla corte di re Art\u00f9\"). Si stima che una corazza completa a piastre medievale pesasse mediamente poco pi\u00f9 di 27 kg, considerevolmente pi\u00f9 leggera dell'equipaggiamento portato dalle truppe d'\u00e9lite degli eserciti contemporanei (ad esempio i militari del SAS britannico sono addestrati a portare pi\u00f9 di 90 kg per molti chilometri). In media negli eserciti contemporanei i soldati portano 30 kg di bagaglio in combattimento.\nAnche per i cavalli furono sviluppate delle bardature a piastre d'acciaio allo scopo di ripararli dalle lance e dalle armi della fanteria. Oltre a fornire protezione, ci\u00f2 rendeva pi\u00f9 impressionante e intimidatorio il cavaliere. Bardature elaborate erano anche utilizzate come corazze da parata. In Italia le principali collezioni pubbliche d'arme, sono oggi visitabili presso il museo Stibbert di Firenze, o l'armeria reale di Torino, mentre alcune collezioni private minori, si trovano presso castello Coira, castello di Bracciano, o castello Gallelli.\nEt\u00e0 moderna.\nL'armatura a piastre \u00e8 probabilmente il pi\u00f9 noto esempio di corazza al mondo, essendo associata ai cavalieri dell'Europa tardo-medievale. Il suo utilizzo \u00e8 continuato in tutta Europa anche nel XVI e XVII secolo. Unit\u00e0 di cavalleria pesante (corazzieri) continuarono a usare piastre per il torace e per la schiena fino agli inizi del XX secolo.\nNormalmente si crede che l'armatura a piastre svanisca dai campi di battaglia subito dopo la comparsa delle prime armi da fuoco. Ci\u00f2 non \u00e8 del tutto vero. Alcuni rozzi cannoni erano infatti gi\u00e0 utilizzati prima che l'armatura a piastre diventasse la norma. Gi\u00e0 intorno al XV secolo, infatti, alcuni cavalieri usavano un \"cannone portatile\". Migliori balestre e armi a canna lunga (predecessori dei moschetti) cominciarono a infliggere serie perdite alle unit\u00e0 equipaggiate con cotte di maglia e corazze a piastre semplici. Anzich\u00e9 comportare l'abbandono di tali protezioni, il pericolo costituito dalle armi da fuoco comport\u00f2 un maggiore uso e un miglioramento tecnologico delle corazze. Per circa 150 anni si continuarono quindi a utilizzare corazze, la cui efficacia era aumentata dagli accorgimenti metallurgici e dall'ottimizzazione della struttura.\nAll'alba del loro utilizzo, le armi da fuoco erano costituite da pistole e moschetti, che sparavano proiettili a velocit\u00e0 relativamente bassa. Armature complete o piastre per il torace erano in grado di assorbire colpi provenienti da una certa distanza. Una prova standard per le piastre frontali prevedeva proprio l'impatto di un proiettile. Il punto d'impatto era evidenziato da un'incisione per evidenziarlo: tale decorazione era detta \"prova\" (\"proof\" in inglese).\nQuesta protezione permetteva l'utilizzo di tattiche piuttosto spregiudicate. Accadeva infatti che un soldato corazzato a cavallo cavalcasse quasi a ridosso del nemico (in una manovra chiamata \"ruota\"), per scaricare il proprio cannone portatile o, in seguito, la pistola, dritto in faccia ai nemici da distanza ravvicinata.\nUna buona armatura era in grado di fermare dardi di balestra e i proiettili sparati non a bruciapelo. In realt\u00e0, quindi, l'armatura a piastre sostitu\u00ec quella a cotta di maglia perch\u00e9 relativamente \"a prova di palla di moschetto\". Armi da fuoco e cavalleria furono quindi avversari equilibrati sul campo di battaglia per quasi 400 anni. Durante questo periodo, corazzieri potevano combattere pur sotto il fuoco di moschettieri senza correre rischi intollerabili. Corazze complete furono inoltre utilizzate da generali e comandanti di stirpe reale fino al secondo decennio del Settecento. Questo era infatti il modo pi\u00f9 pratico per osservare il campo di battaglia da cavallo restando protetti dal fuoco dei moschetti nemici.\nGradualmente, a partire dalla met\u00e0 del XVI secolo, un elemento dopo l'altro fu rimosso per ridurre il peso per la fanteria; piastre frontali e posteriori furono utilizzate dal XVIII secolo (ai tempi di Napoleone) fino all'inizio del XX secolo in molte unit\u00e0 di cavalleria pesante europee. Fucili e moschetti da circa met\u00e0 del XVIII secolo in avanti erano in grado di penetrare le corazze, quindi la cavalleria era costretta a stare pi\u00f9 attenta al fuoco nemico. All'inizio della prima guerra mondiale migliaia di corazzieri francesi cavalcarono contro la cavalleria tedesca, anch'essa recante elmo e corazza. A quell'epoca, la piastra luccicante era coperta da vernice scura e una copertura di tessuto copriva gli elaborati elmi di stile napoleonico. L'armatura era progettata per proteggere solo contro sciabole e lance leggere. La cavalleria doveva prestare attenzione ai fucili ad alta velocit\u00e0 e alle mitragliatrici come i soldati appiedati, che avevano per\u00f2 trincee per proteggersi. Il regio esercito italiano adott\u00f2 occasionalmente semplici tipi di armatura pesante, come la corazza Farina.\nDescrizione ed utilizzo.\nConsta di un insieme di armi bianche difensive preposte alla difesa passiva delle varie parti del corpo: l'elmo per il cranio, la corazza per il torace ed apposite protezioni per gli arti (schiniere, bracciale, guanto d'arme, ecc.). A queste componenti, solitamente chiamate \"pezze\", si assomma poi lo scudo, arma bianca di difesa attiva.\nL'armatura veniva comunemente utilizzata anche per proteggere gli animali da guerra, come il cavallo e l'elefante da guerra. L'insieme delle pezze d'armi utilizzate per proteggere il cavallo era chiamato \"Barda\". Particolari armature sono state poi sviluppate per quei cani da caccia impiegati in pratiche venatorie particolarmente rischiose quale \u00e8, ad esempio, la caccia al cinghiale.\nVersioni nel mondo.\nCina.\nLe prime significative tracce di armatura sul territorio della Cina datano al tempo della Dinastia Zhou. Si trattava di primitive corazze prive di manica, realizzate con materiale di provenienza animale: cuoio di rinoceronte o bufalo (armatura tipo \"g\u00e9 ji\u01ce\" - \u9769\u7532) o pelle bollita (armatura tipo \"wei jia\"). Spesso, la pelle veniva ricoperta con della lacca per aumentarne la resistenza ai colpi ed alle intemperie.\nGiappone.\nIn Giappone, l'uso dell'armatura svilupp\u00f2 relativamente tardi: nel IV secolo. Ci\u00f2 non di meno, le peculiarit\u00e0 tecniche ed estetiche delle armature prodotte nel Sol Levante, utilizzate sia dalla casta guerriera per eccellenza, i \"samurai\", sia dalle milizie (\"ashigaru\"), le rende ad oggi uno dei settori pi\u00f9 studiati della tradizione bellica nipponica."}
{"id": "3353927", "revid": "1543377", "url": "https://it.wikipedia.org/wiki?curid=3353927", "title": "New York City Opera", "text": "La New York City Opera o NYCO \u00e8 una compagnia d'opera lirica, fondata nel 1943, che si esibisce al Lincoln Center di New York al \"David H. Koch Theater\".\nStoria.\nEssa \u00e8 la seconda compagnia pi\u00f9 importante degli Stati Uniti dopo la Metropolitan Opera House di New York City. La compagnia, chiamata \"l'opera del popolo\", dal sindaco di New York Fiorello La Guardia, venne fondata nel 1943 allo scopo di consentire l'accesso agli spettacoli di opera lirica a qualsiasi ceto sociale, producendo un repertorio innovativo con l'impiego di cantanti statunitensi. Oltre a produrre un fitto calendario d'opera, la compagnia estese la sua attivit\u00e0 all'istruzione e a programmi di sensibilizzazione, offrendo programmi di formazione artistica a 4.000 studenti in pi\u00f9 di trenta scuole. La compagnia opera nel complesso teatrale del Lincoln Center.\nNel corso della pi\u00f9 che settantennale storia, la NYCO ha costituito il trampolino di lancio di molti artisti internazionali quali Herva Nelli, Sherrill Milnes, Pl\u00e1cido Domingo, Carol Vaness, Jos\u00e9 Carreras, Ren\u00e9e Fleming, Jerry Hadley, Catherine Malfitano, Bejun Mehta, Samuel Ramey, Gianna Rolandi, e Beverly Sills, quest'ultima direttrice della compagnia nel periodo 1979-1989. Fra i cantanti che ne fanno ancora parte si ricordano Amy Burton, David Daniels, Mark Delavan, Mary Dunleavy, Lauren Flanigan, Elizabeth Futral e Carl Tanner.\nLa NYCO ha favorito l'esecuzione di opere di compositori statunitensi ed ancora oggi circa un terzo delle opere messe in scena appartengono a compositori americani. Il repertorio di opere di compositori statunitensi comprende \"The Ballad of Baby Doe\" di Douglas Moore, \"Susannah\" di Carlisle Floyd e \"Candide\" di Leonard Bernstein oltre che \"The Little Prince\" di Rachel Portman e \"Little Women\" di Mark Adamo. La NYCO \u00e8 impegnata nello sviluppo del futuro della lirica americana con la serie annuale,\"Vox, Contemporanea Opera Lab\", in cui si d\u00e0 ai compositori la possibilit\u00e0 di ascoltare i loro lavori eseguiti da cantanti professionisti e dall'orchestra. L'azienda produce anche, occasionalmente, musical e operette come le opere di Stephen Sondheim e Gilbert e Sullivan.\nDal 1996 il suo direttore artistico \u00e8 stato Paul Kellogg. Nel febbraio 2007, Gerard Mortier \u00e8 stato nominato direttore della \"New York City Opera\" a partire dalla stagione 2009-2010 fino al 2015.\nNel 2013 le difficolt\u00e0 finanziarie si sono fatte sempre pi\u00f9 pressanti. Nel mese di settembre, il Consiglio d'Amministrazione ha votato per la dismissione della compagnia se non fossero stati trovati almeno sette milioni di dollari per continuare ad operare. Il primo di ottobre la compagnia ha annunciato che l'appello di fund-raising aveva portato alla raccolta di un solo milione, e di conseguenza sarebbe iniziato il processo di fallimento e la formale richiesta di bancarotta.\nNel dicembre 2014 il NYCO si \u00e8 ricostiuito in NYCO Renaissance sotto la direzione di Michael Capasso per ripartire in piena attivit\u00e0 operistica in giugno 2015. Consigliere artistico e responsabile NYCO per l'Europa \u00e8 il direttore d'orchestra Stefano Miceli."}
{"id": "3353928", "revid": "287204", "url": "https://it.wikipedia.org/wiki?curid=3353928", "title": "Colloqui con se stesso", "text": ""}
{"id": "3353933", "revid": "686936", "url": "https://it.wikipedia.org/wiki?curid=3353933", "title": "American Football League 1968", "text": "La stagione AFL 1968 \u00e8 stata la 9\u00aa stagione sportiva della American Football League, la lega professionistica statunitense di football americano. La stagione \u00e8 iniziata il 6 settembre 1968. La finale del campionato si \u00e8 disputata il 29 dicembre nello Shea Stadium di New York tra i New York Jets e gli Oakland Raiders ed ha visto la vittoria dei Jets per 27 a 23.\nLa stagione vide il debutto dei Cincinnati Bengals che vennero inseriti nella \"Western Division\".\nDopo la fine della stagione, il 12 gennaio 1969, i campioni dei Jets sfidarono nell'Orange Bowl di Miami i vincitori della stagione della National Football League, i Baltimore Colts, in una partita denominata \"AFL-NFL World Championship Game\", ma che per la prima volta assunse il nome di Super Bowl e che poi sarebbe stata identificata come il Super Bowl III. L'incontro vide la vittoria dei Jets per 16 a 7.\nStagione regolare.\nLa stagione regolare \u00e8 iniziata il 6 settembre 1968 ed \u00e8 terminata il 15 dicembre, si \u00e8 svolta in 14 giornate.\nRisultati della stagione regolare.\nAl termine della stagione regolare, i Raiders si qualificarono per la finale dopo uno spareggio con i Chiefs che si svolse il 22 dicembre nell'Oakland Coliseum di Oakland e che si concluse col punteggio di 41 a 6.\nLa finale.\nLa finale della AFL venne giocata tra le squadre prime qualificate delle due \"Division\", ovvero i New York Jets e gli Oakland Raiders il 29 dicembre 1968 nello Shea Stadium di New York. I Jets si aggiudicarono il titolo per 27 a 23."}
{"id": "3353935", "revid": "310967", "url": "https://it.wikipedia.org/wiki?curid=3353935", "title": "Cucina torinese", "text": "La Cucina torinese \u00e8 profondamente radicata nel territorio. Infatti essa nasce da un connubio fra la sua origine contadina e le esigenze raffinate della Corte sabauda, entrambe aperte, oltretutto, alle influenze della Cucina francese.\nInoltre, la grande ondata di immigrati degli anni sessanta e settanta, provenienti dalle regioni del Mezzogiorno e dal Veneto, ha portato a Torino altre tradizioni culinarie italiane, cos\u00ec come il pi\u00f9 recente fenomeno migratorio dai Paesi extracomunitari ha, invece, determinato l'apertura di numerosi ristoranti etnici. I pi\u00f9 diffusi in citt\u00e0 sono i ristoranti cinesi, indiani e mediorientali (soprattutto le gastronomie arabe e turche), ma vi sono locali che propongono le cucine spagnola, messicana, argentina, brasiliana, libanese, etiope e giapponese.\nL'aperitivo.\nTorino \u00e8 considerata una delle citt\u00e0 natali dell'aperitivo.\nA Torino l'aperitivo \u00e8 un rito a cui dedicare pochi minuti come diverse ore, tanto da poter diventare il sostituto di una cena vera e propria. I \"buffet\" possono infatti comprendere assaggi di pietanze fredde (come le verdure per una \"bagna c\u00e0uda\") o calde.\nIl rito dell'aperitivo \u00e8 esploso negli ultimi anni in questa forma ormai comune in tutto il Nord Italia, tuttavia nel capoluogo subalpino \u00e8 in uso da molto tempo. In primo luogo \u00e8 un'abitudine tradizionale piemontese la cosiddetta \"mr\u00e8nda sin\u00f2ira\", ossia il pasto del tardo pomeriggio a base di salumi e formaggi, consumato durante le partite a carte o al ritorno da un'escursione in montagna, accanto a del vino rosso.\nIn secondo luogo \u00e8 da ricordare che il \"vermouth\" fu inventato a Torino nel 1786 da Antonio Benedetto Carpano e tale bevanda fu resa nota a livello internazionale dalla Martini &amp; Rossi, un'altra ditta torinese.\nInoltre non tutti sanno che il primo tramezzino in Italia fu quello del bar Mulassano, nel 1925, importato come altre cose da Parigi.\nIl cioccolato.\nTorino \u00e8 un importante centro europeo per la produzione di cioccolato. Fu a Torino, infatti, che alla fine del XVIII secolo fu inventato il sistema per rendere il cioccolato solido, dato che fino ad allora veniva consumato esclusivamente come bevanda calda. In tal modo inizi\u00f2 una vera e propria produzione industriale che da Torino si diffuse in tutta Europa, a tal punto che gli stessi Svizzeri vennero nella capitale del Regno Sabaudo per imparare il mestiere.\nTipico cioccolatino simbolo di Torino \u00e8 il Gianduiotto, inventato dalla Caffarel (allora situata in via Balbis, nel quartiere San Donato di Torino) nel 1852.\nLe pi\u00f9 importanti cioccolaterie della citt\u00e0 sono Peyrano, Streglio, Baratti &amp; Milano, Guido Gobino, Pfatish, Venchi e Stratta.\nUn altro tipico prodotto torinese a base di cioccolato \u00e8 il \"bicerin\", una bevanda a base di cioccolato, caff\u00e8 e panna, inventata secondo la tradizione al Caff\u00e8 Confetteria Al Bicerin dal 1763, uno dei pi\u00f9 antichi caff\u00e8 della citt\u00e0.\nOggi \u00e8 prodotto, sempre a Torino, un liquore chiamato \"Bicerin\" (vedi foto), a base di crema di gianduia.\nA Torino a novembre si tiene per le vie e piazze della citt\u00e0 CioccolaT\u00f2: una fiera del cioccolato in cui prendono parte sia i produttori locali sia le multinazionali del settore.\nIl gelato.\nIntorno al 1912 a Torino la gelateria Pepino invent\u00f2 il \"Pinguino\", gelato su stecco con copertura di cioccolato amaro, del quale Mussolini era cos\u00ec goloso da farselo spedire a Roma. Il marchio fu registrato nel 1939.\nA Torino \u00e8 inoltre nata la catena di gelato semiartigianale Grom.\nI locali storici.\nDall'associazione dei Locali storici d'Italia, Torino risulta essere la seconda citt\u00e0 in Italia ad ospitarne di pi\u00f9. Infatti sono presenti ben 14 tra ristoranti, alberghi e, soprattutto, caff\u00e8.\nI caff\u00e8 torinesi sono ben diversi dai bar, e questo tratto accomuna Torino con Parigi. Pare che a determinare gi\u00e0 nell'Ottocento la diffusione dei caff\u00e8, oltre alla passione subalpina per le golosit\u00e0 e la tradizione del cioccolato, sia stato l'arrivo improvviso di intellettuali da tutta Italia, che trovavano nella Torino di Carlo Alberto e di Cavour un rifugio dalle persecuzioni a cui erano soggetti nei loro Stati per le loro idee politiche, e il punto di riferimento per la lotta all'unit\u00e0 italiana. Nei caff\u00e8 essi potevano incontrarsi, leggere i quotidiani, riscaldarsi e gustare le prelibatezze locali.\nOltre ai personaggi del Risorgimento, come Cavour, Rattazzi e D'Azeglio, nel Novecento alcuni di essi saranno frequentati da scrittori (come Guido Gozzano e Cesare Pavese), industriali (come il senatore Agnelli ed Emilio Lavazza) e pittori (come Felice Casorati).\nTra i ristoranti pi\u00f9 famosi spicca il \"Ristorante del Cambio\", fondato nel 1757 e frequentato da Cavour, ma anche da Giacomo Casanova, che lo menziona nelle sue \"Memorie\". &lt;br&gt;Tra gli alberghi, lo storico \"Turin Palace\" si \u00e8 aggiudicato nel 2017 il premio \"Travellers' Choice Hotel\" di TripAdvisor come miglior albergo d'Italia, classificandosi al terzo posto della classifica mondiale (il secondo in Europa)."}
{"id": "3353936", "revid": "74801", "url": "https://it.wikipedia.org/wiki?curid=3353936", "title": "Wac\u0142aw di Szamotu\u0142y", "text": "Biografia.\nWac\u0142aw studi\u00f2 prima all'Accademia Lubra\u0144ski di Pozna\u0144 e nel 1538 all'Universit\u00e0 di Cracovia. Wac\u0142aw di Szamotu\u0142y era un poliedrico uomo rinascimentale, che conosceva il diritto, la matematica e la filosofia, in particolare quella aristotelica. Oltre alla musica, scrisse poesie sia in polacco sia in latino. Nel 1547 o nel 1548 fu nominato compositore alla corte di Sigismondo II Augusto. Non gli si richiese di formare giovani cantanti, probabilmente perch\u00e9 aveva problemi con la voce. Nel 1555 Wac\u0142aw lasci\u00f2 Cracovia, dopo aver ricevuto il titolo di compositore reale.\nMor\u00ec giovane e ci rimangono poche sue opere. Secondo Szymon Starowolski, che scrisse la prima breve biografia di Wac\u0142aw, \"Se gli dei gli avessero concessero di vivere pi\u00f9 a lungo, i Polacchi non avrebbero bisogno di invidiare agli Italiani Palestrina, Lappi o Viadana.\"\nI suoi mottetti \"In te Domine speravi\" e \"Ego sum pastor bonus\" furono le prime composizioni polacche ad essere stampate all'estero. Secondo Gustave Reese, lo stile di Wac\u0142aw pu\u00f2 essere rintracciato in entrambi i mottetti; \"la costante sovrapposizione di frasi e l'esperto stile imitativo rivelano un'influenza franco-olandese.\" ."}
{"id": "3353937", "revid": "123537383", "url": "https://it.wikipedia.org/wiki?curid=3353937", "title": "Bodo Ferl", "text": "Biografia.\nViene ricordato come vincitore di una medaglia d'argento nella sua disciplina, vittoria avvenuta ai campionati mondiali del 1985 (edizione tenutasi a Cervinia, Italia) insieme ai suoi connazionali Detlef Richter, Dietmar Jerke e Matthias Legler\nNell'edizione l'oro and\u00f2 all'altra nazionale tedesca e il bronzo alla Svizzera. Ai mondiali del 1989 ottenne una medaglia di bronzo sempre nel bob a quattro."}
{"id": "3353946", "revid": "287204", "url": "https://it.wikipedia.org/wiki?curid=3353946", "title": "Solvayhutte", "text": ""}
{"id": "3353947", "revid": "767487", "url": "https://it.wikipedia.org/wiki?curid=3353947", "title": "Matthias Legler", "text": "Biografia.\nViene ricordato come vincitore di una medaglia d'argento nella sua disciplina, vittoria avvenuta ai campionati mondiali del 1985 (edizione tenutasi a Cervinia, Italia) insieme ai suoi connazionali Detlef Richter, Dietmar Jerke e Bodo Ferl\nNell'edizione l'oro and\u00f2 all'altra nazionale tedesca e il bronzo alla svizzera."}
{"id": "3353948", "revid": "123716056", "url": "https://it.wikipedia.org/wiki?curid=3353948", "title": "Dina De Santis", "text": "Biografia.\nInizia la sua carriera di attrice ancora bambina, lavorando in teatro e nella pubblicit\u00e0. Esordisce al cinema con una piccola parte nel film \"Lacrime d'amore\" del 1954.\nBionda, minuta e graziosa, \u00e8 attivissima fra il 1954 e il 1967, interpretando ruoli da caratterista in una gran quantit\u00e0 di film, per lo pi\u00f9 \"B-movie\", che non le regalano la celebrit\u00e0. Spesso richiesta da Federico Fellini per sostenere gustosi ruoli di contorno, appare anche in produzioni di rilievo, come ad esempio \"8\u00bd\" (1963) e \"Giulietta degli spiriti\" (1965).\nDopo il matrimonio nel 1967 con l'attore e produttore Lucio De Santis, si ritira dalle scene, lavorando per alcuni anni come segretaria di produzione."}
{"id": "3353949", "revid": "1543377", "url": "https://it.wikipedia.org/wiki?curid=3353949", "title": "Musica a Torino", "text": "A Torino vi \u00e8 una ricca offerta musicale. Viene eseguita dal vivo ogni tipo di musica e, oltre ai principali teatri e sale da concerto per la musica classica, dopo le recenti olimpiadi sono aumentati i Palazzetti dove avvengono concerti ed esibizioni di musica leggera. Tra questi, i pi\u00f9 frequentati sono:\nA Torino inoltre sono nati molti dei musicisti che hanno fatto la storia della musica leggera italiana, da Alberto Pestalozza a Carlo Prato, da Lidia Martorana a Fred Buscaglione, da Rita Pavone ad Umberto Tozzi.\nGruppi musicali e cantanti.\nAnni dieci, venti e trenta.\nAlberto Pestalozza, Isa Bluette, Carlo Prato, Piero Pavesio\nAnni quaranta.\nErnesto Bonino, Gigi Beccaria, Nella Colombo, Lidia Martorana, Trio Aurora, Quartetto Stars, Armando Costanzo\nAnni cinquanta.\nRica Pereno, Fred Buscaglione, Carlo Pierangeli, Ruggero Maghini, Luciano Benevene, Duo Fasano, Tonina Torrielli, Fausto Amodei, Michele Luciano Straniero, I Cantacronache, Margot, Quartetto Hohner, Luciano Fineschi\nAnni sessanta.\nI Brutos, Stella Dizzy, Mario Piovano, Quintetto di Torino, Gipo Farassino, Domenico Serengay, Luisella Guidetti, Roberto Balocco, Rita Pavone, Franco Tozzi, Riz Samaritano, Mariolino Barberis, Vanna Brosio, Vasso Ovale, Ico Cerutti, I Ragazzi del Sole, Silva Grissi, Gerry Bruno, i Fantom's, Mini Molly, Pierfranco Colonna, Volti '70, Francesco Anselmo, Franco De Gemini, Los Gildos\nAnni settanta.\nGli Alluminogeni, Lucia Rizzi, i Circus 2000, Oscar Avogadro, La Strana Societ\u00e0, Il Moto Perpetuo, Gianni Siviero, Romano Bertola, Mario Scotti, Silvana Aliotta, Raffaella De Vita, Valerio Liboni, Gilda, Grazia Vitale, Esagono, Andrea Giordano, i Living life, Umberto Tozzi, Enzo Maolucci, gli Arti e Mestieri, i Vento Forza 5, Venegoni &amp; Co, Beppe Crovella, Gigi Venegoni, Silvano Borgatta, Marco Bonino, Carlo Credi, Procession\nAnni ottanta.\nI Righeira, i Blue Vomit, i Nerorgasmo, i Negazione, i No Strange, i Truzzi Broders, i Monuments, Giorgia Fiorio, Giulio Camarca, Loschi Dezi, gli Statuto, i Fratelli di Soledad, i Powerillusi, i Camaleunti, i Mirafiori Kidz, Marco Carena, Persiana Jones e le tapparelle maledette, Franco Sciancalepore detto Slep, i Franti, Forget The Dead.\nAnni novanta.\nAneurisma, Angeli, Linea 77, Perturbazione, Mau Mau, Fabio Barovero, Rimozionekoatta, Eiffel 65, Fluxus, Gabry Ponte, Mao, i Subsonica, Gigi D'Agostino, Da Blitz, gli Amici di Roland, Redlynx, Stiliti, Highlord, Motel Connection, Frankie hi-nrg mc, Brokenglazz, Headcrasher, Dottor Livingstone, Fratelli Sberlicchio Deskadena, Lyricalz, Left Side, Sab Sista, Next One, ATPC, Africa Unite\nAnni duemila.\nDarman, Melody Fall, Fabrizio Voghera, Disarmonia Mundi, Emma Re, Nad\u00e0r Solo, OneMic, Dj Double S, Caronte mc, Willie Peyote, Shade Farty Wayne , AtticaVenere\nAnni duemiladieci.\nEugenio in Via di Gioia, Diecicento35, Atlante, Igloo, Fran e i pensieri Molesti, Rosa Chemical, Narratore Urbano, D!PS\nOrchestre e cori.\nIn citt\u00e0 hanno sede ben 3 orchestre sinfoniche di rilievo nazionale ed internazionale:\nHanno sede inoltre numerosi cori, tra i quali:\nFestival e associazioni musicali.\nA Torino si svolgono ogni anno rassegne di ogni genere musicale. Sono da menzionare settembre Musica, che si propone di promuovere la commistione di musica colta e popolare, il Traffic Festival, che invece riunisce cantanti della scena pop-rock e dance italiana e mondiale e Club To Club Festival Internazionale di Musica e Arti Elettroniche che si \u00e8 imposto nello scenario contemporaneo come uno dei pi\u00f9 importanti e innovativi festival europei dedicati alla musica elettronica e alle forme d'arte che con essa interagiscono. Il festival e ensemble Antidogma, che promuovono la musica colta contemporanea.\nTra le associazioni musicali che hanno sede a Torino sono da segnalare l'Unione musicale e il Folk club.\nSistema musica \u00e8 l'associazione che il Comune di Torino, il Conservatorio e le orchestre cittadine hanno fondato per promuovere la fruizione della musica nella citt\u00e0.\nL'Accademia corale Stefano Tempia, fondata nel 1875, \u00e8 la pi\u00f9 antica associazione musicale del Piemonte e la pi\u00f9 antica accademia corale italiana.\nIl jazz sotto la Mole.\nGi\u00e0 a partire dagli anni trenta, nel capoluogo piemontese si sviluppa l'interesse per il jazz. Nel 1935, per l'iniziativa di uno studioso della musica, Alfredo Antonino, Louis Armstrong tiene a Torino ben due concerti, le uniche date italiane della sua tourn\u00e9e europea. Gli appassionati di jazz e i musicisti erano costretti alla quasi clandestinit\u00e0 a causa dell'ostracismo del regime fascista verso questo genere musicale proveniente da oltreoceano. Le jam-sessions si svolgevano in un locale chiamato \"Taverna Sobrero\".\nNegli anni successivi al secondo dopoguerra, nei vari club della citt\u00e0 erano attivi complessi e piccole orchestre, come quelli che facevano riferimento al sassofonista Gianni Basso e al pianista Piero Angela, quest'ultimo poi diventato pi\u00f9 celebre come giornalista e divulgatore scientifico. Suggestioni swing ebbe pure la musica di un cantante torinese dell'epoca, Fred Buscaglione.\nNegli anni sessanta, a Torino, inizia la sua carriera Enrico Rava, che in citt\u00e0 conosce Gato Barbieri. Nel 1978 nasce il Centro Jazz.\nTorino \u00e8 la sede del Torino Jazz Festival rassegna internazionale di musica jazz che si tiene ogni anno a fine aprile, con la partecipazione di ospiti prestigiosi come Al Di Meola, Paolo Fresu, Caetano Veloso, Manu Dibango, Daniele Sepe, Enzo Avitabile ."}
{"id": "3353951", "revid": "1654832", "url": "https://it.wikipedia.org/wiki?curid=3353951", "title": "Federico Rizzo (attore)", "text": "Biografia.\nTra il 1986 e il 1987 appare negli spot pubblicitari di Pan di Stelle e dei biscotti Gran Turchese.\nIl debutto al cinema arriva nel 1989, nel film \"Ladri di saponette\" di e con Maurizio Nichetti (dove interpreta il piccolo Bruno), e nello stesso anno \u00e8 anche nel cast de \"Il bambino e il poliziotto\", in cui \u00e8 co-protagonista a fianco di Carlo Verdone, che cura anche la regia. Nel 1992 ha un ruolo nel film \"Anni 90\", nel quale interpreta il figlio di Nino Frassica.\nIn televisione dal 1992 al 1995 interpreta Federico, il nipotino di Gino Bramieri nella sitcom \"Nonno Felice\". Proprio questo sar\u00e0 l'ultimo lavoro televisivo di Federico, che successivamente si dedicher\u00e0 alla professione di osteopata e fisioterapista\nFa anche parte della Associazione Italiana Arbitri di calcio, sezione di Monza."}
{"id": "3353957", "revid": "287204", "url": "https://it.wikipedia.org/wiki?curid=3353957", "title": "Il centurione di Augusto", "text": "Il centurione di Augusto \u00e8 un romanzo storico di Guido Cervo ambientato agli inizi del I secolo in et\u00e0 augustea, pubblicato nel 2005 dalla casa editrice Piemme.\nTrama.\nNel 9 d.C. i territori compresi tra i fiumi Reno ed Elba, apparivano ai Romani come una nuova provincia. La conquista era durata quasi un ventennio. A Roma si pensava che ormai fosse arrivato il momento di introdurre nella regione il diritto e le istituzione romane. L'imperatore Augusto decise cos\u00ec di affidare ad un burocrate pi\u00f9 che ad un generale, il governo della nuova provincia. Scelse, dunque, il governatore della Siria, Publio Quintilio Varo. Augusto riteneva che un personaggio noto, certamente, non per l'abilit\u00e0 bellica, potesse far cambiare le usanze secolari dei Germani, che non apprezzavano i modi rudi dei militari romani. Varo non si accorse del crescente rancore che covava per l'invasore. Questa era la situazione prima della terribile battaglia che ferm\u00f2 definitivamente i piani espansionistici dei Romani in Germania Magna.\nGuido Cervo ci racconta dell'agguato teso alle tre legioni romane attraverso un susseguirsi di azioni avvincenti sulla base degli antichi testi latini di Tacito, Cassio Dione Cocceiano, Velleio Patercolo, Svetonio e Floro. Il racconto \u00e8 ambientato durante una pallida giornata di settembre dell'anno 9 d.C. quando tre intere legioni, agli ordini del generale Publio Quintilio Varo, vengono attaccate in una furibonda battaglia durata alcuni giorni nelle selve di Teutoburgo. Si trattava per\u00f2 di un massacro annunciato, vista l'incapacit\u00e0 del comandante romano nel porre rimedio all'improvviso attacco sferrato dai Germani. In mezzo a tanta devastazione, vengono raccontate le vicende del centurione Calidio, che disperatamente cercher\u00e0 di mettere in salvo almeno l'aquila, l'insegna simbolo della sua unit\u00e0 legionaria, in un intreccio avvincente di eroismo e vilt\u00e0, dal grande \"pathos\"."}
{"id": "3353960", "revid": "63756", "url": "https://it.wikipedia.org/wiki?curid=3353960", "title": "Vassalli Vigarano Basket", "text": ""}
{"id": "3353961", "revid": "686936", "url": "https://it.wikipedia.org/wiki?curid=3353961", "title": "American Football League 1969", "text": "La stagione AFL 1969 \u00e8 stata la 10\u00aa stagione sportiva della American Football League, la lega professionistica statunitense di football americano. La stagione, l'ultima prima della fusione con la NFL del , \u00e8 iniziata il 14 settembre 1969. La finale del campionato si \u00e8 disputata il 4 gennaio 1970 nell'Oakland Coliseum di Oakland, in california tra i Kansas City Chiefs e gli Oakland Raiders ed ha visto la vittoria dei Chiefs per 17 a 7.\nDopo la fine della stagione, l'11 gennaio 1970, i campioni dei Chiefs sfidarono nel Tulane Stadium di New Orleans, in Louisiana i vincitori della stagione della National Football League, i Minnesota Vikings, nel Super Bowl IV. L'incontro vide la vittoria dei Chiefs per 23 a 7.\nStagione regolare.\nLa stagione regolare \u00e8 iniziata il 14 settembre 1969 ed \u00e8 terminata il 14 dicembre, si \u00e8 svolta in 14 giornate.\nPlay-off.\nI play-off iniziarono con i \"Divisional Playoff\" il 20 e 21 dicembre 1969, il \"AFL Championship Game\" si gioc\u00f2 il 4 gennaio 1970."}
{"id": "3353965", "revid": "287204", "url": "https://it.wikipedia.org/wiki?curid=3353965", "title": "Accademia Lubra\u0144ski", "text": "L'Accademia Lubra\u0144ski (in polacco: \"Akademia Lubra\u0144skiego\"; in latino: \"Collegium Lubranscianum\") fu un collegio universitario fondato nel 1518 a Pozna\u0144 dal vescovo Jan Lubra\u0144ski. Fu il primo istituto con aspirazioni universitarie - non era infatti una vera e propria universit\u00e0 - di Pozna\u0144.\nStoria.\nIl primo rettore dell'Accademia fu l'umanista di Pozna\u0144 Tomasz Bederman. Un altro professore notevole fu Grzegorz z Szamotu\u0142y.\nL'Accademia Lubra\u0144ski aspirava all'indipendenza dall'Accademia di Cracovia, ma fin\u00ec per diventarne una facolt\u00e0 con sede distaccata. L'Accademia Lubra\u0144ski comprendeva sei scuole: filosofia, logica, matematica, lingue antiche (latino, greco), legge e retorica.\nL'edificio principale dell'Accademia fu restaurato nel XVII e XVIII secolo.\nNel 1795 l'Accademia fu unita al Collegium Posnaniae gestito dai gesuiti.\nOggi l'edificio storico dell'Accademia ospita gli archivi dell'arcidiocesi di Pozna\u0144."}
{"id": "3353970", "revid": "889336", "url": "https://it.wikipedia.org/wiki?curid=3353970", "title": "Campionati mondiali giovanili di nuoto", "text": "I campionati mondiali giovanili di nuoto (\"Youth World Swimming Championships\") sono il principale evento mondiale organizzato dalla FINA dedicato agli atleti sotto i 18 anni di et\u00e0. Si svolgono a cadenza biennale, a partire dal 2011 negli anni dispari.\nLa prima edizione \u00e8 stata organizzata nel 2006; nel dicembre 2010 la FINA ha assegnato l'appuntamento del 2013 all'Africa, alla citt\u00e0 di Casablanca. Nell'agosto 2012, per\u00f2, Casablanca ha rinunciato all'organizzazione dell'evento per i costi troppo alti e la mancanza di tempo per una buona organizzazione. La Fina ha quindi deciso di spostare l'edizione 2013 a Dubai, negli Emirati Arabi Uniti.\nProgramma.\nLe gare in programma all'interno della manifestazione sono le stesse del nuoto all'interno dei Mondiali principali:\nTutte le gare sono sia maschili che femminili."}
{"id": "3353972", "revid": "1573940", "url": "https://it.wikipedia.org/wiki?curid=3353972", "title": "Lepilemur hollandorum", "text": "Il lepilemure di Holland (\"Lepilemur hollandorum\" ) \u00e8 una specie di lemure recentemente scoperta, endemica del Madagascar.\nDistribuzione e habitat.\nQuesta specie \u00e8 stata sinora descritta soltanto all'interno della Riserva della Biosfera Mananara Nord, nel Madagascar nord-orientale (provincia di Toamasina - ). Gli esatti confini del suo areale sono tuttora da definire: si presume che a nord coincidano con il fiume Antainambalana, che rappresenta il limite meridionale dell'areale di \"Lepilemur seali\", mentre a sud potrebbero spingersi sino al fiume Maningory, che delimita il territorio di \"Lepilemur mustelinus\".\nIl suo habitat \u00e8 la foresta pluviale di pianura.\nDescrizione.\n\u00c8 un lepilemure di taglia medio grande, che pu\u00f2 raggiungere 1\u00a0kg di peso con una lunghezza di circa 24\u00a0cm cui vanno aggiunti 28\u00a0cm di coda. Il pelo \u00e8 di colore bruno-grigiastro screziato sulla testa, lungo le spalle e fino alla met\u00e0 del dorso, bruno pi\u00f9 chiaro nella parte inferiore del dorso e sul ventre. La coda \u00e8 di colore marrone scuro, tendente al nero.\nBiologia.\nCome tutti i lepilemuri sono animali notturni, solitari ed erbivori."}
{"id": "3353979", "revid": "92723", "url": "https://it.wikipedia.org/wiki?curid=3353979", "title": "Akademia Lubra\u0144skiego", "text": ""}
{"id": "3353980", "revid": "450700", "url": "https://it.wikipedia.org/wiki?curid=3353980", "title": "Macroematuria", "text": ""}
{"id": "3353985", "revid": "647919", "url": "https://it.wikipedia.org/wiki?curid=3353985", "title": "Wac\u0142aw Szamotulski", "text": ""}
{"id": "3353986", "revid": "647919", "url": "https://it.wikipedia.org/wiki?curid=3353986", "title": "Venceslaus Samotulinus", "text": ""}
{"id": "3353988", "revid": "1185701", "url": "https://it.wikipedia.org/wiki?curid=3353988", "title": "Matthias Tr\u00fcbner", "text": "Biografia.\nViene ricordato come vincitore di una medaglia d'oro nella sua disciplina, vittoria avvenuta ai campionati mondiali del 1985 (edizione tenutasi a Cervinia, Italia) insieme ai suoi connazionali Bernhard Lehmann, Ingo Voge e Steffen Grummt\nNell'edizione l'argento and\u00f2 all'altra nazionale tedesca e il bronzo alla svizzera."}
{"id": "3353990", "revid": "77171481", "url": "https://it.wikipedia.org/wiki?curid=3353990", "title": "Gold filled", "text": "Il termine gold filled identifica i gioielli, in genere provenienti dagli Stati Uniti, che riportano sul retro la composizione 14K 1/20 G.F.\nQuesto vuol dire che sulla superficie dell'oggetto \u00e8 presente uno strato di oro a 14 carati che va da un minimo del 5% ad un massimo del 20% del peso dell'oggetto.\nQuesto materiale \u00e8 costruito pressando uno strato consistente di lega d'oro su una base metallica, non ancora lavorata, in modo tale che i gioielli mantengano molto pi\u00f9 a lungo, anche per decenni, la loro finitura, proprio perch\u00e9 la finitura dorata \u00e8 molto pi\u00f9 spessa: da 50 a 100 volte quella di una placcatura normale.\nI gioielli \"gold filled\" hanno una storia antica, risalente a prima dell'inizio del secolo scorso, ed \u00e8 stato anche un tipo di finitura molto utilizzato in Italia fino alla Seconda Guerra Mondiale, al punto che in Italia si conosce anche come \"oro antico\"."}
{"id": "3353991", "revid": "121501275", "url": "https://it.wikipedia.org/wiki?curid=3353991", "title": "Santino Mondello", "text": "Suo fratello Franco, anch'egli calciatore, scomparso nel febbraio 2011, ha militato in Serie C con le maglie di , Rende, Messina e .\nCarriera.\nDebutta in Serie A con la maglia del il 17 aprile 1977; poche settimane pi\u00f9 tardi segna il suo primo (ed unico) gol massima serie nella vittoria dei calabresi per 2-1 sul ; in quell'annata totalizza 3 gettoni in A.\nNella stagione seguente di Serie B rimane al Catanzaro, che aiuta a risalire in Serie A con 11 presenze ed una rete (nel pareggio 1-1 contro la ).\nNel 1979 passa per una stagione al Rende in Serie C1.\nTorner\u00e0 a calcare i campi di Serie A, sempre col Catanzaro, nella stagione 1980-81 nella quale disputa 4 partite.\nNel 1982 passa al Messina che aiuta (con le sue 9 reti) a vincere il campionato di Serie C2."}
{"id": "3353992", "revid": "322321", "url": "https://it.wikipedia.org/wiki?curid=3353992", "title": "Mikael Bedros III Kasparian", "text": "Eletto patriarca alla morte del suo predecessore Hagop Bedros II Hovsepian, fu confermato dalla Santa Sede e ricevette il pallio il 25 luglio 1754. Durante il suo patriarcato fu costruita la chiesa del convento di Bzoummar, sede patriarcale."}
{"id": "3353994", "revid": "2206516", "url": "https://it.wikipedia.org/wiki?curid=3353994", "title": "Chiesa ortodossa (disambigua)", "text": "Chiesa ortodossa calcedoniana.\nChiese dissidenti:"}
{"id": "3353995", "revid": "125070706", "url": "https://it.wikipedia.org/wiki?curid=3353995", "title": "Repower", "text": "Repower (fino al maggio 2010 \"R\u00e4tia Energie AG\") \u00e8 un gruppo internazionale attivo nel settore energetico da oltre cent'anni, con sede principale in Svizzera, a Poschiavo, nel Cantone dei Grigioni. I mercati chiave in cui opera sono Svizzera e Italia. Repower \u00e8 presente su tutta la filiera dalla produzione alla distribuzione, dal trading alla vendita.\nIn Italia, Repower \u00e8 attiva fin dall'inizio della liberalizzazione del mercato. Fornisce energia elettrica, gas, soluzioni per la mobilit\u00e0 elettrica e strumenti di ricarica a piccole medie imprese.\nRepower ha in organico circa 580 dipendenti cui si aggiungono una trentina di apprendisti. In Italia \u00e8 attiva inoltre una rete di oltre 500 consulenti dell'energia.\nStoria.\nRepower figura in Svizzera tra i maggiori operatori elettrici. Nel 1904, anno di fondazione della societ\u00e0 con la denominazione \u00abForze Motrici Brusio SA\u00bb, l'azienda comincia a costruire la sua prima centrale a Campocologno, in Val Poschiavo, la pi\u00f9 grande centrale idroelettrica ad alta pressione mai costruita in Europa fino ad allora. La vicinanza alla frontiera concorre a determinare il carattere internazionale di progetti e attivit\u00e0. Nel 2000, \u00abForze Motrici Brusio SA\u00bb (Poschiavo), AG \u00abB\u00fcndner Kraftwerke\u00bb' (Klosters) e \u00abRh\u00e4tische Werke f\u00fcr Elektrizit\u00e4t AG\u00bb (Thusis) si uniscono per dar vita al gruppo \"R\u00e4tia Energie AG\", in cui confluisce anche \u00abaurax ag\u00bb (Ilanz) nel 2004. \nNel 2002, il Gruppo apre a Milano la filiale Rezia Energia Italia S.p.a. e nel 2006 acquisisce Dynameeting S.p.a. - societ\u00e0 specializzata nella vendita di energia attraverso una rete nazionale di consulenti. Nel 2010 il Gruppo cambia denominazione: \"R\u00e4tia Energie\" diventa Repower.\nNel dicembre 2018, con un fondo europeo, Repower Italia costituisce Repower Renewable S.p.a. per la produzione di energia da fonte rinnovabile.\nAzionariato.\nLa compagine societaria \u00e8 cos\u00ec composta:\nIl rimanente 12,51% \u00e8 detenuto dall\u2019azionariato pubblico.\nPrincipali indici finanziari.\nRepower tiene i propri libri contabili in franchi svizzeri. I risultati del 2020 sono stati pubblicati l'8 aprile 2021.\nDirezione.\nI membri della Direzione sono:\nSedi.\nRepower ha filiali in Svizzera (Bever, K\u00fcblis, Ilanz, Landquart, Poschiavo, Zurigo) e in Italia (Milano).\nProduzione.\nRepower possiede centrali elettriche in Svizzera, Italia e Germania, diversificate per tecnologia (idroelettriche, termiche, eoliche e fotovoltaiche) e diritti di prelievo in impianti nucleari francesi e svizzeri. Nel 2020, Repower ha generato circa 1,87 terawattora di elettricit\u00e0. A fine 2015 il Gruppo ha annunciato una nuova strategia, che prevede tra l'altro una produzione basata solo su fonti rinnovabili e la cessione delle partecipazioni in centrali termiche e nucleari.\nIn Italia, attraverso Repower Renewable S.p.a., Repower produce energia da fonte rinnovabile. A questa si aggiunge una centrale a ciclo combinato alimentata a metano.\nCentrali termoelettriche.\nRepower detiene il 61% del capitale azionario di SET S.p.A. (Milano), che ha in gestione la centrale a ciclo combinato di Teverola (Caserta) da 400 MW. L'impianto, ad alta efficienza e limitato impatto ambientale, \u00e8 entrato in funzione nel 2006.\nEnergia nucleare.\nRepower possiede diritti di prelievo in centrali nucleari in Svizzera e Francia, con una potenza installata di quasi 50 MW.\nProduzione da fonti rinnovabili.\nNei Grigioni (Svizzera), il Gruppo gestisce 15 centrali idroelettriche proprie. Ha inoltre partecipazioni e diritti di prelievo in altri impianti. Complessivamente la potenza idroelettrica installata \u00e8 di 405 MW.\nIn Italia, attraverso la sua affiliata Repower Renewable, Repower gestisce 11 parchi eolici, 21 impianti fotovoltaici e 2 centrali idroelettriche, per una capacit\u00e0 produttiva di circa 115MW.\nIn Germania, la societ\u00e0 affiliata Repartner Produktions AG gestisce i due parchi eolici a Prettin (10 MW) e L\u00fcbbenau (16 MW).\nTrading.\nCirca due terzi del fatturato energetico generato nel 2018 dal Gruppo \u00e8 da ricondurre al commercio di energia, che ha movimentato oltre 14 TWh. Repower \u00e8 presente sulle principali borse europee dell'energia tramite i suoi trading floor di Poschiavo (Svizzera) e Milano (Italia). Il Gruppo si presenta in qualit\u00e0 di asset based trader e commercia elettricit\u00e0, gas e certificati CO2. L'energia, in parte proveniente dalle proprie centrali e in parte acquistata da terzi, \u00e8 fornita ai grossisti tramite gli elettrodotti ad altissima tensione. Nel commercio di certificati di provenienza, il Gruppo fornisce i propri servizi anche a consumatori finali esterni alla propria rete di distribuzione. Nel commercio all'ingrosso, offre prodotti standard quali peak, offpeak e servizi di scheduling.\nIn Italia, Repower opera sugli hub europei per ottimizzare gli asset produttivi e l\u2019approvvigionamento di energia elettrica e gas per i propri clienti, partecipando anche alla messa a mercato dei volumi importati dall\u2019estero. Ogni anno, movimenta oltre 9 TWh di energia elettrica e 8.600 mln Smc di gas naturale, attraverso relazioni commerciali con operatori nazionali e internazionali.\nTrasmissione.\nCon la realizzazione dell'elettrodotto internazionale del Bernina (380kV/220kV), Repower ha fornito un contributo essenziale all'ampliamento delle capacit\u00e0 di transito transfrontaliere tra sud e nord Europa. Entrato in esercizio nel 2005, l'elettrodotto \u00e8 passato nelle mani del gestore di rete nazionale Swissgrid all'inizio del 2013.\nIn collaborazione con Edison e il Comune di Tirano, Repower ha partecipato alla realizzazione della prima merchant line europea a corrente alternata gestita da privati, inaugurata nell'ottobre 2009. Una linea interrata tra Tirano (I) e Campocologno (CH), che ha aumentato di 150 MW la capacit\u00e0 di trasporto transfrontaliero contribuendo alla sicurezza dell'approvvigionamento energetico tra Italia e Svizzera. Attualmente \u00e8 in corso l'iter autorizzativo per una nuova merchant line da 220 kV per unire la Val Bregaglia all'Italia.\nVendita e distribuzione.\nSvizzera.\nIl gruppo fornisce energia elettrica a diversi comuni in Engadina, Prettigovia, Valle del Reno e Surselva. Inoltre, tramite i gestori di rete partner rifornisce clienti nell'Alta Engadina, in Val Monastero, Val Poschiavo, Valle del Reno e Surselva.\nItalia.\nNel 2020 Repower Italia fornisce energia elettrica, gas, servizi di efficienza energetica e soluzioni per la mobilit\u00e0 elettrica a oltre 83.000 PMI. Consegue un fatturato di 1,064 mrd e un risultato operativo con volumi di vendita pari 4 TWh di energia elettrica e 284 mln Smc di gas naturale.\nNegli anni, Repower Italia sviluppa internamente servizi di efficienza energetica specifici per le aziende, che comprendono: il monitoraggio di consumi e picchi di potenza, le analisi di efficienza degli impianti, il check-up termografico applicato agli impianti elettrici per rilevare i punti caldi anomali, la diagnosi energetica, il relamping a LED e l\u2019indagine a ultrasuoni che rileva le perdite sui circuiti ad aria compressa.\nMobilit\u00e0 elettrica.\nNel 2010 Repower Italia entra nel settore della mobilit\u00e0 elettrica per le imprese, con mezzi da lavoro e veicoli elettrici, cargo bike e diversi strumenti di ricarica anche per e-bike. Realizza inoltre la prima imbarcazione di serie full-electric italiana.\nNel 2016 crea \"Ricarica 101\", la prima rete di ricarica per veicoli elettrici realizzata da privati. Attualmente sono oltre 1.600 gli strumenti Repower installati in tutta la penisola.\nDal 2017, Repower Italia pubblica il White Paper sulla mobilit\u00e0 elettrica. Un rapporto annuale che analizza il presente e il futuro della mobilit\u00e0 sostenibile in Italia e nel mondo.\nNel 2020 nasce DINAclub, un progetto che punta a elettrificare le ciclovie italiane, realizzando un circuito dedicato alle e-bike.\nCollaborazioni.\nIn Italia, Repower ha avviato delle collaborazioni con studi di architettura e designer per la realizzazione di alcuni prodotti. In particolare, Italo Rota e Alessandro Pedretti, lo studio Antonio Lanzillo &amp; Partners, lo studio del Compasso d\u2019oro alla carriera Makio Hasuike e l\u2019artista Michele Tranquillini.\nDal 2018 Repower Italia \u00e8 sponsor del Premio Marzotto, a cui \u00e8 affiancato il Premio Speciale Repower per l\u2019Innovazione, assegnato alla start-up pi\u00f9 innovativa dell\u2019anno.\nRepower Italia \u00e8 attualmente title sponsor del \"Teatro Repower\" con sede a Milano."}
{"id": "3354000", "revid": "339392", "url": "https://it.wikipedia.org/wiki?curid=3354000", "title": "Cavit\u00e0 celomatica", "text": ""}
{"id": "3354001", "revid": "599013", "url": "https://it.wikipedia.org/wiki?curid=3354001", "title": "Chiesa di Santa Maria di Malta", "text": "La chiesa di Santa Maria di Malta \u00e8 un'antica chiesa situata nel centro storico di Guspini.\nStoria.\nNon si ha una data certa sulla fondazione della chiesa, ma il primo impianto della chiesa dovrebbe risalire al 985 circa, come rinvenuto in un muro maestro.\nLa chiesa, realizzata in stile romanico, era parte integrante di un convento di monaci di rito greco-bizantino, infatti la statua della Madonna venerata \u00e8 dormiente e non assunta in cielo secondo l'uso cattolico.\nI monaci favorirono una societ\u00e0 basata, anzich\u00e9 sul concetto romano della propriet\u00e0 privata, su quello cristiano della solidariet\u00e0 collettiva. I religiosi coltivavano le terre circostanti al monastero, altrimenti le facevano coltivare ai laici, difendendole dall'abbandono e dall'inselvatichimento. Attorno a loro si raggruppavano, in cerca di protezione, famiglie di allevatori e contadini, trovando rifugio all'ombra del convento.\nLa chiesa e il monastero diventarono cos\u00ec il centro di un piccolo mondo economico autosufficiente, producente prodotti artigianali o industriali necessari alla sua sussistenza, grazie anche ai \"servi ministeriales laici\" (aiutanti del convento). Il sovrappi\u00f9 della produzione veniva posto in vendita, cos\u00ec, attorno al convento sorse un mercato e una fiera del bestiame, che aveva il suo apice il 15 agosto, in occasione della festa di Santa Maria Assunta, tuttora celebrata.\nLa festa di santa Maria Assunta.\nOgni anno, nella chiesa si celebra la festa di santa Maria Assunta, un'antica festa paesana che si \u00e8 sviluppata nel corso del tempo anche dalla parte profana e civile.\nI primi canti a Maria\nIl canto a Maria ha origini lontane che si rifanno ai primi secoli dell'era cristiana. La nascita delle diverse feste mariane, poi il repertorio liturgico bizantino, le forme poetiche d'Oriente (Inno, poema a\nstrofe canone a e tropatorio) e la lode a Maria nella Chiesa d'Occidente ripercorrendo il repertorio mariano del canto gregorariano e le antifone mariane.\nLa figura di Maria, i dogmi, i misteri e le solennit\u00e0 liturgiche a Lei dedicate sono state nel corso dei secoli oggetto privilegiato della contemplazione lirica dei poeti e dei musicisti. La mole di produzione\nscaturita nei primi secoli attraverso stilemi che impressionano ancora oggi per bellezza formale, contenuto teologico, aflato poetico e lirico sia nell'opera scritta che cantata.\nLa festa inizia con un triduo religioso, celebrato il 13 luglio, seguito, la stessa sera, dal canto in sardo del rosario, seguito da \"is Goccius\", una tipologia di canto molto diffusa in tutta la Sardegna (di origine greca). Esso inizia con un introito a rime che recita:\nIl resto del canto \u00e8 costituito da 14 strofe in esametri a rime che raccontano le vicissitudini della vita dell'Assunta, prima e dopo la morte e che viene cantato a cappella. Dopo l\"'is Goccius\" viene recitato un secondo triduo da un sacerdote nella chiesa parrocchiale.\nIl 14 agosto, nel pomeriggio, viene recitato il rosario. Alle 18:00, il simulacro della santa viene trasportato dalla chiesa di San Nicol\u00f2 a quella di Santa Maria, lungo la via principale a lei dedicata. Lungo il tragitto vengono allestiti stand con prodotti artigianali.\nIl giorno seguente, alle 09:00, dalla chiesa di Santa Maria parte la processione, che attraversa il centro storico e termina, con una messa, nella chiesa di San Nicol\u00f2. Il simulacro viene riportato nella chiesa di Santa Maria in tarda mattinata.\nDurante la settimana, nella piazza antistante la chiesa parrocchiale, si svolgono spettacoli di vario tipo e attivit\u00e0 di ricreazione.\nIl 22 agosto (dopo otto giorni) il simulacro della santa viene riportato nella chiesa di San Nicol\u00f2 (dove viene salutato con fuochi d'artificio) con una solenne e lunga processione che attraversa tutto il paese. Seguono i discorsi del parroco, quello del sindaco e infine quello del presidente annuale del comitato, che annuncia il nome del successivo presidente.\nStruttura.\nL'edificio ecclesiale si presenta orientato secondo la direzione ovest-est, con l'abside rivolta verso oriente.\nL'abside presenta caratteri romanici: si tratta di una costruzione semicircolare in pietre squadrate di notevole spessore, con copertura a cono attraverso coppi. Esso \u00e8 rivolto verso il sole nascente, simboleggiando cos\u00ec, nella cultura cristiana, il sole della salvezza (\"sol salutis\"), luogo donde verr\u00e0, alla fine dei tempi, il sole della giustizia (\"sol justitiae\") per giudicare l'umanit\u00e0. Quest'ultimo motivo pone l'accento sulla Parusia, il ritorno di Dio.\nSopra un piccolo portale per accedere al tempio \u00e8 scolpita la croce di Malta. Infatti, dopo il primo periodo di costruzione, intorno al 1100, divenne sede dell'ordine cavalleresco-religioso dei Gerosolimitani.\nDell'antico monastero resta solo un affresco riportato in pittura da Michelangelo Medici nel 1796 (1,35 x 0,96 m, custodito nella prima arcata interna alla chiesa) raffigurante la vergine assunta in cielo, portata dagli angeli.\nUltimo restauro.\nLa millenaria chiesa \u00e8 stata restaurata nel 1997: \u00e8 stato consolidato il tetto, sono stati rialzati i muri, si \u00e8 corretta e riportata alla sua semplicit\u00e0 l'abside; e pi\u00f9 in generale \u00e8 stato rimosso gran parte dell'intonaco che per lunghissimo tempo ha coperto le varie tonalit\u00e0 della pietra che forma l'edificio. Nel 2013 (aprile giugno) la facciata della chiesa \u00e8 stata interessata a lavori di restauro che hanno ulteriormente evidenziato le fattezze romane del tempio."}
{"id": "3354006", "revid": "466539", "url": "https://it.wikipedia.org/wiki?curid=3354006", "title": "Steffen Grummt", "text": "Biografia.\nViene ricordato come vincitore di una medaglia d'oro nella sua disciplina, vittoria avvenuta ai campionati mondiali del 1985 (edizione tenutasi a Cervinia, in Italia) insieme ai suoi connazionali Bernhard Lehmann, Ingo Voge e Matthias Tr\u00fcbner Nell'edizione l'argento and\u00f2 all'altra nazionale tedesca e il bronzo alla svizzera. Nel bob a due vinse una medaglia d'argento nel 1985 e una di bronzo nel 1986."}
{"id": "3354008", "revid": "339392", "url": "https://it.wikipedia.org/wiki?curid=3354008", "title": "Chiesa greca ortodossa", "text": ""}
{"id": "3354009", "revid": "322321", "url": "https://it.wikipedia.org/wiki?curid=3354009", "title": "Parsegh Bedros IV Avkadian", "text": "Eletto patriarca alla morte del suo predecessore Mikael Bedros III Kasparian il 1\u00ba dicembre 1780, fu confermato dalla Santa Sede e ricevette il pallio il 25 giugno 1781. Gi\u00e0 vicario patriarcale sotto i suoi predecessori, durante il suo patriarcato si distinse per aver introdotto alcune riforme nell'istituzione patriarcale, per aver delineato compiti e doveri dei patriarchi e i loro rapporti con gli eparchi e gli arcieparchi locali. Si impegn\u00f2 inoltre per la costituzione ed il mantenimento di un seminario patriarcale."}
{"id": "3354010", "revid": "1543377", "url": "https://it.wikipedia.org/wiki?curid=3354010", "title": "Pietro Lappi", "text": "Biografia.\nPietro Lappi fu dal 1593 maestro di cappella in Santa Maria delle Grazie a Brescia. Compose soprattutto musica sacra. L'unica eccezione \u00e8 l'op. 9, con 22 Canzoni da Suonare a 4-13 stromenti, libro 1, stampato a Venezia nel 1616, esempio di musica strumentale nello stile della Scuola di Brescia. Un altro suo libro stampato nel 1613 comprende sia opere nello stile del tardo Rinascimento sia nello stile del primo barocco (stile moderno).\nPietro Lappi dedic\u00f2 nel 1621 all'arcivescovo di Salisburgo Paride Lodron il salmo 112, Laudate pueri - a 16 voci da \"Salmi a tre e quattro chori concertati\" per quattro cori a quattro voci, cornetti, tromboni, violini, viole e basso continuo. Per questa composizione la Cattedrale di Salisburgo era l'ambientazione acustica ideale."}
{"id": "3354012", "revid": "486946", "url": "https://it.wikipedia.org/wiki?curid=3354012", "title": "Patriarcato greco-ortodosso di Gerusalemme", "text": ""}
{"id": "3354015", "revid": "944090", "url": "https://it.wikipedia.org/wiki?curid=3354015", "title": "San Brizio (Marmirolo)", "text": "San Brizio \u00e8 una frazione del comune di Marmirolo, in provincia di Mantova, nella regione Lombardia. In questa piccola borgata risiedono 182 abitanti.\nGeografia fisica.\nSan Brizio dista 1,77\u00a0km dal medesimo comune di Marmirolo, cui appartiene. Si trova sulla strada che dal paese conduce a Roverbella. La Roggia Re, o pi\u00f9 semplicemente il \"Re\", \u00e8 un corso d'acqua che scorre a San Brizio, arrivando sino a Marmirolo.\nOrigini del nome.\nIl nome deriva dalla forma abbreviata di Fabrizio, da faber che significa fabbro.\nStoria.\nSono pochissimi i cenni storici legati a San Brizio. Ci\u00f2 di cui si \u00e8 certi \u00e8 che in questa piccola frazione era situato un oratorio dedicato a san Fermo, che venne abbattuto negli ultimi decenni del 1700. Questo oratorio ricevette sette visite pastorali tra il 1575 e il 1725. L'immagine raffigurante San Fermo era molto venerata dal popolo, immagine che venne poi sostituita con un'altra dello stesso santo nel 1635. L'altare della chiesa era molto stretto, con parti in pietra ed altre parti in legno, dall'aspetto poco decoroso. Qui la messa veniva celebrata solamente una volta all'anno, precisamente il 9 agosto, giorno dedicato a san Fermo. Dopo la messa, gli abitanti si riunivano per festeggiare.\nImportante \u00e8 l'eredit\u00e0 lasciata alla citt\u00e0 di Mantova ed anche a Marmirolo dalla famiglia dei Gonzaga. Don Giovanni Gonzaga (1671-1743), figlio illegittimo del Duca Ferdinando Carlo, possedeva una corte a San Brizio.\nInfine, della frazione di San Brizio si hanno notizie in una relazione del 19 luglio 1728 del Prefetto delle acque Doriciglio Moscatelli Battaglia; il funzionario fece notare che, a causa di cavit\u00e0 abusive del corso d'acqua Re sopra il Mulino di San Brizio, costruite per abbeverare gli animali, le acque giungevano sino alle terre del castello di Marmirolo."}
{"id": "3354020", "revid": "287204", "url": "https://it.wikipedia.org/wiki?curid=3354020", "title": "Hard Times and Nursery Rhymes", "text": "Hard Times and Nursery Rhymes \u00e8 il settimo album in studio del gruppo punk statunitense Social Distortion, pubblicato il 18 gennaio 2011 da Epitaph Records.\nSi tratta del primo disco con il bassista Brent Harding, e del primo album da \"Sex, Love and Rock 'n' Roll\" del 2004.\nNe sono state pubblicate anche una versione in vinile con l'aggiunta di due bonus track e di un poster, un'edizione limitata a 2.500 copie in vinile rosso e una in vinile giallo limitata a 1.000 copie e con l'aggiunta di un poster promozionale, di un adesivo e di una spilla della band.\nCritica.\nIl disco \u00e8 stato generalmente ben accolto dalla critica, e ha raggiunto il punteggio di 71 sul sito Metacritic, che indica una maggioranza di recensioni positive.\nIn particolare All Music Guide ha assegnato un punteggio di 3.5/5 al disco, affermando che \" I Social Distortion sono proprio come te li aspetti in Hard Times and Nursery Rhymes, ma questo sta a dire che sono un gruppo rock and roll fiero e abile che ha superato i momenti difficili ed \u00e8 riuscito a continuare a fare musica a lungo dopo che molti dei suoi contemporanei hanno mollato, e si pu\u00f2 sentire sotto ogni nota la dedizione che li tiene uniti\".\nAnche Popmatters ha pubblicato una recensione positiva del disco, assegnandogli 8 stelle su 10 e sostenendo che \"Se ti sono piaciuti i Social D nel 1990, nel 1996 o nel 2004, \u00e8 quasi scientificamente impossibile che non ti piaccia Hard Times and Nursery Rhymes [...]. \u00c8 certamente una grossa responsabilit\u00e0 essere il frontman dei Social Distortion. La lineup in continuo cambiamento e le sue accresciute capacit\u00e0 di compositore hanno lasciato a Ness la responsabilit\u00e0 di portarsi i Social D sulle spalle cos\u00ec come Jeff Lynne fece con gli Electric Light Orchestra. C'\u00e8 solo un nuovo componente da Sex, Love and Rock 'n' Roll, ma non si vede, perch\u00e9 tutti i membri fanno la propria parte come giovani attori ben addestrati in un musical di Stephen Sondheim\".\n\"Rolling Stone\" ha pubblicato una recensione meno positiva, assegnando comunque 3 stelle su 5 al disco, mentre Alternative Press gli ha dato un punteggio di 7 su 10, perch\u00e9 \"Un nuovo disco dei Social D \u00e8 sempre il benvenuto, anche se l'et\u00e0 avanzata di Ness ora \u00e8 pi\u00f9 evidente che mai\".\nLa rivista \"Spin\" ha lodato \"Hard Times and Nursery Rhymes\", assegnandogli 8 punti su 10 e sostenendo che \"Il classico sound dei Social D, fusione di punk, country, e blues alla Rolling Stones \u00e8 stranamente, sorprendentemente fresco in Hard Times and Nursery Rhymes [...]. E anche se la torrida Machine Gun Blues esagera con i clich\u00e9 da gangster degli anni '30, \u00e8 difficile resistere all'evidente piacere che Ness prova nella sua interpretazione del bad boy\".\nFuori dal coro la rivista Slant Magazine, che ha stroncato l'album assegnandogli 2 stelle su 5, accusando il gruppo di ripetitivit\u00e0: \"Il problema non \u00e8 che la classica fusione di punk, rockabilly e blues non si sia mantenuto com'era, ma che \u00e8 rimasto esattamente identico a com'era: il sound della band non \u00e8 cambiato molto dal disco omonimo del 1990, e Hard Times and Nursery Rhymes non si discosta da questo trend\"."}
{"id": "3354025", "revid": "74801", "url": "https://it.wikipedia.org/wiki?curid=3354025", "title": "Armando Agnini", "text": "Biografia.\nGiunse negli Stati Uniti all'et\u00e0 di diciotto anni. Inizi\u00f2 a lavorare con compagnie di Boston e Montr\u00e9al e debutt\u00f2 al Metropolitan Opera House ne \"I puritani\" (con Maria Barrientos), nel 1919. Vi rimase fino al 1934 dirigendo \"Il barbiere di Siviglia\" (con Titta Ruffo e Elvira de Hidalgo come Rosina), \"Lucia di Lammermoor\" (con Amelita Galli-Curci e Beniamino Gigli e quindi con Toti Dal Monte), \"Tosca\", \"Aida\" (con Rosa Ponselle e poi Elisabeth Rethberg), \"Madama Butterfly\" (con Geraldine Farrar e Giovanni Martinelli), \"Rigoletto\", \"Cavalleria rusticana\", \"La boh\u00e8me\", \"Manon Lescaut\" (con Aureliano Pertile come des Grieux), \"Pagliacci\", \"Zaz\u00e0\", \"La navarraise\", \"L'oracolo\" (con Antonio Scotti), \"Il trovatore\", \"La forza del destino\", \"L'amore dei tre re\", \"Manon\", \"Samson et Dalila\", \"Boris Godunov\" (con F\u00ebdor \u0160aljapin e Ezio Pinza), \"Faust\", \"Fra Gherardo\" di Ildebrando Pizzetti (prima statunitense diretta da Tullio Serafin, 1929), \"La traviata\" (con Ponselle, poi Claudia Muzio e Tito Schipa), \"Les contes d'Hoffmann\", \"Il signor Bruschino\" (prima statunitense, 1932), \"Lakm\u00e9\" (con Lily Pons), \"L'Africana\", \"The Emperor Jones\" (con Lawrence Tibbett), \"Simon Boccanegra\", \"Gianni Schicchi\" e \"Rom\u00e9o et Juliette\".\nAgnini fu anche alla San Francisco Opera e direttore ospite a Citt\u00e0 del Messico, Buenos Aires, Rio de Janeiro, Londra, Parigi, Pittsburgh, Filadelfia e Chicago.\nNel 1947, Agnini debutt\u00f2 alla \"New Orleans Opera Association\" ne \"Il trovatore\" (con Stella Roman e Enzo Mascherini e mise in scena \"Carmen\", \"Faust\" (con Pinza), \"Madama Butterfly\" (con Mario Lanza in una sua rara apparizione nel 1948) e \"Samson et Dalila\". Dal 1954 venne incluso nel cast dell\"'Association\" e divenne direttore del teatro mettendo in scena \"La boh\u00e8me\" (diretta da Renato Cellini), \"Otello\" (con Ram\u00f3n Vinay e Herva Nelli), \"Tosca\" (con Inge Borkh e Robert Weede), \"Lakm\u00e9\", \"Rigoletto\", \"Andrea Ch\u00e9nier\", \"Martha\", \"Die Fledermaus\", \"Madama Butterfly\", \"Carmen\" (con Norman Treigle nel suo primo Escamillo), \"Gianni Schicchi\", \"Aida\" (con Nelli), \"Manon\", \"Lucia di Lammermoor\", \"Elektra\", \"L'amore dei tre re\", \"La traviata\" (con Lucia Evangelista), \"Le nozze di Figaro\" (con Virginia MacWatters come Susanna), \"Falstaff\" (con Leonard Warren), \"Cavalleria rusticana\", \"Pagliacci\", \"Werther\", \"Faust\", \"La Cenerentola\", \"Boris Godunov\" (con Boris Christoff), \"Il barbiere di Siviglia\", \"Manon Lescaut\" (con Eleanor Steber), \"Il trovatore\" (con Nelli e Warren), \"Don Pasquale\", \"Turandot\", \"L'elisir d'amore\", \"H\u00e4nsel und Gretel\", \"Norma\", \"Don Giovanni\", \"Les contes d'Hoffmann\" e \"Tannh\u00e4user\".\nAgnini mor\u00ec a New Orleans il 27 marzo 1960, per un attacco di cuore durante le prove di \"Samson et Dalila\" (con Ris\u00eb Stevens e Vinay)."}
{"id": "3354027", "revid": "767487", "url": "https://it.wikipedia.org/wiki?curid=3354027", "title": "Glen Vella", "text": " Ha rappresentato Malta all'Eurovision Song Contest 2011.\nCarriera.\n2005-2010.\nGlen fa il suo debutto da cantante nel 2005 al Malta Eurosong, competizione musicale maltese per decidere chi rappresenter\u00e0 la nazione all'Eurovision Song Contest, con la canzone \"Appreciate\" ma non riesce a prevalere sugli avversari nella competizione musicale. Nel 2009 ci riprova da componente del gruppo Q arrivando insieme a loro 3\u00ba mentre nel 2010 con \"Just A Little More Love\" si classific\u00f2 2\u00ba.\n2011.\nGlen partecipa al Malta Eurosong 2011, competizione musicale maltese per decidere chi rappresenter\u00e0 la nazione all'Eurovision Song Contest. Si classifica 1\u00ba con \"One Life\" e cos\u00ec riceve la possibilit\u00e0 di rappresentare il 10 maggio Malta all'Eurovision Song Contest 2011 di D\u00fcsseldorf.\nIl 14 marzo \u00e8 stato presentato il suo primo video ufficiale incentrato sul suo singolo \"One Life\". Il 9 aprile 2011 \u00e8 uno dei protagonisti dello Eurovision in concert 2011 di Amsterdam. . Ha partecipato alla prima semifinale dell'Eurofestival 2011, dove \u00e8 arrivato 11\u00ba in semifinale, a un solo punto dal decimo posto, perdendo cos\u00ec la possibilit\u00e0 di accedere alla finale."}
{"id": "3354029", "revid": "287204", "url": "https://it.wikipedia.org/wiki?curid=3354029", "title": "Nuova Consonanza", "text": "La Nuova Consonanza \u00e8 un'associazione italiana per la promozione della musica contemporanea nata nel 1959 a Roma con l'intento di promuovere la musica contemporanea e di avanguardia in Italia mediante l'organizzazione di festival, convegni, conferenze e attivit\u00e0 concertistiche. Ad essa \u00e8 anche collegato il collettivo di compositori e musicisti Gruppo di Improvvisazione Nuova Consonanza.\nStoria del gruppo.\nNuova Consonanza \u00e8 un'associazione di musicisti e compositori contemporanei fondata a Roma tra gli anni 1959 e 1962 per iniziativa di Mario Bertoncini, Mauro Bortolotti, Antonio De Blasio, Franco Evangelisti, Domenico Guaccero, Egisto Macchi e Daniele Paris, con l'intento di promuovere la musica contemporanea e di avanguardia in Italia mediante l'organizzazione di festival, convegni, conferenze e attivit\u00e0 concertistiche. Il gruppo, che annovera tra i suoi soci anche Ennio Morricone, si ripromise di costruire una piattaforma per permettere ai giovani compositori di far ascoltare la propria voce, con concerti e concorsi musicali. Dopo una iniziale serie concertistica nel Ridotto del Teatro Eliseo Nuova Consonanza organizz\u00f2 il primo festival presso il Teatro delle Arti e, nel 1964, per opera di Franco Evangelisti, fu costituito il Gruppo di Improvvisazione Nuova Consonanza, collegato al gruppo di improvvisazione californiano New Music Ensemble.\nNuova Consonanza organizza inoltre il Concorso internazionale di composizione Franco Evangelisti in collaborazione con la rete Rai Radio 3. Nel 1999 viene costituito il \"De Musica\", uno \"spazio dedicato agli studenti di composizione delle Accademie e dei Conservatori europei\"."}
{"id": "3354032", "revid": "1543377", "url": "https://it.wikipedia.org/wiki?curid=3354032", "title": "Acharya S", "text": "Le sue tesi sono state prese come fonte principale nel web film \"\", nella parte riguardante Ges\u00f9.\nBiografia e studi.\nSecondo il suo sito Dorothy Milne Murdock si \u00e8 laureata al Franklin e Marshall College in discipline Classiche e Civilt\u00e0 Greca. Ha studiato la lingua greca per un anno in Grecia, presso la Scuola americana di studi classici di Atene (ASCSA). \u00c8 morta per tumore al seno a 54 anni, curiosamente proprio nel giorno 25 dicembre (Natale di Ges\u00f9, Mitra e Sol Invictus, di cui trattavano i suoi libri) del 2015, lasciando un figlio, Jason.\nAccoglienza nel mondo scientifico dei suoi studi.\nLe tesi di Acharya S. sono state molto criticate, anche in modo trasversale, sia da apologeti cristiani come Michael R. Licona, Joel McDurmon e James Patrick Holding, come anche dall'ateo Richard Carrier."}
{"id": "3354033", "revid": "38548742", "url": "https://it.wikipedia.org/wiki?curid=3354033", "title": "Chiesa ortodossa di Antiochia", "text": ""}
{"id": "3354035", "revid": "322321", "url": "https://it.wikipedia.org/wiki?curid=3354035", "title": "Krikor Bedros V Kupelian", "text": "Eletto patriarca alla morte del suo predecessore Parsegh Bedros IV Avkadian l'11 maggio 1788, fu confermato dalla Santa Sede e ricevette il pallio il 15 settembre 1788. Durante il suo patriarcato, fu portata a termine la costruzione del seminario patriarcale (1810)."}
{"id": "3354039", "revid": "115751", "url": "https://it.wikipedia.org/wiki?curid=3354039", "title": "D. M. Murdock", "text": ""}
{"id": "3354040", "revid": "486946", "url": "https://it.wikipedia.org/wiki?curid=3354040", "title": "Chiesa ortodossa di Alessandria", "text": ""}
{"id": "3354044", "revid": "125323343", "url": "https://it.wikipedia.org/wiki?curid=3354044", "title": "Luigi Valeriani", "text": "Biografia.\nLuigi Valeriani nasce dal patrizio Domenico e Anna Molinari a Imola nel 1758.\nStudia inizialmente a Ravenna e nel seminario di Faenza dove Domenico Contoli \u2013 maestro di Vincenzo Monti \u2013 gli insegna la lingua latina e l'amore per i classici. \nSi trasferisce poi a Bologna per compiere gli studi universitari laureandosi in \"utroque iure\", cio\u00e8 in diritto civile dello Stato e della Chiesa nel 1782. \nIn quegli anni frequenta assiduamente i circoli pi\u00f9 alla moda come quello di Giuseppe e Marco Antonio Vogli\u00a0\u2013 dove si discuteva animosamente il problema della tassazione dei beni stabili e di un equo catasto e dove frequent\u00f2 Francesco Tognetti, Antonio e Giovanni Aldini \u2013 e quello del fisico e matematico Sebastiano Canterzani, maturando la passione per l'economia e le scienze matematiche. \nRisente, quindi, dell'influenza illuminista del clima riformatore dell'et\u00e0 napoleonica. Con Giovanni Aldini partecip\u00f2 al Consiglio della Repubblica Cisalpina e insieme furono protagonisti del nuovo Piano di Istruzione discusso tra il 1797 e il 1799. \nNel 1801, dopo un lungo soggiorno a Roma, diventa il primo docente di economia pubblica. Sostenitore dell'applicazione delle matematiche all'economia, dell'introduzione del sistema metrico decimale, dell'istruzione come strumento contro il pauperismo, propone nuove forme di intervento economico e sociale. Con il \u201cProtettorato degli Apprendisti\u201d progetta un organismo in grado di aiutare i giovani indigenti a trovare un lavoro in bottega, mentre con la proposta dei \u201cMonti di lavoro\u201d tenta di fornire ai poveri materie prime da lavorare anzich\u00e9 denaro, deplorando cos\u00ec l'imperante ottica assistenziale.\nIl suo testamento del 1828, anno della sua morte avvenuta a Bologna, mette a disposizione del Comune di Bologna i mezzi necessari per istituire una scuola di disegno applicato alle arti, capace di tradurre in pratica la centralit\u00e0 del rapporto tra esperienza e scienza, sostenendo cos\u00ec l'importanza della geometria dell'aritmetica come insegnamenti utili e necessari all'apprendimento di un mestiere.\nI suoi lasciti, assieme a quelli del collega e amico Giovanni Aldini, saranno di stimolo per la creazione a Bologna di una scuola tecnica per la pratica delle arti e dei mestieri meccanici: l'Istituto tecnico industriale Aldini Valeriani. L'istituto stabil\u00ec \nimmediatamente uno stretto legame con il tessuto economico cittadino, attivo ancora oggi: i tecnici che vi si formavano fornivano manodopera specializzata all'industria bolognese e, in molti casi, si trasformarono in piccoli e medi imprenditori.\nUna sezione del Museo del Patrimonio Industriale di Bologna \u00e8 dedicata alle figure di Aldini e di Valeriani."}
{"id": "3354045", "revid": "1784425", "url": "https://it.wikipedia.org/wiki?curid=3354045", "title": "Emiliano Chamorro Vargas", "text": "Dopo aver partecipato al colpo di Stato contro il Presidente Jos\u00e9 Santos Zelaya guidato da Juan Jos\u00e9 Estrada nel 1909, viene nominato presidente dell'Assemblea costituente e leader del partito conservatore.\nNominato ministro consigliere a Washington, nel 1914 negozia il trattato Bryan-Chamorro con gli Stati Uniti in virt\u00f9 del quale il Nicaragua dava l'assenso alla costruzione sul proprio territorio di un canale interoceanico, che per\u00f2 non vide mai la luce.\nTornato in patria nel 1916, viene eletto Presidente concentrando i propri sforzi nel risanamento delle finanze dello Stato nel tentativo di pagare i creditori del Paese. Sconfitto alle elezioni del 1923 da Carlos Jos\u00e9 Sol\u00f3rzano, tre anni dopo guida un golpe contro di lui ma il suo nuovo governo non gode del sostegno statunitense e ben presto \u00e8 dunque costretto a lasciare il potere ad Adolfo D\u00edaz.\nNegli anni successivi Chamorro torn\u00f2 a ricoprire il ruolo di ministro consigliere in molti Stati europei."}
{"id": "3354054", "revid": "38548901", "url": "https://it.wikipedia.org/wiki?curid=3354054", "title": "Chiesa greco ortodossa", "text": ""}
{"id": "3354060", "revid": "38548951", "url": "https://it.wikipedia.org/wiki?curid=3354060", "title": "Patriarcato greco-ortodosso di Antiochia", "text": ""}
{"id": "3354069", "revid": "38549131", "url": "https://it.wikipedia.org/wiki?curid=3354069", "title": "Chiesa ortodossa russa in esilio", "text": ""}
{"id": "3354073", "revid": "767487", "url": "https://it.wikipedia.org/wiki?curid=3354073", "title": "Tino Bonk", "text": "Sino al 1990 gareggiava per la Repubblica Democratica Tedesca\nBiografia.\nPrima di dedicarsi al bob, Bonk ha praticato l'atletica leggera nel lancio del disco e nel getto del peso. Inizi\u00f2 a gareggiare nel bob verso la fine degli anni 80 come frenatore per la nazionale tedesca orientale.\nPrese parte alle Olimpiadi di , terminando al sesto posto nella gara di bob a quattro.\nViene ricordato come vincitore di una medaglia d'argento ai campionati mondiali, ottenuta nel bob a quattro a Sankt Moritz 1990 insieme ai connazionali Harald Czudaj (pilota), Alexander Szelig e Axel Jang; vinse invece il bronzo ad Altenberg 1991. Conquist\u00f2 inoltre il titolo europeo a Sch\u00f6nau am K\u00f6nigssee 1992 e la medaglia d'argento a Winterberg 1989, sempre nel bob a quattro e con Czudaj alla guida degli equipaggi.\nHa altres\u00ec vinto tre titoli nazionali, di cui uno tedesco orientale e due tedeschi."}
{"id": "3354076", "revid": "287451", "url": "https://it.wikipedia.org/wiki?curid=3354076", "title": "Urano Benigni", "text": ""}
{"id": "3354086", "revid": "486946", "url": "https://it.wikipedia.org/wiki?curid=3354086", "title": "Chiesa ortodossa di Alessandria d'Egitto", "text": ""}
{"id": "3354091", "revid": "1123126", "url": "https://it.wikipedia.org/wiki?curid=3354091", "title": "Vescovo di Gerusalemme", "text": ""}
{"id": "3354093", "revid": "38549470", "url": "https://it.wikipedia.org/wiki?curid=3354093", "title": "Chiese autocefale ortodosse", "text": ""}
{"id": "3354094", "revid": "125112584", "url": "https://it.wikipedia.org/wiki?curid=3354094", "title": "Ceferino Gim\u00e9nez Malla", "text": "Biografia.\nNacque nella provincia di Lleida a Benavent de Segri\u00e0 da una famiglia rom. Suo padre era un mercante di bestiame e, inizialmente, Ceferino pratic\u00f2 il commercio; per quaranta anni, visse come nomade. Si spos\u00f2 molto giovane con Teresa Jim\u00e9nez Castro, con una cerimonia zingara; sposer\u00e0 poi sua moglie con rito cattolico nel 1912, quando si trasferir\u00e0 a Barbastro, dove comprer\u00e0 una casa. Dalla loro unione non nacquero figli, ma adottarono una nipote di Teresa, Pepita, che era orfana.\nCeferino non era colto, ma frequentava la chiesa e aveva appreso molto in materia di fede e sulla Bibbia. Insegn\u00f2 molto sia ai bambini rom che a quelli spagnoli, dopo che sua moglie mor\u00ec. Infatti inizi\u00f2 una carriera come catechista, su consiglio di un sacerdote. Don Nicholas Santos de Otto, e andava aiutando i rom pi\u00f9 poveri; inoltre nel 1926, divenne membro del terzo ordine francescano. Assisteva quotidianamente alla messa nella chiesa dei missionari clarettiani ed era opinione comune che in casa sua egli recitasse il Rosario come ringraziamento per un favore ricevuto.\nIl martirio.\nNei primi giorni della guerra civile spagnola, Gim\u00e9nez Malla prov\u00f2 a difendere un giovane sacerdote che cercava di divincolarsi da una torma di miliziani che lo avevano scoperto e che stavano perquisendolo prima dell'arresto. Ceferino non riusc\u00ec a contenersi ed esclam\u00f2:\nDiversi miliziani gli si fecero addosso, lo immobilizzarono e lo perquisirono. Secondo una leggenda rom, quando i soldati chiesero se avesse armi, rispose: \"S\u00ec, ed \u00e8 qui\", mentre mostrava il suo rosario. Trovarono solo un piccolo coltellino. Ma fu sufficiente perch\u00e9 fosse arrestato, ammanettato e condotto nel carcere popolare, dove condivise la cella con altre persone che sarebbero state fucilate con lui: sacerdoti, religiosi o laici cattolici. Eugenio Sopena, un dirigente del comitato rivoluzionario di Barbastro, conosceva \"el Pel\u00e9\" e cerc\u00f2 di salvargli la vita. Gli raccomand\u00f2 che cercasse di nascondere, almeno in carcere, le sue devozioni, di non mostrare il rosario e che \"smettesse con il fanatismo\". Ma Ceferino aveva gi\u00e0 scelto: lo ringrazi\u00f2 per l'interessamento, e gli confesso integralmente la sua fede e la sua volont\u00e0 di essere cristiano fino alla fine.\nI miliziani lo fucilarono insieme ad altre 19 persone, tra le quali padre Filippo di Ges\u00f9 Mun\u00e1rriz Azcona, padre Leonzio P\u00e9rez Ramos e padre Giovanni D\u00edaz Nosti, clarettiani, nelle prime ore del 2 agosto 1936. Prima di morire con il rosario in mano grid\u00f2: \"Viva Cristo Re!\". Il suo corpo fu gettato in una fossa comune e non fu mai ritrovato.\nA lui \u00e8 dedicata, a Roma, una chiesa all'aperto presso il Santuario della Madonna del Divino Amore detta \"Santuario degli Zingari\", una cappella nella basilica di Saint-Nicolas a Nantes e una nel santuario dei Popoli roman\u00ed a Siviglia. Ad Avezzano, in Abruzzo, gli \u00e8 dedicata una piazzetta nel quartiere Via Napoli, caratterizzato dalla presenza rom.\nBeatificazione.\nVenne beatificato il 4 maggio 1997 da papa Giovanni Paolo II, che cos\u00ec lo defin\u00ec nella sua omelia: \u00abil Beato Ceferino Gim\u00e9nez Malla seppe seminare concordia e solidariet\u00e0 fra i suoi, mediando anche nei conflitti che a volte nascono fra \u00abpayos\u00bb e zingari, dimostrando che la carit\u00e0 di Cristo non conosce limiti di razza e di cultura.\u00bb. La sua memoria liturgica \u00e8 il 2 agosto."}
{"id": "3354099", "revid": "38549494", "url": "https://it.wikipedia.org/wiki?curid=3354099", "title": "Cattedrale del Cristo Salvatore", "text": ""}
{"id": "3354102", "revid": "98077", "url": "https://it.wikipedia.org/wiki?curid=3354102", "title": "Despotato", "text": ""}
{"id": "3354104", "revid": "38549524", "url": "https://it.wikipedia.org/wiki?curid=3354104", "title": "Chiesa ortodossa greca di Antiochia", "text": ""}
{"id": "3354114", "revid": "1154737", "url": "https://it.wikipedia.org/wiki?curid=3354114", "title": "Lago di Meugliano", "text": "Il lago di Meugliano \u00e8 un lago morenico dell'Era Glaciale, che si trova a Meugliano, in Valchiusella.\nCaratteristiche.\nIl lago, il cui perimetro misura circa 700 metri, occupa una conca del monte Pianure, a 750 metri sul livello del mare, ha una profondit\u00e0 massima di 11 metri ed appartiene all'anfiteatro morenico di Ivrea. La bassa profondit\u00e0 dell'acqua favorisce il congelamento nella stagione invernale\nIl lago \u00e8 circondato da boschi di conifere (per lo pi\u00f9 larici, abeti rossi e pini silvestri). Nei dintorni vi \u00e8 un consistente gruppo di betulle introdotto negli anni trenta del Novecento, mentre nella parte settentrionale del lago si trova un accenno di giuncheto.\nProtezione della natura.\nIl lago \u00e8 incluso nel sito di interesse comunitario \"Laghi di Meugliano e Alice\" (cod.IT1110034), istituito nell'ambito della Direttiva 92/43/CEE (\"Direttiva Habitat\") e designato anche come \"Zona Speciale di Conservazione\"."}
{"id": "3354119", "revid": "1494169", "url": "https://it.wikipedia.org/wiki?curid=3354119", "title": "Valeriani", "text": ""}
{"id": "3354120", "revid": "1544245", "url": "https://it.wikipedia.org/wiki?curid=3354120", "title": "Anni Sinnem\u00e4ki", "text": "Ministro del lavoro e leader di Lega Verde tra il 2009 e il 2011, \u00e8 stata membro del Parlamento finlandese per quattro legislature, dal 1999 al 2015.\nBiografia.\nNata a Helsinki ha studiato presso l'Universit\u00e0 della capitale finlandese, ottenendo un bachelor of arts in letteratura russa.\nVita privata.\nNel 1990 ha avuto una figlia, Siiri.\n\u00c8 stata sposata con Kerkko Koskinen, frontman degli Ultra Bra, tra il 1996 e il 2001. Ha poi sposato Anton Monti nel 2012, dal quale ha avuto un figlio, Rufus, nato nello stesso anno."}
{"id": "3354121", "revid": "1442080", "url": "https://it.wikipedia.org/wiki?curid=3354121", "title": "Bristol Open 1981 - Singolare", "text": "Il singolare del torneo di tennis Bristol Open 1981, facente parte della categoria Grand Prix, ha avuto come vincitore Mark Edmondson che ha battuto in finale Roscoe Tanner 6-3, 5-7, 6-4."}
{"id": "3354129", "revid": "287204", "url": "https://it.wikipedia.org/wiki?curid=3354129", "title": "ATP Venezia 1981 - Singolare", "text": "Il singolare del torneo di tennis ATP Venezia 1981, facente parte della categoria Grand Prix, ha avuto come vincitore Mario Martinez che ha battuto in finale Paolo Bertolucci 6-4, 6-4."}
{"id": "3354130", "revid": "31886", "url": "https://it.wikipedia.org/wiki?curid=3354130", "title": "Axel Jang", "text": "Sino al 1990 gareggiava per la Repubblica Democratica Tedesca.\nBiografia.\nAttivo negli anni 90 come frenatore per la nazionale tedesca, si distinse nelle categorie giovanili vincendo la medaglia d'oro nel bob a quattro ai campionati mondiali juniores di Cortina d'Ampezzo 1993.\nPrese parte alle Olimpiadi di , terminando al sesto posto nella gara di bob a quattro.\nViene ricordato come vincitore di due medaglie d'argente ai campionati mondiali, ottenute in entrambe le discipline a Sankt Moritz 1990 e con Harald Czudaj a pilotare le slitte; vinse invece il bronzo ad Altenberg 1991. Conquist\u00f2 inoltre il titolo europeo a Sch\u00f6nau am K\u00f6nigssee 1992 nel bob a quattro con Czudaj, Tino Bonk e Alexander Szelig.\nHa altres\u00ec vinto quattro titoli nazionali, di cui uno tedesco orientale e tre tedeschi."}
{"id": "3354134", "revid": "729019", "url": "https://it.wikipedia.org/wiki?curid=3354134", "title": "Torneo di Wimbledon 1981 - Doppio femminile", "text": "Kathy Jordan e Anne Smith erano le detentrici del titolo, ma hanno perso in finale 6\u20133, 7\u20136 (8\u20136) contro Martina Navr\u00e1tilov\u00e1 e Pam Shriver."}
{"id": "3354140", "revid": "729019", "url": "https://it.wikipedia.org/wiki?curid=3354140", "title": "Torneo di Wimbledon 1981 - Doppio misto", "text": "Tracy Austin e John Austin erano i detentori del titolo, ma hanno perso in finale 4\u20136, 7\u20136 (7\u20132), 6\u20133 contro Betty St\u00f6ve e Frew McMillan."}
{"id": "3354141", "revid": "339392", "url": "https://it.wikipedia.org/wiki?curid=3354141", "title": "Haymo di Faversham", "text": ""}
{"id": "3354142", "revid": "1566286", "url": "https://it.wikipedia.org/wiki?curid=3354142", "title": "Jean Poiret", "text": "Biografia.\nFiglio unico di Georges e Anne-Marie Poir\u00e9, visse la sua infanzia a Villejuif. Nel 1973 spos\u00f2 l'attrice Caroline Cellier, da cui ebbe un figlio. Nel 1980 insieme a Francis Veber, \u00c9douard Molinaro e Marcello Danon viene candidato all'Oscar per la migliore sceneggiatura non originale per \"Il vizietto\"."}
{"id": "3354143", "revid": "486946", "url": "https://it.wikipedia.org/wiki?curid=3354143", "title": "Accelerazione radiale", "text": ""}
{"id": "3354144", "revid": "223320", "url": "https://it.wikipedia.org/wiki?curid=3354144", "title": "Bart Simpson vs. the Space Mutants", "text": ""}
{"id": "3354148", "revid": "1442080", "url": "https://it.wikipedia.org/wiki?curid=3354148", "title": "Swiss Open Gstaad 1981 - Singolare", "text": "Il singolare del torneo di tennis Swiss Open Gstaad 1981, facente parte della categoria Grand Prix, ha avuto come vincitore Wojciech Fibak che ha battuto in finale Yannick Noah 6-1, 7-6."}
{"id": "3354149", "revid": "223320", "url": "https://it.wikipedia.org/wiki?curid=3354149", "title": "Dries Van Noten", "text": ""}
{"id": "3354152", "revid": "74801", "url": "https://it.wikipedia.org/wiki?curid=3354152", "title": "Canada's Wonderland", "text": "Canada's Wonderland \u00e8 un parco di divertimento di che si trova a Vaughan, Ontario, Canada, nella Greater Toronto Area. \u00c8 un parco stagionale che rimane aperto da maggio ad ottobre. Il parco fu aperto nel 1981.\nRoller Coaster.\nIn totale Canada's Wonderland ha 16 roller coaster ed \u00e8 il terzo parco insieme a Cedar Point e il Six Flags Magic Mountain con il maggior numero di roller coaster:"}
{"id": "3354153", "revid": "267975", "url": "https://it.wikipedia.org/wiki?curid=3354153", "title": "Krikor Bedros VI Jeranian", "text": "Note biografiche.\nAlla morte di Krikor Bedros V Kupelian, suo predecessore, Krikor Jeranian fu eletto patriarca il 23 giugno 1812 col nome di Pietro VI e consacrato il giorno dopo, festa della nativit\u00e0 di san Giovanni Battista, nella chiesa di Santa Maria Assunta a Bzoummar. Fu confermato dalla Santa Sede e ricevette il pallio l'8 aprile 1815. Giurista, poliglotta ed uomo di cultura, visse uno dei momenti pi\u00f9 difficili ed insieme pi\u00f9 esaltanti per la nazione armena. Durante il suo patriarcato gli armeni dell'impero ottomano, particolarmente quelli che abitavano nel Libano, accusati di sostenere la causa ellenica, furono sottoposti a persecuzioni ed ostilit\u00e0 da parte del governo imperiale, tra il 1828 ed il 1830. In quest'anno, grazie soprattutto all'appoggio delle potenze europee, il governo turco fu costretto a riconoscere legalmente gli armeno-cattolici, che fino ad allora, dal punto di vista civile, dipendevano dal patriarcato armeno-ortodosso di Costantinopoli. Si venne cos\u00ec a costituire, per la Chiesa armeno-cattolica dell'impero, quello che gi\u00e0 esisteva per la Chiesa sorella: ossia l'esistenza di un duplice centro di potere, quello religioso a Bzommar in Libano (dove Krikor Bedros VI Jeranian aveva la sua sede), e quello civile a Costantinopoli, affidato all'arcivescovo armeno-cattolico della capitale imperiale. Questa dicotomia creer\u00e0 non pochi problemi di giurisdizione e di competenze negli anni successivi."}
{"id": "3354159", "revid": "599013", "url": "https://it.wikipedia.org/wiki?curid=3354159", "title": "Rod Woodson", "text": "Woodson disput\u00f2 10 stagioni con i Pittsburgh Steelers e fu un giocatore chiave della vittoria dei Baltimore Ravens nella stagione della vittoria del Super Bowl XXXV. Inoltre gioc\u00f2 per i San Francisco 49ers e gli Oakland Raiders. Ron detiene il record NFL per il maggior numero di intercetti ritornati in touchdown (12) ed \u00e8 stato nominato Difensore dell'anno nel 1993. I suoi 71 intercetti in carriera sono il terzo risultato di tutti i tempi. Nel 2009 \u00e8 stato inserito nella Pro Football Hall of Fame.\nDal suo ritiro nel 2003 al febbraio 2011, Woodson ha lavorato come analista per NFL Network su NFL Total Access e il Thursday Night Football, e come commentatore tecnico per Big Ten Network. Nel 2011 \u00e8 stato l'allenatore dei cornerback degli Oakland Raiders.\nCarriera da giocatore.\nPittsburgh Steelers.\nAl draft NFL 1987 Woodson \u00e8 stato selezionato come 10 scelta assoluta dagli Steelers. Ha debuttato l'8 novembre 1987 contro i Kansas City Chiefs. Con gli Steelers ha giocato tutte le partite sempre partendo da titolare, ottenendo ottimi risultati.\nPurtroppo a fine stagione 1996 avvenne una disputa per il suo aumento contrattuale, prima dell'inizio della nuova stagione venne svincolato e Woodson trov\u00f2 come nuova squadra i San Francisco 49ers.\nSan Francisco 49ers.\n\u00c8 stata solamente una parentesi di un anno dove Ron ha giocato 14 partite tutte da titolare, riuscendo ad intercettare 3 passaggi.\nBaltimore Ravens.\nWoodson coi Ravens riesce a vincere il suo unico Super Bowl nella stagione 2000. A Baltimore rimane per quattro stagioni.\nOakland Raiders.\nGli ultimi due anni della sua carriera li passa con i Raiders. Nella stagione 2002 riesce ad arrivare in finale ma perde il Super Bowl contro i Tampa Bay Buccaneers. Il 27 luglio 2004 dopo aver fallito i test fisici viene svincolato. Woodson decide quindi che \u00e8 arrivato il momento di ritirarsi.\nCarriera da allenatore.\nStagione 2011.\nHa iniziato la sua carriera nella NFL il 14 febbraio 2011 con i Raiders con il ruolo di assistente dell'allenatore capo e allenatore dei cornerback, ruolo ricoperto per una sola stagione."}
{"id": "3354160", "revid": "547034", "url": "https://it.wikipedia.org/wiki?curid=3354160", "title": "Mario Bertoncini", "text": " \nBiografia.\nHa studiato composizione con Goffredo Petrassi, pianoforte con Rodolfo Caporali e musica elettronica con Gottfried Michael Koenig. La carriera di compositore si \u00e8 alternata a quella di pianista, cofondatore di Nuova Consonanza, \u00e8 stato anche presidente dell'associazione romana di musicisti e compositori. Nel 1967 \u00e8 stato chiamato ad insegnare presso il Conservatorio di Pesaro. Artista in residenza presso la German Academic Exchange Service a Berlino, ha creato sculture sonore all'aperto per il Berliner Festwochen. Tra il 1975 e il 1976 ha lavorato presso la facolt\u00e0 di Musica della McGill University di Montr\u00e9al, Canada. Dal 1980 al 2004 ha insegnato presso la Berlin University of the Arts.\nNel 1962 ha vinto il Premio Nicola d'Atri dell'Accademia Nazionale di Santa Cecilia per il suo \"Sei Pezzi per orchestra\", nel 1965 ha vinto il premio internazionale di composizione Gaudeamus International Composers Award e il premio Fondation europe\u00e8nne de la Culture per \"Quodlibet\". Si \u00e8 esibito in tourn\u00e9e con orchestre sinfoniche in Europa, Nord America, Israele e Corea.\nA lato dell'attivit\u00e0 compositiva, costruttiva ed esecutiva, Bertoncini coltiva quella letteraria in varie forme: sul finire del periodo scolastico collabora all'Enciclopedia dello Spettacolo Sansoni in qualit\u00e0 di redattore per il teatro musicale del XVIII secolo e scrive in seguito su commissione della Radiotelevisione Italiana, oltre alla traduzione ritmica di opere scritte originariamente in inglese, francese e tedesco (tra l'altro il \u00abLindberghs Flug\u00bb di Brecht e Kurt Weill), pi\u00f9 di ottanta recensioni di opere liriche appartenenti a diverse epoche.\nA partire dal 1976 dedica parte del proprio tempo alla redazione di saggi in forma dialogica ispirata dal dialogo platonico classico; essi sono originariamente scritti in lingua italiana e, in due casi \u2013 i dialoghi sono a tutt'oggi sedici \u2013 anche inglese. Essi trattano quasi esclusivamente argomenti musicali. Dal 1978 ha inizio anche una insospettata attivit\u00e0 poetica: da allora ad oggi egli ha scritto circa quattrocentocinquanta sonetti in dialetto romanesco, pubblicandone nel '90 una scelta di duecento per la \u00c4olus Verlag di Berlino. Nel 2016 ha collaborato con puntOorg International Research Network alla realizzazione dell'opera La bottega del suono. Mario Bertoncini, Maestri e allievi."}
{"id": "3354170", "revid": "1318658", "url": "https://it.wikipedia.org/wiki?curid=3354170", "title": "Remy de Gourmont", "text": "Biografia.\nRemy de Gourmont era figlio del conte Auguste-Marie de Gourmont e della contessa, nata Mathilde de Montfort. La sua famiglia era originaria del Cotentin, ma un ramo di essa si era stabilito a Parigi nel XVI secolo per fondarvi una casa editrice che pubblic\u00f2 libri e soprattutto numerose stampe e incisioni. \nDal 1866, la famiglia abit\u00f2 il maniero del Mesnil-Villeman, presso Villedieu (Manica). Remy de Gourmont frequent\u00f2 il liceo di Coutances dal 1868 al 1876.\nNel 1876, si stabil\u00ec a Caen, e intraprese studi di diritto. Ottenuto nel 1879 il diploma di baccalaureato in diritto, si trasfer\u00ec a Parigi, dove, nel novembre 1881, ottenne un impiego di addetto alla Biblioth\u00e8que nationale. Cominci\u00f2 a collaborare a periodici cattolici quali \"Le Monde\" e \"Le Contemporain\".\nFra il 1882 e il 1886 pubblic\u00f2 diverse opere di divulgazione storica. Il suo debutto letterario fu il romanzo \"Merlette\" (1886), la cui vicenda \u00e8 ambientata nel paese della sua infanzia, tra Villedieu e Avranches: l'opera fu accolta con indifferenza. In quello stesso anno, de Gourmont scopr\u00ec le nuove ricerche estetiche del suo tempo attraverso la rivista \"La Vogue\" di Gustave Kahn; e conobbe Berthe de Courri\u00e8re, modella ed erede universale dello scultore Auguste Cl\u00e9singer, sul quale ella commission\u00f2 uno studio al giovane autore. I due divennero amanti. Ella gli ispir\u00f2 lettere appassionate, che furono pubblicate postume sotto il titolo \"Lettres \u00e0 Sixtine\" (1921). De Gourmont si stabil\u00ec da lei, al 71 di rue des Saints-P\u00e8res, dove visse fino alla morte, nel 1915. Berthe gli ispir\u00f2 il romanzo \"Sixtine\" (1890).\nIn quegli anni, de Gourmont fece amicizia con Joris-Karl Huysmans, al quale dedic\u00f2 \"Latin mystique\" (1892); e frequent\u00f2 i luned\u00ec di St\u00e9phane Mallarm\u00e9, in rue de Rome. Nel 1889, con Alfred Vallette, Louis Dumur, Ernest Raynaud, Jules Renard, Albert Samain, de Gourmont fond\u00f2 il \"Mercure de France\", al quale collabor\u00f2 per venticinque anni. In un articolo dell'aprile 1891, intitolato \"Il Giocattolo Patriottismo\" (\"Le Joujou Patriotisme\"), sostenne che le profonde affinit\u00e0 artistiche e culturali tra la Francia e la Germania, che avrebbero dovuto portare a un riavvicinamento dei due Paesi, erano contrastate dalle passioni nazionaliste; la tesi e il tono sdegnoso dell'articolo suscitarono una polemica che gli cost\u00f2 la rimozione dalla Biblioth\u00e8que Nationale e gli chiuse le colonne della grande stampa, malgrado gli sforzi del suo difensore Octave Mirbeau, che comunque riusc\u00ec a farlo entrare al \"Journal\".\nDe Gourmont fu colpito da una forma di lupus la cui progressione poteva essere frenata solo con cauterizzazioni estremamente dolorose, che gli deturparono il volto. Rest\u00f2 a lungo chiuso in casa e riprese a uscire solo per recarsi negli uffici del \"Mercure\", e, una volta all'anno, per qualche settimana di vacanze a Coutances.\nPubblic\u00f2, quasi esclusivamente sul \"Mercure de France\", un'opera vasta e abbondante, composta di romanzi, di lavori teatrali, di raccolte di poesie e soprattutto di saggi, che testimoniano una profonda erudizione.\nNel 1910 incontr\u00f2 Natalie Clifford Barney. La passione per lei si espresse nelle \"Lettres \u00e0 l'Amazone\", pubblicate nel 1914. Con lei, de Gourmont fece un piccolo viaggio in Normandia.\nCon la Prima guerra mondiale, i suoi amici partirono per il fronte, e \"Le Mercure\" fu chiuso per un anno, mentre la sua malattia, l'atassia locomotoria, peggiorava. Pubblic\u00f2 ancora qualche articolo su \"La France\" e \"La D\u00e9p\u00eache de Toulouse\".\n\"Testimonianza contemporanea.\"\nMor\u00ec per una congestione cerebrale il 27 settembre 1915 e fu tumulato nel cimitero di P\u00e8re-Lachaise nel sepolcro di Cl\u00e9singer.\nBerthe de Courri\u00e8re eredit\u00f2 tutti i manoscritti e la biblioteca dello scrittore, che il fratello di lui, Jean de Gourmont, ricevette quando lei mor\u00ec, meno di un anno pi\u00f9 tardi. Jean si dedic\u00f2, per quasi dieci anni, a pubblicare numerosi inediti del fratello.\nL'opera.\n\u00c8 considerato come un \"dissociatore\" di idee. L'essenziale della sua opera \u00e8 consacrato a questo esercizio cerebrale. L'idea in partenza \u00e8 necessariamente vera, solo l'idea amalgamata \u00e8 discutibile. \u00c8 allora necessario un lavoro di dissociazione per liberare la verit\u00e0 dalla sua parte inquinata, per ritrovare l'\"idea pura\" e renderla di conseguenza inattaccabile.\nEra anche un critico letterario. E in quanto tale, ammirava Balzac pur disapprovando il suo lavoro forsennato e la sua produzione enorme. Cose che pertanto ammirava in Paul Adam : "}
{"id": "3354171", "revid": "486946", "url": "https://it.wikipedia.org/wiki?curid=3354171", "title": "Comunit\u00e0 Montana Valchiusella", "text": ""}
{"id": "3354182", "revid": "1442080", "url": "https://it.wikipedia.org/wiki?curid=3354182", "title": "Hall of Fame Tennis Championships 1981 - Singolare", "text": "Il singolare del torneo di tennis Hall of Fame Tennis Championships 1981, facente parte della categoria Grand Prix, ha avuto come vincitore Johan Kriek che ha battuto in finale Hank Pfister 3-6, 6-3, 7-5."}
{"id": "3354183", "revid": "834", "url": "https://it.wikipedia.org/wiki?curid=3354183", "title": "Pardon (processione)", "text": ""}
{"id": "3354189", "revid": "15756", "url": "https://it.wikipedia.org/wiki?curid=3354189", "title": "Park Kul'tury", "text": ""}
{"id": "3354190", "revid": "1305772", "url": "https://it.wikipedia.org/wiki?curid=3354190", "title": "Paternostro", "text": ""}
{"id": "3354192", "revid": "767487", "url": "https://it.wikipedia.org/wiki?curid=3354192", "title": "Homme au bain", "text": "Homme au bain \u00e8 un film del 2010 diretto da Christophe Honor\u00e9.\nIl lungometraggio \u00e8 stato ufficialmente presentato nel mese di agosto, in concorso, al Festival del film Locarno del 2010. Successivamente nello stesso anno ha partecipato al Hamburg Film Festival, il 2 ottobre; al Mix Brasil, l'11 novembre; e al Torino Film Festival il 1\u00ba dicembre.\nIl titolo della pellicola trae origine da \"Uomo al bagno\", l'opera pittorica di Gustave Caillebotte del 1884, oggi conservata alla National Gallery di Londra.\nTrama.\nEmmanuel \u00e8 un truffatore gay che vive con il suo amante, il regista Omar fuori Parigi. Dopo una lite tra i due, Emmanuel rimane senza cuore per difendersi, mentre Omar si dirige a Manhattan. Il film segue separatamente i due uomini, scoprendo come il loro dolore spezzato lascia il posto a nuove prospettive e accettazione dolorosa."}
{"id": "3354193", "revid": "827882", "url": "https://it.wikipedia.org/wiki?curid=3354193", "title": "Patrioti", "text": ""}
{"id": "3354194", "revid": "107823713", "url": "https://it.wikipedia.org/wiki?curid=3354194", "title": "Micaela Reis", "text": " In seguito ha rappresentato l'Angola al concorso internazionale Miss Universo 2007, svoltosi il 28 maggio 2007 a Citt\u00e0 del Messico, dove si \u00e8 classificata al settimo posto.\nIl 1\u00ba dicembre dello stesso anno ha rappresentato l'Angola anche a Miss Mondo 2007, concorso tenutosi a Sanya, in Cina. In quell'occasione ha vinto il titolo di Miss World Continental Queen of Africa e si \u00e8 piazzata al secondo posto, dietro soltanto alla vincitrice, la cinese Zhang Zilin. Il secondo posto della Reis rappresenta al 2011 il miglior piazzamento dell'Angola nella storia di Miss Mondo, ed in generale dei concorsi di bellezza internazionali."}
{"id": "3354195", "revid": "1442080", "url": "https://it.wikipedia.org/wiki?curid=3354195", "title": "Mercedes Cup 1981 - Singolare", "text": "Il singolare del torneo di tennis Mercedes Cup 1981, facente parte della categoria Grand Prix, ha avuto come vincitore Bj\u00f6rn Borg che ha battuto in finale Ivan Lendl 1-6, 7-6, 6-2."}
{"id": "3354196", "revid": "88740", "url": "https://it.wikipedia.org/wiki?curid=3354196", "title": "Patty", "text": ""}
{"id": "3354200", "revid": "322321", "url": "https://it.wikipedia.org/wiki?curid=3354200", "title": "Hagop Bedros VII Holassian", "text": "Eletto patriarca alla morte del suo predecessore Krikor Bedros VI Jeranian nel 1841, fu confermato dalla Santa Sede e ricevette il pallio il 27 gennaio 1842. Gi\u00e0 vicario patriarcale, fu scelto per governare il patriarcato quando ormai era molto anziano ed ammalato. Il suo patriarcato dur\u00f2 solo due anni."}
{"id": "3354203", "revid": "486946", "url": "https://it.wikipedia.org/wiki?curid=3354203", "title": "Paul L. Wolfe", "text": ""}
{"id": "3354204", "revid": "1305772", "url": "https://it.wikipedia.org/wiki?curid=3354204", "title": "Paul Makler", "text": ""}
{"id": "3354205", "revid": "1305772", "url": "https://it.wikipedia.org/wiki?curid=3354205", "title": "Pedro Hern\u00e1ndez", "text": ""}
{"id": "3354209", "revid": "287204", "url": "https://it.wikipedia.org/wiki?curid=3354209", "title": "Pedro Hernandez", "text": ""}
{"id": "3354214", "revid": "1543377", "url": "https://it.wikipedia.org/wiki?curid=3354214", "title": "Cybercondria", "text": "Cybercondria \u00e8 un neologismo, derivato dall'unione delle parole cyber ed ipocondria, che si riferisce alle infondate preoccupazioni di un paziente, derivanti da ricerche su internet, verso sintomatologie comuni.\nLa cybercondria \u00e8 una preoccupazione crescente tra gli operatori sanitari, in quanto i pazienti possono ora ricercare qualsiasi malattia e tutti i sintomi ad essa associabili consultando la rete internet. Questo pu\u00f2 portare il paziente a manifestare uno stato di ansia medica e ad ostacolare la diagnosi del medico esagerando, riducendo o eliminando un insieme di sintomi a sostegno della propria auto-diagnosi."}
{"id": "3354219", "revid": "834", "url": "https://it.wikipedia.org/wiki?curid=3354219", "title": "Pensiero Magico", "text": ""}
{"id": "3354221", "revid": "1543377", "url": "https://it.wikipedia.org/wiki?curid=3354221", "title": "Natalie Griffith", "text": " In quell'occasione la Griffith ha vinto il titolo di Miss Mondo Talent che le ha permesso di accedere automaticamente alle semifinali. Alla fine Natalie Griffith si \u00e8 classificata fra le prime quindici finaliste, il che rappresenta il miglior piazzamento di Barbados nella storia di Miss Mondo, a pari merito con il medesimo piazzamento di Linda Field nel 1974."}
{"id": "3354224", "revid": "834", "url": "https://it.wikipedia.org/wiki?curid=3354224", "title": "Magical Thinking", "text": ""}
{"id": "3354226", "revid": "834", "url": "https://it.wikipedia.org/wiki?curid=3354226", "title": "Cunnilingusville", "text": ""}
{"id": "3354228", "revid": "729019", "url": "https://it.wikipedia.org/wiki?curid=3354228", "title": "Peppo", "text": ""}
{"id": "3354229", "revid": "1305772", "url": "https://it.wikipedia.org/wiki?curid=3354229", "title": "Per Sundberg", "text": ""}
{"id": "3354230", "revid": "1906976", "url": "https://it.wikipedia.org/wiki?curid=3354230", "title": "Cappella di San Biagio (Verona)", "text": "La cappella di San Biagio, situata all'interno della chiesa di San Nazaro e Celso a Verona, fu costruita per volont\u00e0 della confraternita di San Biagio a partire del 1488 per custodire le reliquie del santo omonimo, vescovo di Sebaste in Armenia, giunte qui nel 1174 a seguito di un barone tedesco. La cappella fu progettata dall'architetto Beltrame Iarola coadiuvato da Giovanni Maria Falconetto, con quest'ultimo che si occup\u00f2 anche di gran parte della decorazione pittorica. La solenne traslazione delle reliquie avvenne in occasione della Pasqua del 1508 ma la consacrazione della cappella si tenne pi\u00f9 tardi, il 31 gennaio 1529, in una cerimonia presieduta da Gian Pietro Carafa, futuro papa Paolo IV.\nTutte le pareti della cappella sono affrescate da alcuni tra i pi\u00f9 importanti pittori veronesi del Cinquecento, tra i quali, oltre a Falconetto, vi furono Bartolomeo Montagna, Paolo Morando (detto il Cavazzola), Domenico Morone e Girolamo dai Libri. Nell'abside poligonale \u00e8 ospitata una pala d'altare di Francesco Bonsignori e un pregevole altare sopraelevato con l'arca dei Santissimi Biagio e Giuliana, opera di Bernardino Panteo.\nStoria.\nIl 3 dicembre 1174 venne ospitato presso l'ospedale del monastero un barone tedesco di nome Bonifacio, facente parte del seguito dell'imperatore Federico Barbarossa in quella che passer\u00e0 alla storia come la terza crociata. Bonifacio mor\u00ec poco dopo, ma prima di spirare decise di fare omaggio all'abate che lo aveva assistito, padre Adriano, dei corpi dei martiri San Biagio e Santa Giuliana che aveva trafugato in Terrasanta. I monaci decisero di conservare provvisoriamente le preziose reliquie sotto l'altare maggiore. Solo nel XV secolo si decise di realizzare la cappella, in modo da trovare un luogo pi\u00f9 adatto a contenere le reliquie dei Santi in possesso del monastero. Il cantiere inizi\u00f2 il 7 marzo 1488 con la posa della prima pietra da parte dell'abate Germano da Piacenza. L'anno successivo, rilevata l'esigenza di un maggior controllo sui lavori, venne costituita la \"Compagnia di San Biagio\", una congregazione sorta allo scopo, a cui venne affidato l'incarico di finanziare la fabbrica, di amministrare i lasciti e curare le funzioni liturgiche; contemporaneamente si dette l'incarico di sovraintendere ai lavori a Beltrame Iarola, conosciuto anche come Beltramo Valsolda poich\u00e9 originario della Valsolda.\nGli storici dell'arte tendono a giudicare positivamente il lavoro di Beltrame, ritenendo che egli riusc\u00ec a conferire \u00aballa cappella organicit\u00e0, omogeneit\u00e0 e dignit\u00e0 monumentale\u00bb. Tuttavia si deve rilevare che nel progetto dell'opera venne affiancato dal giovane pittore Giovanni Maria Falconetto, formatosi da poco durante un lungo soggiorno a Roma, al quale i pi\u00f9 riconoscono la vera paternit\u00e0 dell'opera relegando Beltrame al ruolo, comunque non marginale, di esecutore e direttore del cantiere. In ogni caso, il progetto di base dell'architetto comasco prevedeva un corpo cubico chiuso superiormente da una grande cupola e l'inserimento di un corpo absidale ancora di gusto gotico. Vennero progettate anche due edicole sepolcrali poste sui fianchi di destra e sinistra, vendute poi ad alcuni finanziatori dell'opera: rispettivamente ad Antonio del Gaio per 50 ducati e a Zuan Antonio Britti per 30. Anche la confraternita di San Biagio ottenne l'apertura di quattro sepolcri, uguali e posti nel pavimento, a fine di ospitare i resti mortali dei propri confratelli.\nBeltrame, inoltre, si occup\u00f2 di ingaggiare artisti che eseguissero le varie opere di decorazione della cappella in costruzione. Allo scultore Bernardino Panteo venne affidata la realizzazione dell'altare in cui, successivamente, sarebbero state traslate le reliquie, a Bartolomeo Montagna and\u00f2 l'incarico di dipingere quattro scene della vita di San Biagio, mentre a Gian Maria Falconetto e Francesco Morone vennero designati quali esecutori degli affreschi della cappella.\nLa prima funzione religiosa nella nuova cappella si tenne il 30 luglio del 1491 mentre la solenne traslazione della reliquia del santo avvenne in occasione della Pasqua del 1508. Tuttavia i lavori non erano ancora finiti ma si protrassero per altri venti anni, giungendo a conclusione solo nel 1528. Infine, il 31 gennaio 1529, Gian Pietro Carafa, il futuro papa Paolo IV, pot\u00e9 consacrare la cappella; a quel tempo l'abate del monastero attiguo era Giovanmaria da Reggio. Negli anni successivi si ultimarono i lavori di pavimentazione, eseguiti da maestranze alle dipendenze di Pietro e Gabriele Caliari, rispettivamente nonno e padre del celebre pittore Paolo Veronese.\nDescrizione.\nPer accedere alla cappella di San Biagio si attraversa un arco largo 7,60 metri e alto 8,53 che si apre in fondo al braccio sinistro del transetto dalla chiesa dei Santi Nazaro e Celso. In sostanza, la sua architettura si compone di tre volumi sovrapposti: il primo livello \u00e8 formato da un cubo, il secondo da un tamburo ottagonale e il terzo da una cupola.\nLa base, dunque, \u00e8 a pianta quadrata con lati di 8,20 metri i cui muri, alti 8,25 metri, sono realizzati in mattoni pieni di laterizio con uno spessore di 0,65 metri. Sul fianco sinistro si apre con modesta profondit\u00e0 la cappella Britti mentre dalla parte opposta, di dimensioni pi\u00f9 ragguardevoli, la cappella Gaio; in fondo si apre invece l'abside, le cui murature, sempre in cotto, sono leggermente pi\u00f9 spesse raggiungendo gli 0,83 metri. La copertura dell'abside \u00e8 a volta con sette spicchi divisi da ragguardevoli costoloni di gusto gotico.\nIl tamburo ottagonale successivo \u00e8 alto 5,30 metri e in esso si aprono quattro grandi finestre circolari poste in corrispondenza dell'estensione dei pennacchi che sostengono il tamburo stesso. Infine, la cupola soprastante, la cui imposta si trova a 16,40 metri dal piano terra, raggiunge la ragguardevole altezza di 20,70 metri mentre il suo diametro alla base misura 8,25 metri.\nTutte le superfici interne della cappella risultano interamente ricoperte da affreschi realizzati da diversi pittori che ritrassero, inserite in motivi geometrici, figure di santi, profeti, angeli e rappresentazioni allegoriche.\nCiclo pittorico.\nCome anticipato, affreschi di diversi autori ricoprono totalmente le pareti della cappella, non lasciando libera nessuna porzione. Ogni parte della decorazione fu realizzata con successivi completamenti: a tempera di calce, a tecnica organica e tecniche miste; stesura di pastiglie in cera dorata per i profili dei manti e pastigliette rotonde a fingere cieli d'oro, il tutto sul supporto di cartone inciso con ripasso a spolvero e disegno a pennello fine.\nLa facciata esterna dell'arco trionfale di ingresso nella cappella \u00e8 interamente occupata dalla raffigurazione di elementi decorativi, mentre all'interno Cavazzola dipinse, nel 1514, una \"Annunciazione\" e ai lati \"San Biagio\" e \"San Zeno\" all'interno di riquadri.\nIl pittore Gian Maria Falconetto, coadiuvato da alcuni suoi allievi, \u00e8 invece l'autore di gran parte dei dipinti che ornano le superfici del corpo cubico, del tamburo e della cupola, a cui lavor\u00f2 tra il 1497 e il 1499. Il giovane frescante veronese prese certamente ispirazione dalle sue competenze di architetto, dato che il suo lavoro \u00e8 caratterizzato dalla raffigurazione di numerosi elementi architettonici, come cornici, nicchie, cartigli, paraste e archi, che utilizz\u00f2 abbondantemente per dividere geometricamente lo spazio entro cui inserire figure di santi, profeti e allegorie.\nNel lato destro della cappella egli raffigur\u00f2 superiormente, rispettivamente a destra e a sinistra, un \"San Pietro\" e un \"Sant'Antonio Abate\" collocati all'interno di nicchie e tra di essi al centro, tre putti musicisti, mentre lateralmente vi sono due angeli. Inferiormente e intorno all'accesso della cappellina laterale di destra (detta cappella Gaio) sono invece raffigurati un \"San Rocco\" a sinistra e un \"San Sebastiano\" a destra. Della decorazione del lato sinistro, invece, si occuparono prevalentemente allievi della bottega del Falconetto; tra le varie rappresentazioni che si possono citare vi sono quelle di \"San Biagio\", di \"San Domenico\", di \"Papa Callisto I\", di \"San Pietro\" e di \"San Paolo\".\nIl tamburo della cupola soprastante la base \u00e8 impostato da 4 pennacchi in cui il Falconetto raffigur\u00f2 i quattro evangelisti. A sua volta, il tamburo, \u00e8 diviso in quattro settori in ognuno dei quali vi \u00e8 la figura di tre apostoli o santi; partendo dal settore sopra l'arco trionfale di ingresso e procedendo verso destra, si incontrano: \"San Mattia\", \"San Pietro\", \"Sant'Andrea della Croce\", \"San Tommaso apostolo\", \"San Giovanni\", \"San Giovanni Nepomuceno\", \"San Matteo\", \"San Simone\", \"San Adeodato\", \"San Giacomo\", \"San Filippo\" e \"San Bartolomeo\". Infine, sulla cupola, trovano spazio figure di profeti con angeli volteggianti e, sul cupolino, un \"Padre Eterno in atto benedicente\".\nCappellina laterale destra (detta \"Gaio\").\nSul lato destro \u00e8 aperta una piccola cappella dedicata alla Beate Vergine e a San Pio X, risultato di un ampliamento di una precedente \"cappellina Gaio\" e ora conosciuta anche come \"Cappella del Beato Zefirino Agostino\", parroco della chiesa tra il 1854 e il 1896. Architettonicamente piuttosto semplice, presenta una volte a botte e ai lati quattro cornici ricavate nelle pareti che ospitano dipinti attribuiti al pittore Jacopo Palma il Giovane in cui ha raffigurato scene dell'infanzia di Cristo e pi\u00f9 precisamente la \"Nativit\u00e0\", la \"Circoncisione\", e la \"Presentazione al tempio\"; nella quarta cornice doveva trovarsi una \"Visita dei Magi\" ma \u00e8 andata persa. Al posto di quest'ultima, davanti alla \"Nativit\u00e0\", vi \u00e8 stata collocata una pala d'altare firmata Simone Brentana e datata 1703, in cui l'autore ha rappresentato una \"Madonna in gloria con un santo devoto\".\nCappellina laterale sinistra (detta \"Britti\").\nSul fianco sinistro della cappella si apre una piccola nicchia, conosciuta anche con il nome di \"Cappellina Britti\"; alla decorazione di questa parteciparono molti allievi del Falconetto, tra cui Mastro Zuan Giacomo a cui venne affidata la realizzazione dell'affresco \"Adorazione dei Magi\" per il catino absidale, mentre Domenico Morone \u00e8 l'autore di parte degli affreschi della piccola cupola. Il trittico, datato 1517 e firmato Girolamo Mocetto, rappresenta invece una \"Madonna con il Bambino, san Benedetto e santa Giustina\" e nella sua predella il ritratto, le iniziali e l'arma gentilizia di Gianfrancesco Renier, scomparso nel 1517 e probabile finanziatore della fabbrica della cappella. Appoggiata al pavimento \u00e8 collocata un'arca funeraria del XVII secolo realizzata in tufo.\nAbside.\nLa cappella termina in un'abside poligonale composta da sette lati su due dei quali si apre una monofora trilobata; vi si accede attraverso due gradini. Il catino prosegue l'impostazione delle pareti grazie alla sua suddivisione in sette spicchi divisi da una cordonatura. Come del resto tutta la cappella, anche l'abside \u00e8 interamente affrescata. In basso, quattro facce del poligono accolgono altrettanti dipinti facenti parte di un ciclo pittorico, opera di Bartolomeo Cincani (detto Montagna) in cui ha rappresentato \"Scene della vita di San Biagio\" e pi\u00f9 precisamente, da destra a sinistra, \"Benedizione degli animali\", \"Arresto\", \"Tortura\", \"Decapitazione\". In questi dipinti, realizzati tra il 1504 e il 1507, l'autore ha dato prova delle sue attinenze con la scuola veronese di pittura senza per\u00f2 rinnegare il suo accostamento all'arte di Antonello da Messina, che fu per lui fonte d'ispirazione (si nota in particolare le somiglianze con il \"San Sebastiano\" della \"Gem\u00e4ldegalerie Alte Meister\" di Dresda).\nIl ciclo \u00e8 sormontato da un frego dipinto con decorazioni e arabeschi e sopra ancora quattro cartigli con le seguenti iscrizioni, a partire da sinistra: \u00abPOENAR SOCIUS PUER TENELLUS\u00bb, \u00abALTER TU SOCIUS PUER MISELLE\u00bb, \u00abERECTUS GRADITUR BLASIUS PER UNDAS\u00bb e \u00abIMMITE BLASIUS FUGIT TYRANNU\u00bb. Infine, tutti i setti spicchi del catino dell'abside sono affrescati, inferiormente con \"Figure di sette Santi\", opera attribuita a Domenico Morone, superiormente con triangoli decorati.\nAl centro dell'abside \u00e8 posta la pala d'altare di Francesco Bonsignori, il quale volle rappresentare \"Madonna in gloria e i santissimi Giuliana, Sebastiano e Biagio\", che gli venne commissionata il 20 luglio 1514; raggiunse, tuttavia, Verona solo cinque anni pi\u00f9 tardi e dopo la morte dell'autore. Il dipinto \u00e8 collocato in una pregevole cornice risalente al 1526 realizzata da tale \u00abPiero intagiador che sta sul corso\u00bb, successivamente dorata e brunita da Girolamo e Callisto dai Libri. Girolamo \u00e8 anche l'autore della relativa predella in cui rappresent\u00f2, senza una vera e propria soluzione di continuit\u00e0, un \"miracolo di San Biagio\", un \"martirio di San Sebastiano\" e una \"decapitazione di San Giuliana\". L'altare a gradini, che contiene dal 1508 le reliquie di San Biagio e Santa Giustina, \u00e8 opera di Bernardino Panteo."}
{"id": "3354246", "revid": "287204", "url": "https://it.wikipedia.org/wiki?curid=3354246", "title": "Caterina Tom\u00e1s", "text": "Nata sull'isola di Maiorca da una famiglia di modeste condizioni, all'et\u00e0 di vent'anni abbracci\u00f2 la vita religiosa nel monastero delle canonichesse lateranensi di Palma. Si distinse per le doti mistiche.\nPopolarmente chiamata \"Rina\" al calendario gregoriano \u00e8 passata come \"Santa Rina\".\nLa sua memoria liturgica ricorre il 5 aprile."}
{"id": "3354249", "revid": "1543377", "url": "https://it.wikipedia.org/wiki?curid=3354249", "title": "Corrado da Parzham", "text": "Biografia.\nFiglio di contadini bavaresi, in giovent\u00f9 lavor\u00f2 come bracciante agricolo e nel 1849 entr\u00f2 come fratello laico nei cappuccini del convento di Sant'Anna ad Alt\u00f6tting. Si distinse per lo spirito di carit\u00e0 e mor\u00ec in fama di santit\u00e0, tanto che fu beatificato il 30 giugno 1930 da papa Pio XI e proclamato santo il 20 maggio 1934 dal medesimo pontefice. Le sue reliquie sono conservate nel convento ove visse ed oper\u00f2.\nLa sua memoria liturgica ricorre il 21 aprile."}
{"id": "3354252", "revid": "6923", "url": "https://it.wikipedia.org/wiki?curid=3354252", "title": "Nicola Taveli\u0107", "text": "Biografia.\nEntrato giovanissimo nell'ordine francescano, dopo l'ordinazione presbiterale fu inviato in Bosnia, insieme al francese padre Deodato Aribert da Ruticinio. L\u00e0 svolse attivit\u00e0 di predicazione per circa 12 anni, per riportare alla retta fede quanti avevano accolto l'eresia bogomila, che in quella regione si era profondamente radicata.\nNel 1384, insieme al francese padre Deodato, fu inviato alla Custodia di Terra Santa, dove venne assegnato al convento di Mont Sion a Gerusalemme. L\u00ec incontrarono gli altri due futuri compagni di martirio, padre Stefano da Cuneo e padre Pietro da Narbona, francese. Anche l\u00e0 l'attivit\u00e0 fu principalmente la predicazione. Essendo per\u00f2 l'ambiente musulmano scarsamente ricettivo alle loro parole, i quattro, con l'aiuto di due teologi, compilarono una memoria di contenuto storico e teologico tesa, secondo lo stile polemico-controversistico dell'epoca, a confutare gli elementi della fede islamica e favore di quella cristiana.\nL\u201911 novembre 1391, la esposero davanti al Cad\u00ec di Gerusalemme, alla presenza di molti altri musulmani. Essi ascoltarono attentamente, ma alla fine invitarono formalmente i quattro frati a ritirare quanto avevano proclamato. Al rifiuto dei frati segu\u00ec la condanna a morte, che essi attesero in carcere per tre giorni, vittime di molte angherie.\nIl 14 novembre furono condotti sulla piazza dell'esecuzione, prima della quale fu di nuovo loro chiesto di ritrattare le dichiarazioni contro l\u2019Islam. Davanti al nuovo diniego si procedette con l'uccisione, seguita dallo squartamento, incenerimento e dispersione dei resti, per evitare qualunque forma di onore da parte dei cristiani. La scena fu descritta minuziosamente in una relazione del Custode di Terra Santa, padre Geraldo Calveti (G\u00e9rard Chalvet), gi\u00e0 due mesi dopo la loro morte.\nCulto e canonizzazione.\nAll'interno dell\u2019ordine francescano il culto inizi\u00f2 nel XV secolo. Nel 1889 Papa Leone XIII conferm\u00f2 il culto del solo Nicola Taveli\u0107, esponente principale del gruppo, il quale ottenne grande venerazione nelle sue terre d'origine, quelle che poi formarono il primo regno jugoslavo.\nPapa Paolo VI conferm\u00f2 il culto anche per gli altri tre martiri francescani nel 1966, fissandone la ricorrenza al 17 novembre. Il Martirologio Francescano conserv\u00f2 per\u00f2 la data della loro morte, il 14 novembre.\nLo stesso papa Paolo VI li canonizz\u00f2 il 21 giugno del 1970. La data della celebrazione liturgica fu portata per tutti al 14 novembre, e nel Martirologio Romano figurano alla stessa data.\nNicola fu il primo santo canonizzato della Croazia. I quattro insieme sono i pi\u00f9 antichi martiri della Custodia di Terra Santa.\nChiese dedicate.\nMolte chiese dedicate a san Nicola Taveli\u0107 si trovano in Croazia. Alcune sono a Banjevci, Cerovac, Lissane, Percovich, Spalato, Vignani, Zagabria, Fiume and \u017dupanja. All'estero se ne trovano a Hurlingham in Argentina, Montr\u00e9al e Winnipeg in Canada, Melbourne e Sydney in Australia e Tomislavgrad in Bosnia-Herzegovina."}
{"id": "3354255", "revid": "2145227", "url": "https://it.wikipedia.org/wiki?curid=3354255", "title": "Giovanni Mac\u00edas", "text": "Biografia.\nNacque a Ribera del Fresno, nella regione spagnola dell'Estremadura, il 2 marzo 1585. Rimasto orfano, visse presso gli zii dedicandosi alla pastorizia. Nel 1619 part\u00ec per il Per\u00f9 e a Lima entr\u00f2 come frate coadiutore tra i domenicani del convento di Santa Maria Maddalena, prendendo i voti il 23 gennaio 1623. \nPur svolgendo le mansioni di portinaio, esercit\u00f2 al meglio il carisma della carit\u00e0, creando ospedali e orfanotrofi a Quito, Bogot\u00e0 e Cusco, seguendo l'esempio del confratello e amico Martino de Porres. Entrambi ricevettero doni mistici e furono beatificati nel 1837 da papa Gregorio XVI.\nMor\u00ec il 16 settembre 1645 e le sue spoglie si trovano nella basilica del Santo Rosario di Lima, insieme a quelle di san Martino de Porres e di santa Rosa da Lima.\nCanonizzato da papa Paolo VI il 28 settembre 1975 (grazie al riconoscimento del miracolo del riso di Olivenza), viene ricordato il 16 settembre, mentre l'Ordine Domenicano e la citt\u00e0 di Lima lo ricordano il 18 settembre."}
{"id": "3354257", "revid": "599013", "url": "https://it.wikipedia.org/wiki?curid=3354257", "title": "John Flett", "text": "Biografia.\nFlett ebbe le prime esperienze di club presso l'universit\u00e0 del Nuovo Galles del Sud, nella cui squadra di rugby milit\u00f2; successivamente pass\u00f2 al Randwick e, nel 1990, fu chiamato a rappresentare il suo Stato.\nSempre nel 1990 esord\u00ec in Nazionale australiana, nel corso di un \"test match\" a Brisbane contro gli ; fu in campo anche per la Bledisloe Cup di quella stagione contro la e, un anno pi\u00f9 tardi, fu convocato nella selezione che prese parte alla nel Regno Unito: Flett fu in campo in un solo incontro, in fase eliminatoria, nel corso del torneo che vide l' laurearsi campione del mondo.\nTale incontro fu anche il quarto e ultimo della carriera internazionale di Flett che, dopo il ritiro, si dedic\u00f2 all'insegnamento e all'allenamento."}
{"id": "3354258", "revid": "61051", "url": "https://it.wikipedia.org/wiki?curid=3354258", "title": "Campionato italiano di Formula 3 1984", "text": "Il Campionato italiano di Formula 3 1984 fu corso su 12 gran premi e fu il ventesimo della serie. Fu vinto da Alessandro Santin della scuderia Coloni sulle Ralt RT3/83-Alfa Romeo e RT3/84-Alfa Romeo."}
{"id": "3354261", "revid": "767487", "url": "https://it.wikipedia.org/wiki?curid=3354261", "title": "Otoshiana", "text": "Otoshiana (\"\u304a\u3068\u3057\u7a74 Otoshiana\", letteralmente \"Il tranello\") \u00e8 un film del 1962 diretto da Hiroshi Teshigahara e scritto dallo scrittore e drammaturgo K\u014db\u014d Abe. La pellicola, come molte altre del regista, \u00e8 caratterizzata da una forte componente surreale che rende particolare la vicenda narrata.\nLa pellicola segn\u00f2 una collaborazione, conclusasi sul finire di quello stesso decennio, tra il regista ed Abe. Insieme, infatti, realizzeranno altri tre film (\"La donna di sabbia\", \"The Face of Another\" e \"The Man Without a Map\") che, a dispetto di \"Otoshiana\" (girato su un soggetto originale dello stesso Abe), saranno tutte trasposizioni di suoi romanzi.\nFu presentato nella Settimana internazionale della critica al 16\u00ba Festival di Cannes.\nTrama.\nUn minatore, spinto dal guadagno promesso, accetta di andare a lavorare in uno dei due pozzi di un desertico villaggio del Ky\u016bsh\u016b, ma una volta arrivato sul luogo, scopre qualcosa che non va: il posto \u00e8 disabitato, l'unica persona che vi risiede \u00e8 una venditrice di dolci. Convinto di essere stato ingannato, decide di tornarsene in citt\u00e0, ma lungo la strada, un misterioso uomo vestito di bianco lo insegue per poi colpirlo con diverse coltellate. Il minatore muore, ma la sua anima continua a vivere, invisibile agli umani e scopre che il villaggio, solo apparentemente deserto, \u00e8 abitato dalle anime di altri morti. La venditrice, testimone dell'omicidio, viene pagata per il suo silenzio dall'assassino e le vengono date istruzioni su chi deve far ricadere la colpa. Dopo poche ore, giungono sul posto polizia e giornalisti e viene notato come il cadavere del minatore sia fisicamente identico ad Otsuka, proprietario di uno dei due pozzi. Otsuka, avvertito dell'accaduto, si reca al villaggio; nel frattempo, la testimone fornisce alla polizia il falso identikit dell'omicida; la descrizione corrisponde con Toyama, capo dell'altro pozzo che decide di fuggire per evitare la cattura e si reca anche lui al villaggio. Otsuka e Toyama si ritrovano cos\u00ec faccia a faccia, uno davanti all'altro, nella capanna della testimone, appena uccisa anche lei dall'uomo in bianco; i due cominciano a litigare e si uccidono a vicenda. Da lontano, il vero assassino, assiste soddisfatto alla loro morte; la sua missione ha avuto esito positivo, il tutto sotto gli occhi delle anime del minatore e della donna, vittime di questo diabolico piano ed incapaci di intervenire.\nProduzione.\nIl film \u00e8 stato girato nel Ky\u016bsh\u016b ed \u00e8 stato integrato con alcune scene reali di frane nelle miniere che affliggevano realmente quell'area; nella stessa zona, il regista Sh\u014dhei Imamura aveva girato, 3 anni prima, Nianchan.\nSi narra di come Teshigahara, spesso in contrasto con la troupe, abbia licenziato due assistenti di regia perch\u00e9 si rifiutavano in includere nel film la scena in cui il poliziotto stuprava la venditrice di dolci."}
{"id": "3354266", "revid": "1305772", "url": "https://it.wikipedia.org/wiki?curid=3354266", "title": "Peter Shilton's Handball Maradona", "text": "Peter Shilton's Handball Maradona, chiamato anche Peter Shilton's Football a video, \u00e8 un videogioco di calcio per Commodore 64, Amstrad CPC e ZX Spectrum, pubblicato nel 1986 dalla Argus Press Software.\nPrende il nome da Peter Shilton, importante calciatore della nazionale inglese. Il titolo \"Handball Maradona\" fa riferimento al gol di mano che Diego Armando Maradona segn\u00f2 contro l'Inghilterra durante il Campionato mondiale di calcio 1986.\nModalit\u00e0 di gioco.\nIl gioco permette di vestire i panni del celebre portiere inglese Peter Shilton. Inizialmente al giocatore \u00e8 richiesto di scegliere in quale squadra militare fra quelle della Premier League inglese del 1986 . Il giocatore prende, quindi, parte a un ipotetico campionato a 16 squadre. La particolarit\u00e0 del gioco, originalissima per l'epoca, \u00e8 il poter controllare il solo portiere della squadra (Peter Shilton appunto), lasciando il movimento degli altri giocatori al computer (si trattava comunque di movimenti pre-calcolati). Ogni partita \u00e8 composta da un numero predeterminato di azioni offensive avversarie (in genere 3 o 4 per ciascuno dei due tempi di gioco) ed al giocatore \u00e8 lasciato il compito di sventare tali azioni effettuando spettacolari parate. \nSolo la versione per Commodore 64 vanta il pioneristico uso di parlato digitalizzato. Ogni parata effettuata \u00e8 infatti accompagnata dall'urlo : \"SAVE !\", in inglese appunto parata. Viceversa ogni goal \u00e8 salutato dall'urlo \"GOAL\"."}
{"id": "3354268", "revid": "767487", "url": "https://it.wikipedia.org/wiki?curid=3354268", "title": "Kiyoshi \u014ckuma", "text": ""}
{"id": "3354271", "revid": "767487", "url": "https://it.wikipedia.org/wiki?curid=3354271", "title": "Uccidete Johnny Ringo", "text": "Uccidete Johnny Ringo \u00e8 un film del 1966, diretto da Gianfranco Baldanello.\nTrama.\nIl ranger Johnny Ringo, \u00e8 stato incaricato dal Dipartimento di Stato di smascherare l'organizzazione di un misterioso traffico di dollari falsi."}
{"id": "3354277", "revid": "729019", "url": "https://it.wikipedia.org/wiki?curid=3354277", "title": "Aka Manah", "text": "Aka Manah \u00e8 il nome Avestano del demone Zoroastriano delle \"intenzioni malvagie\" o del \"pensiero malvagio\".\nAka Manah \u00e8 il nominativo presunto dall'accusativo akem manah. Qui, \"manah\" denota uno stato dell'animo, e \"akem manah\" pu\u00f2 essere descritto come lo stato dell'essere che previene un individuo dal compiere i suoi doveri morali. \nLa personificazione di questo stato \u00e8 il demone (daeva) Aka/Akem Manah, che appare in testi pi\u00f9 tardi come Akoman/Akuman in Medio Persiano e Akvan in Persiano Moderno. "}
{"id": "3354281", "revid": "767487", "url": "https://it.wikipedia.org/wiki?curid=3354281", "title": "Stella Mwangi", "text": "Biografia.\nStella \u00e8 nata a Murang'a nella Provincia Centrale del Kenya nel 1986 e ha trascorso i suoi primi 5 anni l\u00ec prima che la sua famiglia si trasferisse a Eidsvoll in Norvegia nel 1991. Ha iniziato ad esercitarsi a suonare musica da quando ha compiuto otto anni. Suo padre si \u00e8 assicurato che lei e i suoi fratelli imparassero la lingua Gikuyu e lo Swahili anche lontano dal loro paese di origine, usando la musica e la poesia culturale per insegnare loro le lingue. Questo ha ispirato la musica di Stella e il suo legame con la cultura keniota.\nHa esordito nel campo discografico nel 2007 con il singolo, \"Take It Back\", che sar\u00e0 poi inserito nell'album \"Living for Music\", uscito nel 2008.\nNel 2011 ha vinto il \"Melodi Grand Prix\", la selezione norvegese per l\"'Eurovision Song Contest 2011\". Si \u00e8 fermata in semifinale con il brano dance \"Haba Haba\", in inglese e swahili, che ha per\u00f2 poi raggiunto la vetta della classifica di vendita dei singoli in Norvegia. Nello stesso anno \u00e8 stato pubblicato il suo secondo album, \"Kinada\", uscito per l'etichetta discografica EMI Music.\nNel 2018 ha partecipato nuovamente al \"Melodi Grand Prix\", con il brano \"You Got Me\" in collaborazione con la cantante norvegese Alexandra Rotan, arrivando alla super finalissima a quattro."}
{"id": "3354289", "revid": "110157", "url": "https://it.wikipedia.org/wiki?curid=3354289", "title": "Otto cavalli neri per l'87\u00ba Distretto", "text": "Otto cavalli neri per l'87\u00ba Distretto (titolo originale \"Eight Black Horses\"), uscito nel 1985, \u00e8 un romanzo poliziesco di Ed McBain appartenente alla serie dedicata alle storie dell'87\u00ba Distretto. In Italia \u00e8 stato pubblicato per la prima volta nel 1986 da Arnoldo Mondadori Editore nella collana Il Giallo Mondadori con il n. 1956."}
{"id": "3354299", "revid": "767487", "url": "https://it.wikipedia.org/wiki?curid=3354299", "title": "Una colt in mano al diavolo", "text": "Una colt in mano al diavolo \u00e8 un film del 1972, diretto da Gianfranco Baldanello.\nTrama.\nUn giovane pistolero Roy Koster si reca a Silvertown deciso a riabilitare la vita a un compagno di cella, Geremy Scotty, detto Sulky."}
{"id": "3354306", "revid": "729019", "url": "https://it.wikipedia.org/wiki?curid=3354306", "title": "X Festival olimpico invernale della giovent\u00f9 europea", "text": "Il Festival olimpico invernale della giovent\u00f9 europea 2011 \u00e8 stato la decima edizione della manifestazione multisportiva organizzata dai Comitati Olimpici Europei. Si \u00e8 svolto a Liberec, in Repubblica Ceca, dal 13 al 18 febbraio 2011.\nRisultati.\nBiathlon.\nLe gare di biathlon si sono svolte dal 15 al 18 febbraio 2011 a Jablonec nad Nisou. In programma cinque gare.\nCombinata nordica.\nLe gare di combinata nordica si sono svolte dal 15 al 17 febbraio 2011 a Je\u0161t\u011bd e Vesec, nei pressi di Liberec. In programma due gare, entrambe maschili.\nHockey su ghiaccio.\nIl torneo di hockey su ghiaccio maschile si \u00e8 svolto a Liberec dal 14 al 18 febbraio 2011.\nPattinaggio di figura.\nLe gare di pattinaggio di figura si sono svolte alla Svijansk\u00e1 arena di Liberec tra il 14 e il 16 febbraio 2011.\nSalto con gli sci.\nLe gare di salto con gli sci si sono svolte a Je\u0161t\u011bd, nei pressi Liberec, dal 15 al 17 febbraio 2011. In programma due gare, entrambe maschili.\nSci alpino.\nLe gare di sci alpino si sono svolte nella stazione sciistica di Je\u0161t\u011bd, nei pressi di Liberec, dal 13 al 18 febbraio 2011. In programma cinque gare.\nSci di fondo.\nLe gare di sci di fondo si sono svolte dal 13 al 18 febbraio 2011, a Vesec, nei pressi di Liberec. In programma sette gare.\nSnowboard.\nLe gare di snowboard si sono svolte dal 15 al 17 febbraio 2011 a Ko\u0159enov. In programma quattro gare."}
{"id": "3354310", "revid": "76963", "url": "https://it.wikipedia.org/wiki?curid=3354310", "title": "Giorgio Sch\u00f6ttler", "text": "Biografia.\nLaureato in Storia contemporanea \u00e8 da sempre appassionato dei generi fantasy, mistery e fantascienza, si dedica sin da giovanissimo al lavoro autorale su questi temi per diverse case editrici italiane pubblicando per Vallardi il saggio Elfi, gnomi, nani e folletti. Dizionario del Piccolo Popolo e scrivendo sceneggiature per l'Intrepido. Nel 1997, con Guglielmo Duccoli e Alfredo Castelli, firma come autore per Mediaset la serie televisiva mistery AleX, indagini su mondi segreti, con Romina Mondello protagonista. \u00c8 ideatore, produttore e scrittore del talk-game per ragazzi di RaiDue Guelfi e Ghibellini (2004).\nARTIS Edizioni Digitali SpA.\nIl 22 febbraio 2005 fonda la casa di produzione televisiva e cinematografica ARTIS con la quale produce la miniserie tv in due puntate \"Giuseppe Moscati - L'amore che guarisce\" di Giacomo Campiotti, che, dopo aver vinto il \u201cPremio Maximo al miglior Prodotto e miglior Produzione\u201d al Roma Fiction Fest 2007 nel mese di luglio, riscuote un larghissimo consenso di pubblico in prima serata su RaiUno nel mese di settembre dello stesso anno (21.14% di share nella prima puntata, 27,20% nella seconda puntata).\nNel 2008 con ARTIS realizza, sempre per RaiUno e con il marchio Artisacha, la fiction Io e mio figlio - Nuove storie per il commissario Vivaldi di Luciano Odorisio, sei puntate da cento minuti con Lando Buzzanca, Giovanni Scifoni e Caterina Vertova che arricchiscono il palinsesto invernale 2010 di RaiUno con una media di pi\u00f9 di 5.000.000 di telespettatori.\nGiorgio Sch\u00f6ttler prosegue il suo impegno nella scrittura firmando il soggetto e la sceneggiatura del film epico \"Barbarossa\" diretto da Renzo Martinelli, con Rutger Hauer, Raz Degan e Kasia Smutniak, nelle sale nell'ottobre del 2009 e nello stesso anno ARTIS produce il film \"Il sorteggio\" per la regia di Giacomo Campiotti, con Giuseppe Fiorello, Gioia Spaziani, Giorgio Faletti ed Ettore Bassi. Il film, nel corso del 2010, riceve larghi consensi al FIPA di Biarritz e al Detective Fest di Mosca in gennaio e alla IV edizione del Roma Fiction Fest in luglio, dove viene presentato in Anteprima Nazionale, la messa in onda su RaiUno in prima serata avviene nell'ottobre dello stesso anno vincendo la serata degli ascolti con pi\u00f9 di 6.000.000 di telespettatori.\nNel 2010 produce la miniserie tv in due puntate Il signore della truffa, girata interamente a Verbania e sul lago Maggiore, una co-produzione ARTIS e Rai Radiotelevisione Italiana, con Gigi Proietti nei panni di un ladro di lungo corso che decide di impiegare le sue abilit\u00e0 a fin di bene. Nel 2011 \u00e8 invece la volta di \"Cesare Mori - Il prefetto di ferro\", anch'essa miniserie tv in due puntate, sulla figura storica di Cesare Mori che, in veste di commissario prima e di prefetto poi, fu tra i primi a contrastare, nei primi decenni del novecento, le attivit\u00e0 mafiose in Sicilia e che venne, a fine carriera, eletto senatore da Benito Mussolini. Sono gi\u00e0 in cantiere, sempre per la Rai, Mission: Italiani di pace, una lunga serialit\u00e0 di forte attualit\u00e0 che narra le vicende dei nostri soldati di pace impegnati in Afghanistan e la miniserie tv di carattere storico Patrioti che narra gli epici avvenimenti che hanno portato all'unit\u00e0 d'Italia, entrambe destinate alle celebrazioni per i 150 anni d'Italia, ne hanno ottenuto il patrocinio.\nIl 20 maggio 2011 il Presidente della Repubblica Giorgio Napolitano riceve in udienza al Quirinale Giorgio Sch\u00f6ttler insieme al direttore di RaiFiction Fabrizio Del Noce, i quali gli presentano i contenuti e le fasi di realizzazione dei progetti Patrioti e Mission: italiani di pace, in vista della loro preparazione.."}
{"id": "3354314", "revid": "1305772", "url": "https://it.wikipedia.org/wiki?curid=3354314", "title": "Sandro Serangeli", "text": "Docente di Diritto Romano e direttore del Centro Studi Storici nella facolt\u00e0 di giurisprudenza dell'Universit\u00e0 di Macerata, ha scritto testi e saggi in quest'ambito, dalla fine dell'impero romano ai tempi moderni, in studi generali o concentrando anche l'attenzione sulla zona del maceratese."}
{"id": "3354319", "revid": "322321", "url": "https://it.wikipedia.org/wiki?curid=3354319", "title": "Krikor Bedros VIII Der Asdvadzadourian", "text": "Biografia.\nGi\u00e0 direttore del seminario di Bzoummar e vicario patriarcale, fu eletto patriarca alla morte del suo predecessore Hagop Bedros VII Holassian nel 1843, fu confermato dalla Santa Sede e ricevette il pallio il 25 gennaio 1844. Durante il suo patriarcato, si moltiplicarono le conversioni al cattolicesimo di molti armeni. Per questo il nuovo patriarca indirizz\u00f2 i suoi sforzi nella cura pastorale del suo popolo, costruendo chiese, cappelle e scuole, aprendo un seminario minore a Tokat, elevando il livello di insegnamento dei seminaristi. Nel 1853 per la prima volta fu convocato a Bzoummar un sinodo della chiesa armeno-cattolica dove furono discussi i principali problemi della comunit\u00e0 e furono decise alcune importanti riforme in ambito liturgico, canonico e pastorale. Durante il sinodo il patriarca ordin\u00f2 cinque nuovi vescovi, segno della vitalit\u00e0 della chiesa e dell'aumento del numero degli aderenti."}
{"id": "3354324", "revid": "580", "url": "https://it.wikipedia.org/wiki?curid=3354324", "title": "Zahh\u0101k", "text": "Zahh\u0101k o Zah\u0101k (pron. , ), o ancora Bivar Asp (, che significa \"colui che possiede 10.000 cavalli\"), \u00e8 una figura demoniaca della mitologia persiana, che compare nel folklore antico iranico come A\u017ei Dah\u0101ka (Azh dahak), nome col quale viene citato nei testi dell'Avest\u0101. In medio persiano \u00e8 chiamato Dah\u0101g o B\u0113var-Asp, col, significato per quest'ultimo di \"[colui che ha] 10.000 cavalli\". Nello Zoroastrismo, Zahak (che \u00e8 chiamato A\u017ei Dah\u0101ka) \u00e8 considerato il figlio di Angra Mainyu, il nemico di Ahura Mazd\u0101. \nNella mitologia iraniana identifica il demone malevolo della tempesta. Ruba il bestiame e porta sventura agli uomini. \u00c8 un mostro serpentino con tre teste e sei occhi che personifica l'oppressione babilonese sui Persiani. Il mostro verr\u00e0 catturato dal dio guerriero Thraetaona (che poi diventer\u00e0 Far\u012bd\u016bn) e posto sulla cima del monte Damavand. In un ultimo rigurgito di malvagit\u00e0 sfuggir\u00e0 alla sua prigione, ma alla fine dei tempi (fraso-kereti) morir\u00e0 nel fiume di fuoco Ayohsust.\nEgli ha posto fine alla mitica et\u00e0 dell'oro in cui regnava Yima. All'epoca gli uomini vivevano in un giardino e non morivano ma, a causa di una menzogna, Yima perse il trono e il serpente Dahaka assunse il potere e lo uccise."}
{"id": "3354325", "revid": "684696", "url": "https://it.wikipedia.org/wiki?curid=3354325", "title": "U-29", "text": "L'U-29 fu un sommergibile tedesco tipo VIIA al servizio della Marina da guerra tedesca durante la seconda guerra mondiale. Partecip\u00f2 alla battaglia dell'Atlantico affondando 13 navi, tra cui la portaerei britannica \"Corageous\". Venne affondato dal suo stesso equipaggio a Kupferm\u00fchle il 4 maggio 1945.\n\u00c8 diventato famoso per essere l'ambientazione del racconto \"Il Tempio\", scritto da H.P. Lovecraft nel 1920 e pubblicato dalla rivista \"Weird Tales\" nel 1925.\nStoria.\nL'affondamento della \"Courageous\".\nFinito di completare nei cantieri AG Weser (Brema) il 29 agosto 1936, l'\"U-29\" entr\u00f2 in servizio con la \"Kriegsmarine\" il 16 novembre dello stesso anno al comando di Heinz Fischer, che rest\u00f2 in questa posizione fino al 31 ottobre 1938, quando il giorno dopo gli successe Georg-Heinz Michel, che a sua volta lasci\u00f2 il posto il 4 aprile 1939 al \"Kapit\u00e4nleutnant\" (tenente di vascello) Otto Schuhart, con cui l'\"U-29\" riscosse tutti i suoi successi.\nIl 19 agosto 1939 inizi\u00f2 a Wilhelmshaven il primo dei sette pattugliamenti di guerra che l'\"U-29\" esegu\u00ec nella sua carriera. L'8 settembre venne colpita con quattro colpi di cannone e poi affondata la petroliera britannica \"Regent Tiger\", 402\u00a0km a sud-ovest dell'isola di Capo Clear (Irlanda meridionale), il 13 settembre fu la volta del rimorchiatore britannico \"Neptunia\" a cui si affianc\u00f2 il giorno dopo la petroliera, anch'essa britannica, \"British Influence\", fermata con due colpi di cannone 290\u00a0km a sud-ovest di Capo Clear, fatta evacuare e poi colata a picco. Il comandante dell'\"U-Boot\" Otto Schuhart fece dunque sparare dei razzi luminosi in aria per richiamare l'attenzione dei soccorritori e ferm\u00f2 il mercantile norvegese \"Ida Bakke\", neutrale, indicandogli la posizione dei marinai inglesi, che vennero salvati tutti. La pi\u00f9 grande vittoria dell'\"U-29\" arriv\u00f2 per\u00f2 il 17 settembre 1939 ai danni della portaerei britannica \"Courageous\" da 22\u00a0500 tonnellate. Schuhart avvist\u00f2 la grande nave (scortata da quattro cacciatorpediniere) verso le 18:00, ma solo alle 19:50 riusc\u00ec a portarsi in una posizione favorevole al lancio dei siluri, due dei quali colpirono la \"Courageous\" che affond\u00f2 17 minuti dopo a circa 306\u00a0km a sud-ovest dell'Isola di Dursey. Il cacciatorpediniere \"Ivanhoe\" attacc\u00f2 con bombe di profondit\u00e0 l'\"U-Boot\" per quattro ore, ma procur\u00f2 solo danni minori e gli uomini di Schuhart ne uscirono indenni. L'ammiragliato invece ritir\u00f2 tutte le portaerei dalla caccia agli \"U-Boot\". Il 26 settembre 1939 l'\"U-29\" termin\u00f2 la crociera a Wilhelmshaven.\nGli affondamenti continuano.\nSenza avvenimenti degni di nota il secondo giro di pattuglia, iniziato il 14 novembre a Wilhelmshaven e terminato nella stessa citt\u00e0 il 16 dicembre 1939.\nAnd\u00f2 meglio nella sortita successiva, cominciata il 6 febbraio 1940, giacch\u00e9 il mercantile britannico \"Cato\" affond\u00f2 dopo aver urtato, il 3 marzo, una mina navale lasciata dall'\"U-29\" 4\u00a0km a ovest di Nash Point (Vale of Glamorgan). Il giorno dopo Schuhart e i suoi uomini affondarono i mercantili britannici \"Thurston\" e \"Pacific Reliance\", il primo 52\u00a0km a ovest di Trevose Head, il secondo a nord di Land's End, quindi tornarono a Wilhelmshaven il 12 marzo 1940.\nIl 17 aprile l'\"U-29\" part\u00ec per un viaggio di trasferimento a Trondheim dove attracc\u00f2 il 23 aprile, salvo poi ritornare in pattugliamento di guerra, finito senza vittorie o eventi particolari, a Wilhelmshaven il 4 maggio. Il 16 maggio venne concessa a Otto Schuhart la Croce di Cavaliere della Croce di Ferro e il 27 dello stesso mese il sommergibile inizi\u00f2 la sua quinta crociera di guerra. Dopo quasi un mese di navigazione e dopo essersi rifornito dalla nave tedesca \"Bessel\" ancorata a Vigo il 20 giugno, l'\"U-29\" avvist\u00f2 vicino a Cabo Fisterra il mercantile greco \"Dimitris\", affondato con il cannone da 8,8\u00a0cm posizionato sul ponte; con la stessa modalit\u00e0 il 1\u00ba luglio venne colato a picco il mercantile greco \"Adamastos\" a sud-ovest dell'Irlanda. Gli ultimi due successi tedeschi del pattugliamento giunsero nei due giorni successivi, il 2 e il 3 luglio: alle 13:45 del 2 il cannone dell'\"U-29\" riapr\u00ec il fuoco sul mercantile panamense \"Santa Margarita\", affondato, mentre alle 2:10 del 3 fu dato il colpo di grazia con un siluro alla petroliera britannica \"Athellaird\", rimasta isolata dal convoglio di cui faceva parte. L'11 luglio 1940 il sommergibile tedesco era di nuovo a Wilhelmshaven.\nUltimi pattugliamenti.\nDopo pi\u00f9 di un mese di riposo all'\"U-29\" venne ordinato di spostarsi il 2 settembre a Bergen, da dove il 5 settembre part\u00ec per il sesto pattugliamento di guerra che frutt\u00f2 l'ultimo affondamento al sommergibile tedesco: si tratt\u00f2 del mercantile britannico \"Eurymedon\", colpito il 25 settembre con due siluri 589\u00a0km a ovest di Achill Head e affondato due giorni dopo. La crociera termin\u00f2 infatti a Lorient il 1\u00ba ottobre 1940 e nell'ultima uscita in mare, iniziata il 26 ottobre e finita il 3 dicembre a Wilhelmshaven, non venne affondata nessuna imbarcazione nemica.\nIl 2 gennaio 1941 l'\"U-29\" venne ritirato dalla prima linea e relegato a compiti secondari o di addestramento fino al 17 aprile 1944. Otto Schuhart venne sostituito a partire dal 3 gennaio da sei comandanti susseguitesi fino al 17 aprile 1944. L'\"U-29\" venne affondato dai marinai tedeschi il 4 maggio 1945 a Kupferm\u00fchle per evitarne la cattura da parte degli Alleati. Il tonnellaggio totale di navi affondate fu di 89\u00a0777 tonnellate."}
{"id": "3354326", "revid": "123306994", "url": "https://it.wikipedia.org/wiki?curid=3354326", "title": "Melodies Fork Now", "text": "Melodies Fork Now \u00e8 il secondo album del musicista italiano Koolmorf Widesen, aka Leonardo Barbadoro, pubblicato nel 2009 per la label italiana EVES. Si tratta di un album di musica elettronica di ispirazione IDM, con influenze jungle ed intermezzi di archi e pianoforte."}
{"id": "3354327", "revid": "1983214", "url": "https://it.wikipedia.org/wiki?curid=3354327", "title": "Filmfare Award per la miglior attrice", "text": "Il Filmfare Award per la migliore attrice viene assegnato dalla rivista \"Filmfare\" come parte dell'annuale premiazione dei Filmfare Awards, dedicati al cinema indiano. La seguente lista mostra i registi vincitori e nominati di ogni anno."}
{"id": "3354328", "revid": "599013", "url": "https://it.wikipedia.org/wiki?curid=3354328", "title": "Chiesa di Santa Maria Maddalena (Lumarzo)", "text": "La chiesa di Santa Maria Maddalena \u00e8 un luogo di culto cattolico situato nel comune di Lumarzo, in via Gattorne, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Val Fontanabuona della diocesi di Chiavari.\nStoria e descrizione.\nLa chiesa \u00e8, secondo alcune fonti, risalente al XVII secolo; l'attuale riedificazione \u00e8 avvenuta nel XX secolo.\nAl suo interno sono conservate dipinti e tele del XVII-XVIII secolo di scuola pittorica ligure tra cui una raffigurazione della \"Sacra Famiglia\" attribuita al pittore Domenico Piola.\nLa comunit\u00e0 parrocchiale fu istituita a Rettoria dopo la scorporazione, nel 1621, dalla parrocchia di Santo Stefano di Pannesi; creata Prevostura nel 1836 \u00e8 sede di Arcipretura dal 20 ottobre 1909."}
{"id": "3354344", "revid": "74801", "url": "https://it.wikipedia.org/wiki?curid=3354344", "title": "Parco della Palude di Onara", "text": "Il parco della Palude di Onara \u00e8 un'area naturale protetta situata ad Onara a pochi chilometri dal fiume Brenta, nella provincia di Padova. Esso occupa circa 120 ettari, anche se oggi la parte di interesse naturalistico si \u00e8 ridotta a meno di 30. La palude sorge in una zona percorsa dalla cosiddetta linea delle risorgive o dei fontanili, un tracciato immaginario caratterizzato dall'alternanza di terreni ghiaiosi, sabbiosi e argillosi della bassa pianura.\nDescrizione.\nLa palude di Onara \u00e8 un'ampia zona selvatica, attraversata dal fiume Tergola, che nasce nelle zone limitrofe. Essa \u00e8 caratterizzata dalla presenza di un particolare e raro microclima, che permette alla vegetazione di resistere anche alle elevate temperature sotto lo zero. Inoltre \u00e8 popolare anche per i suoi siti archeologici, elementi che fanno di essa un luogo di grande interesse culturale e naturalistico.\nStoria.\nIn quest'oasi si possono ammirare i resti dell'antico oratorio appartenente al castello dei signori del luogo, gli Ezzelini da Onara, risalente all'anno Mille. Nel 1198, quando il castello fu distrutto dai padovani, gli Ezzelini iniziarono a chiamarsi con il nome dell'altro feudo in loro possesso: \"da Romano\". Le pietre del castello abbattuto vennero utilizzate per costruire le mura di un paese limitrofo, Cittadella, e si possono a tutt'oggi visitare.\nFlora.\nGrazie alla temperatura fredda delle polle di risorgiva che non supera mai i nemmeno d'estate, si \u00e8 potuto sviluppare un singolare biotopo, che si mantiene tutt'oggi con presenza di vegetazione legata all'ultima glaciazione detta Dryas. Nel parco inoltre si possono contare quattro tipi di ambienti differenti ovvero: i \"canaletti di drenaggio\" (terreni con acqua bassa), i \"prati torbosi\", i \"prati umidi\", i \"boschi igrofili\", che permettono la crescita di diverse specie arboree, tra le quali l'ontano nero, da cui deriva il termine Onara.\nStrutture ricettive.\nAll'interno del parco oggi \u00e8 stato creato un percorso naturalistico attrezzato con passerelle e torrette da cui si possono ammirare le molteplici specie vegetali e animali presenti. Lungo il percorso vi sono anche alcune aree di ristoro attrezzate per pic nic, momenti ricreativi, didattici o di relax.\nDal 1994 la zona \u00e8 sotto la tutela paesaggistica di interesse regionale."}
{"id": "3354347", "revid": "726373", "url": "https://it.wikipedia.org/wiki?curid=3354347", "title": "Highnoon", "text": "Highnoon, a volte scritto High Noon sulle fonti secondarie, \u00e8 un videogioco del tipo shoot 'em up per Commodore 64, creato dalla Ocean Software nel 1984.\nIl titolo si riferisce al film \"Mezzogiorno di fuoco\", il cui titolo originale \u00e8 appunto \"High Noon\", ma non si tratta di un'esplicita trasposizione del film, con il quale non ha collegamenti oltre al tema musicale e alla tipica ambientazione western.\nUna versione per ZX Spectrum venne pubblicizzata ma mai pubblicata. Un gioco molto simile e molto meno noto, \"Dead or Alive\", usc\u00ec nel 1987 per C64, Spectrum e Amstrad CPC.\nModalit\u00e0 di gioco.\nIl gioco \u00e8 composto da cinque livelli a schermata fissa con visuale laterale sulla strada principale di un tipico villaggio del Far West americano. Il giocatore impersona uno sceriffo, con il compito di difendere il villaggio dall'assalto di fuorilegge. I fuorilegge entrano ad ondate in citt\u00e0 cercando di rapire le ragazze del saloon o di derubare la banca, lo sceriffo deve cercare di colpirli usando la sua pistola. Lo sceriffo pu\u00f2 sparare orizzontalmente, verticalmente e diagonalmente e ha colpi illimitati. I fuorilegge hanno la stessa arma.\nNei livelli ambientati in citt\u00e0, un becchino uscir\u00e0 dal suo negozio di pompe funebri \"Rig &amp; Mortis\" e rimuover\u00e0 i cadaveri dei fuorilegge uccisi. Se lo sceriffo viene colpito, il becchino dar\u00e0 la priorit\u00e0 a lui e lo porter\u00e0 via per primo anche se ci sono altri cadaveri.\nAlla fine di ogni livello, il giocatore dovr\u00e0 affrontare il capo dei banditi in un duello: lo sceriffo, immobile, deve riuscire a premere velocemente il grilletto non appena il bandito estrae l'arma.\nLivelli.\nIl gioco \u00e8 composto da cinque livelli. Ogni livello successivo aggiunge un elemento nuovo di difficolt\u00e0:\nSe lo sceriffo sopravvive al livello 5 il gioco riparte dal livello 1.\nMusica.\nLa musica di sottofondo \u00e8 \"The Ballad of High Noon\" di Dimitri Tiomkin, colonna sonora del film \"Mezzogiorno di fuoco\"."}
{"id": "3354349", "revid": "436907", "url": "https://it.wikipedia.org/wiki?curid=3354349", "title": "Stingwray", "text": "Stingwray \u00e8 un singolo del gruppo musicale statunitense Static-X, pubblicato il 17 febbraio 2009 come unico estratto dal sesto album in studio \"Cult of Static\".\nVideo musicale.\nIl videoclip, girato interamente in bianco e nero, mostra Tera Wray (moglie del frontman Wayne Static) che distrugge una casa abbandonata mentre il gruppo esegue il brano in una delle stanze della casa. Nel video non \u00e8 presente il batterista Nick Oshiro."}
{"id": "3354364", "revid": "599013", "url": "https://it.wikipedia.org/wiki?curid=3354364", "title": "Gerd Strack", "text": ""}
{"id": "3354369", "revid": "124337048", "url": "https://it.wikipedia.org/wiki?curid=3354369", "title": "Errore del pilota", "text": "Errore del pilota \u00e8 un termine utilizzato per indicare la causa di un incidente aereo nel quale il pilota \u00e8 considerato il principale o il parziale responsabile. Errore del pilota pu\u00f2 essere definito come uno sbaglio, una valutazione errata, una disattenzione compiuta da un aviatore durante l'esercizio delle sue funzioni.\nDi solito, in un incidente causato da errore del pilota, il pilota ai comandi commette l'errore in maniera non intenzionale. Tuttavia, un voluto disinteresse verso una procedura operativa standard o un segnale di allarme \u00e8 sempre considerato errore del pilota, anche se queste azioni possono avere conseguenze penali.\nUn operatore aereo (compagnia aerea o il proprietario stesso dell'aereo) non \u00e8 generalmente ritenuto responsabile per un incidente che \u00e8 stato causato principalmente da un guasto meccanico del velivolo, a meno che detto guasto si sia verificato a causa di un errore del pilota.\nIl pilota pu\u00f2 essere considerato in errore anche in condizioni meteorologiche avverse, se l'organismo investigativo ritiene che egli non abbia esercitato la dovuta diligenza. La responsabilit\u00e0 per l'incidente in un caso del genere dipende dal fatto che il pilota poteva ragionevolmente sapere del pericolo e non ha preso le dovute misure per evitare il potenziale problema causato dal maltempo. Volare in un uragano per scopi diversi da quelli legittimi di ricerca verrebbe considerato un errore del pilota, mentre volare in un microburst non sarebbe considerato un errore del pilota se egli non fosse stato in grado di rilevarlo, o non avesse avuto il tempo per comprendere il pericolo ed agire di conseguenza. Alcuni fenomeni atmosferici (quali la turbolenza da aria chiara o le onde orografiche) sono difficili da evitare, soprattutto se l'aeromobile in questione \u00e8 il primo velivolo ad incontrare il fenomeno in una determinata area in un determinato momento.\nUno degli episodi pi\u00f9 famosi di disastro aereo attribuito ad un errore del pilota \u00e8 stato lo schianto del volo Eastern Air Lines 401 avvenuto il 29 dicembre 1972 vicino a Miami, in Florida. Il pilota, il co-pilota e l'ingegnere di volo erano concentrati su un allarme che segnalava un problema al carrello d'atterraggio e non si resero conto che il pulsante del pilota automatico era stato involontariamente urtato da uno dei membri dell'equipaggio modificando il tipo di volo da \"lineare\" a \"discendente\". Nessuno si accorse che l'aereo continuava a perdere quota fino a quando si schiant\u00f2 contro il terreno nelle Everglades, causando la morte di 101 dei 176 fra passeggeri e membri dell'equipaggio.\nLa successiva relazione del National Transportation Safety Board (NTSB) incolp\u00f2 l'equipaggio di non esser stato in grado di monitorare gli strumenti del velivolo in modo corretto. Questo incidente \u00e8 ora spesso usato come caso di studio nei corsi di preparazione per gli equipaggi e i controllori del traffico aereo.\nImputare ad un errore del pilota la causa di un incidente aereo \u00e8 spesso oggetto di controversie. Ad esempio, l'NTSB ha dichiarato che lo schianto del volo American Airlines 587 \u00e8 dovuto al cedimento del timone, causato da \"inutili ed eccessivi utilizzi del pedale del timone\" da parte del co-pilota, il quale era ai comandi al momento dell'incidente. Gli avvocati del co-pilota, rimasto ucciso nello schianto, hanno sostenuto che i piloti di American Airlines \"non erano stati adeguatamente istruiti in merito all'eccessivo uso del pedale del timone\". Gli avvocati hanno inoltre sostenuto che la rottura del timone \u00e8 stata causata da un difetto di progettazione degli Airbus A300 e che le azioni del co-pilota non avrebbero dovuto causare la rottura del timone, causando la caduta dell'aereo e la morte di 265 persone.\nAccaduto nel 1994, lo schianto del volo Aeroflot 593 fu un disastro aereo causato da un errore del pilota indirettamente: infatti il comandante fece sedere ai comandi il figlio quindicenne che disattiv\u00f2 con una manovra eccessiva il pilota automatico con conseguenza lo schianto al suolo dell'Airbus A310 e la morte di tutti i suoi presenti. Anche in questo caso, il controllo aereo da parte di persona non qualificata nel settore pu\u00f2 essere considerato errore del pilota.\nNel corso del 2004 negli Stati Uniti l'errore del pilota \u00e8 stato indicato come la causa primaria del 78,6% degli incidenti mortali dell'aviazione generale e come la causa primaria del 75,5% degli incidenti di tutta l'aviazione. Per i voli di linea, l'errore del pilota \u00e8 la causa di poco pi\u00f9 della met\u00e0 degli incidenti con causa nota avvenuti in tutto il mondo."}
{"id": "3354370", "revid": "287204", "url": "https://it.wikipedia.org/wiki?curid=3354370", "title": "Patrulla Aguila", "text": ""}
{"id": "3354376", "revid": "599013", "url": "https://it.wikipedia.org/wiki?curid=3354376", "title": "Dieter Burdenski", "text": "Biografia.\nAnche suo padre Herbert \u00e8 stato un calciatore.\nCarriera.\nNazionale.\nHa partecipato ai Mondiali del 1978 ed agli Europei del 1984; tra il 1977 ed il 1984 ha giocato in totale 12 partite nella nazionale tedesca occidentale."}
{"id": "3354383", "revid": "599013", "url": "https://it.wikipedia.org/wiki?curid=3354383", "title": "Chiesa di Santo Stefano (Lumarzo)", "text": "La chiesa di Santo Stefano \u00e8 un luogo di culto cattolico situato nella frazione di Pannesi nel comune di Lumarzo, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Val Fontanabuona della diocesi di Chiavari.\nStoria e descrizione.\nFu anticamente dipendente della pieve di Sant'Ambrogio di Uscio. La sua parrocchia fu istituita nel 1224 dalla quale fu, nel 1621, smembrata la comunit\u00e0 di Santa Maria Maddalena di Lumarzo. \u00c8 sede di Prevostura dal 1885.\nSempre nella frazione \u00e8 presente un'antica cappella, detta di \"Berte\", dove \u00e8 conservata una targa in ricordo dei martiri della Resistenza italiana."}
{"id": "3354387", "revid": "594414", "url": "https://it.wikipedia.org/wiki?curid=3354387", "title": "Mad Buddy", "text": ""}
{"id": "3354388", "revid": "767487", "url": "https://it.wikipedia.org/wiki?curid=3354388", "title": "Ralf Falkenmayer", "text": "Centrocampista difensivo, conta 385 presenze in Bundesliga con le maglie di e . Con l'Eintracht ha vinto la Coppa di Germania nel 1980-1981 e con il Bayer Leverkusen la Coppa UEFA nel 1987-1988 battendo nella doppia finale l' ai tiri di rigore, pur fallendo il proprio tiro dal dischetto nella serie.\nCon la nazionale tedesca occidentale conta 4 presenze tra il 1984 e il 1986. Ha partecipato al in Francia."}
{"id": "3354395", "revid": "767487", "url": "https://it.wikipedia.org/wiki?curid=3354395", "title": "I lunghi giorni dell'odio", "text": "I lunghi giorni dell'odio \u00e8 un film del 1968, diretto da Gianfranco Baldanello.\nTrama.\nSubito dopo la Guerra di Secessione, due amici avventurieri, Martin e Tony si fingono dei fuorilegge per inserirsi in un traffico d'armi e scoprire quindi i canali di tale traffico che il capo della banda effettua. Una banda di trafficanti d'armi uccide la famiglia Benson, e Martin trova il ferito grave, e gli vengono rivelati i nomi dei mandanti e scopre quindi il perch\u00e9. Martin decide di vendicare il massacro della sua famiglia, uccidendo uno ad uno, fino ad arrivare al capo dei trafficanti."}
{"id": "3354399", "revid": "767487", "url": "https://it.wikipedia.org/wiki?curid=3354399", "title": "Dumah", "text": "Dumah (in ebraico \u05d3\u05d5\u05de\u05d4 ovvero \"essere muto\" o \"silenzioso\"), nella letteratura rabbinica, \u00e8 l'angelo che riceve le anime dei morti e annuncia l'arrivo dei nuovi venuti. \"Dumah\" in aramaico significa \"silenzio\". \u00c8 una figura popolare nel folclore yiddish. \u00c8 colui che divide le anime dei giusti da quelle dei corrotti e li accompagna ogni sera nell'Hazarmavet, la valle dove mangiano e bevono in perfetto silenzio. Secondo molti studiosi, tale cena delle anime avverrebbe solo la sera dello Shabbath e non ogni giorno. Originariamente Dumah dovrebbe essere stato l'angelo guardiano dell'Egitto, e solo in seguito all'Esodo sarebbe stato trasferito agli Inferi."}
{"id": "3354401", "revid": "124263231", "url": "https://it.wikipedia.org/wiki?curid=3354401", "title": "Massimo Abbatangelo", "text": "Biografia.\nOrigini e formazione.\nFiglio di Yone Torcigliani e Giorgio Abbatangelo, il padre Colonnello di Cavalleria reduce dalla campagna d'Africa aderisce alla Repubblica Sociale Italiana. Nel periodo di formazione si dedica al canottaggio vincendo due titoli Italiani con l'equipaggio del Circolo Posillipo di Napoli.\nIl coinvolgimento nella \"Strage di Natale\".\nCoinvolto nell'inchiesta per la Strage del Rapido 904, l'attentato dinamitardo avvenuto il 23 dicembre 1984 presso la Grande Galleria dell'Appennino, ai danni del treno rapido n. 904 proveniente da Napoli e diretto a Milano, Abbatangelo fu accusato di aver fornito l'esplosivo utilizzato nella strage. In occasione del subentro nel seggio, nel 1990, e dopo la rielezione, nel 1993, il Parlamento concesse l'autorizzazione a procedere.\nNel processo che segu\u00ec, il 28 marzo 1991, il deputato venne condannato in primo grado all'ergastolo, pena sospesa perch\u00e9 nel frattempo l'esponente missino era stato eletto in Parlamento. Secondo l'accusa del pm Pierluigi Vigna, un pentito avrebbe visto Abbatangelo consegnare al boss del rione Sanit\u00e0, Giuseppe Misso, a cui faceva capo un gruppo di camorristi ed estremisti neri, i candelotti di nitroglicerina da piazzare nel diciannovesimo vagone di quel treno.\nIl 18 febbraio 1994 Abbatangelo, la cui posizione nel mentre era stata stralciata dal processo principale, fu assolto dalla Corte di Assise di Appello di Firenze dal reato di strage, ma venne condannato a sei anni di reclusione per detenzione di esplosivo.\nL'attivit\u00e0 politica.\nDa sempre attivo nel Movimento Sociale Italiano, all'interno del quale fece parte anche ai Volontari Nazionali, il servizio d'ordine del partito. Dal 1964 al 1987 ha ricoperto la carica di consigliere nel comunale di Napoli.\nDeputato alla Camera nel 1979, nel 1983, nel 1989 e nel 1992 venne eletto in Campania nelle liste del Movimento Sociale Italiano.\nNel giugno 1994 \u00e8 candidato alle europee per Alleanza Nazionale, risultando primo dei non eletti, con preferenze. Fu componente dell'Assemblea nazionale di AN. Nel 2008 aderisce a La Destra, il movimento fondato da Francesco Storace.\nIl 9 luglio 2015 gli \u00e8 stato revocato il vitalizio, insieme ad altri nove ex deputati e otto ex senatori. Nel 2017 la sentenza \u00e8 stata revocata, e il vitalizio \u00e8 stato ripristinato, con la restituzione delle mensilit\u00e0 non percepite dalla sospensione."}
{"id": "3354409", "revid": "762947", "url": "https://it.wikipedia.org/wiki?curid=3354409", "title": "Renato Cellini", "text": "Era figlio di Ezio Cellini, direttore di palcoscenico che lavor\u00f2 assiduamente con Arturo Toscanini\nBiografia.\nGiunse negli Stati Uniti nel 1947 ed entr\u00f2 a far parte della compagnia d'opera del Metropolitan Opera di New York, dove debutt\u00f2 il 21 marzo 1949 dirigendo Otello (Verdi) con Ram\u00f3n Vinay, Licia Albanese, Leonard Warren e Nicola Moscona nella trasferta di Baltimora, seguito da Il barbiere di Siviglia (Rossini) con Frank Valentino, Salvatore Baccaloni ed Italo Tajo a Cleveland e nell'aprile 1952 \"Don Carlo\", con un cast composto, fra gli altri, da Jussi Bj\u00f6rling, Eleanor Steber, Robert Merrill, Regina Resnik, Jerome Hines, Moscona e Lucine Amara a New York. \nNel luglio 1949 dirige La Favorita con Giulietta Simionato, Giuseppe Di Stefano, Enzo Mascherini e Cesare Siepi al Palacio de Bellas Artes di Citt\u00e0 del Messico.\nNel 1953 al Metropolitan diresse \"Aida\" con Herva Nelli e Valentino e \"La forza del destino\" (con Zinka Milanov, Mario del Monaco, Paolo Silveri e Siepi), che ripet\u00e9 nel 1954 insieme a \"Cavalleria rusticana\" con la Milanov, Kurt Baum e Valentino e \"Pagliacci\" con la Amara, Gino Penno, Warren, Renato Capecchi e Charles Anthony Caruso.\nNello stesso anno venne nominato direttore artistico e direttore principale alla New Orleans Opera Association, dove debutt\u00f2 ne \"La boh\u00e8me\". Mentre era a New Orleans fond\u00f2 la \"The Experimental Opera Theatre of America\" (1954-60) e la \"New Orleans Opera\". In tale sede favor\u00ec il debutto di giovani cantanti; fra questi Harry Theyard, Mignon Dunn, Norman Treigle, John Reardon, Audrey Schuh, Andr\u00e9 Turp, Chester Ludgin, John Macurdy, Stanley Kolk, Ara Berberian, Enrico Di Giuseppe, Ticho Parly, Benjamin Rayson.\nA New Orleans diresse molteplici opere, fra cui \"Otello\" (con Ram\u00f3n Vinay ed Herva Nelli), \"Tosca\" (con Inge Borkh), \"Lakm\u00e9\", \"Amelia al ballo\", \"Elektra\", \"L'amore dei tre re\", \"Falstaff\" (con Leonard Warren), \"Werther\", \"La Cenerentola\", \"Boris Godunov\" (con Boris Christoff), \"Il trovatore\", \"Turandot\", \"Norma\", \"Don Giovanni\", \"Tannh\u00e4user\", \"La Gioconda\", \"Manon\", \"Un ballo in maschera\", \"Orfeo ed Euridice\", \"Der Rosenkavalier\", \"Rigoletto\" (con Cornell MacNeil), \"La forza del destino\".\nSempre a New Orleans, diresse molti cantanti di levatura internazionale, fra i quali Luigi Alva (Almaviva ne \"Il barbiere di Siviglia\"), Giuseppe Campora (Edgardo in \"Lucia di Lammermoor\"), Lisa Della Casa (Marschallin in \"Der Rosenkavalier\"), Pl\u00e1cido Domingo (Lord Arturo Bucklaw in \"Lucia di Lammermoor\"), Nicolai Gedda (\"Manon\"), Louis Quilico, Cesare Siepi (\"Don Giovanni\"), Beverly Sills (Heroines in \"Les contes d'Hoffmann\").\nSal\u00ec sul podio per l'ultima volta in un'edizione di \"Aida\" nel 1964."}
{"id": "3354413", "revid": "1833487", "url": "https://it.wikipedia.org/wiki?curid=3354413", "title": "Nkon", "text": "Nkon \u00e8 un quartiere della periferia di Yaound\u00e9, capitale del Camerun.\nHa un clima tropicale con una piovosit\u00e0 significativa nella maggior parte dei mesi dell'anno."}
{"id": "3354416", "revid": "3115", "url": "https://it.wikipedia.org/wiki?curid=3354416", "title": "Campi di urne catalano-aragonesi", "text": "La cultura dei campi di urne si diffuse dalla Linguadoca in Catalogna e nella Valle dell'Ebro nel periodo finale dell'et\u00e0 del bronzo dove si evolse fino all'et\u00e0 del ferro.\nCronologia.\nLa datazione dei campi di urne del nord-est della penisola iberica proposta da Almagro Gorbea \u00e8 la seguente:\nCampi di urne antichi fase I.\nTracce di questa prima fase si hanno nell'area di Barcellona (Can Missert) e in Linguadoca a Pr\u00e8vel mentre non ne state sono pervenute in Aragona.\nCampi di urne antichi fase II.\nA Barcellona questa fase \u00e8 documentata dal sito di Can Missert II e in Linguadoca dai siti di Hasard I e Tafanel I-II A. Le urne di Can Missert II son del tipo \"Sassenay\" che trova corrispondenze anche in Linguadoca. I dati a disposizione degli studiosi sembrano mostrare che durante questa fase sia avvenuta un'espansione verso il Segre a ovest e verso il sud sino a Borriol (provincia di Castell\u00f3n). L'occupazione iniziale del sito di Cabezo de Monle\u00f3n, presso Caspe, viene datata a questo periodo.\nCampi di urne risalenti al bronzo finale sono stati scoperti anche nella Meseta orientale. Quest'ultimo gruppo meridionale seppur affine al gruppo catalano-aragonese mostra delle caratteristiche proprie ed \u00e8 stato definito da Almagro Gorbea come \"Campos de urnas del Sureste\" (Campi di urne del sud-est). \nCampi di urne recenti.\nRappresentano la terza fase sviluppatasi nel bronzo finale tra l'850 e il 700 a.C. circa. In questa epoca perdurano gli insediamenti gi\u00e0 esistenti come quello di Monle\u00f3n ma appaiono anche centri di nuova fondazione. Al IX secolo \u00e8 datata la famosa stele di Luna.\nUn'ulteriore espansione partita verosimilmente dalla valle dell'Ebro (o secondo alcuni dall'Aquitania) port\u00f2 la cultura dei campi di urne fino in Navarra ad ovest.\nCampi di urne dell'et\u00e0 del ferro.\nSono i campi di urne della prima et\u00e0 del ferro. L'introduzione del ferro non avvenne in modo uniforme come dimostrato dalle analisi al radiocarbonio.\nVengono fondati nuovi insediamenti come quello di \"Roquizal del Rullo\" presso Fabara. A partire dal VI secolo a.C. molti di questi insediamenti furono abbandonati. In alcuni casi sono stati notati segni di incendio che farebbero ipotizzare un abbandono di questi siti causato dall'arrivo di comunit\u00e0 nemiche di identit\u00e0 ancora sconosciuta anche se \u00e8 proprio in questo periodo che inizia a diffondersi nel nord-est la cultura iberica.\nPrincipali innovazioni.\nLe innovazioni pi\u00f9 evidenti importate nel nord-est iberico dalla cultura dei campi di urne furono:\nEconomia.\nL'economia era basata soprattutto sull'allevamento e sulla coltivazione dei cereali. Era praticata la metallurgia del bronzo e in epoca pi\u00f9 tarda anche del ferro. Si ipotizza che queste popolazioni appresero la tecnologia della lavorazione del ferro a seguito dei contatti con i greci e con i fenici e non grazie a contatti con il versante nord dei Pirenei.\nAbitazioni.\nPer quanto riguarda le strutture abitative vi \u00e8 una marcata differenziazione regionale. Ad Empord\u00e0 gli insediamenti erano formati da piccoli raggruppamenti di capanne con mura in pietra, nel Segre si trovano invece abitazioni in pietra a pianta rettangolare che si affacciavano generalmente su una strada principale. A El Vall\u00e8s sono state rinvenute capanne interrate mentre nelle aree montane dei Pirenei e della Catalogna centrale e meridionale la maggior parte delle abitazioni erano all'interno di caverne.\nAscrizione etnica.\nGi\u00e0 nel periodo precedente alla sua espansione dall'Europa centrale la cultura dei campi di urne presentava al suo interno una certa eterogeneit\u00e0 (\"facies\" regionali) il che farebbe pensare a una pluralit\u00e0 di popoli (proto-celti, proto-italici, proto-illiri ecc..) ; per quanto riguarda i campi di urne catalano-aragonesi essi derivavano alla lontana dalla \"facies occidentale \" Renana-Svizzera-Francese orientale. Bench\u00e9 non siano disponibili dati linguistici a sufficienza, \u00e8 stato pi\u00f9 volte ipotizzato che queste popolazioni che colonizzarono la Catalogna e l'Aragona nella tarda et\u00e0 del bronzo appartenessero ad etnie \"proto-celtiche\" (mentre i celti storici penetrarono nella penisola iberica durante la fase della cultura di Hallstatt).\nI nuovi arrivati non dovevano essere in gran numero rispetto alla popolazione indigena, si stima che questi flussi migratori da nord a sud dei Pirenei coinvolsero poche migliaia di persone.\nSviluppi finali.\nLa fase finale dei campi di urne della prima et\u00e0 del ferro \u00e8 caratterizzata dall'\"\"ibericizzazione\" nell'area orientale e dell'apparizione della cultura \"proto-celtiberica\"\" nella Meseta orientale e nell'interno del Sistema iberico.\nCollegamenti esterni.\n "}
{"id": "3354421", "revid": "742538", "url": "https://it.wikipedia.org/wiki?curid=3354421", "title": "David Safier", "text": "Ha scritto la serie televisiva \"Lolle\" (titolo originale: \"Berlin, Berlin\"), con la quale si \u00e8 aggiudicato il Premio Adolf Grimme nel 2003 e l'International Emmy Award per la migliore commedia nel 2004.\nOpere.\nHa all'attivo 9 romanzi:\nEsiste anche un ebook (edito nel 2015, per ora, solo in lingua originale), collegato al romanzo \"L'orribile Karma della Formica\", di cui rappresenta un capitolo extra, dal titolo \"Mieses Karma: Das verschollene Kapitel\" (\"L'orribile Karma della Formica - Il capitolo perduto\") che racconta di come Kim si sia reincarnata anche in un pinguino. (Questa \"scena\" era presente nella prima stesura del libro, ma per problemi di lunghezza venne poi cancellata.)\nTrasportazioni cinematografiche.\nDal libro \"L'orribile attesa del Giudizio Universale\" \u00e8 tratto il film tedesco \"Jesus liebt mich\" del 2012, inedito in Italia.\nDal libro \"La mia Famiglia e altri Orrori\" \u00e8 ispirato il film d'animazione tedesco-britanicco \"Happy Family\" del 2017, uscito in Italia il 19 ottobre 2017."}
{"id": "3354425", "revid": "767487", "url": "https://it.wikipedia.org/wiki?curid=3354425", "title": "Remo Costa", "text": "Carriera.\nClub.\nIn Friuli.\nDopo aver giocato tra il 1932 e il 1936 nell'Udinese collezionando 106 presenze, esord\u00ec in Serie A nella quinta giornata di campionato, l'11 ottobre 1936 in - (4-0), dove vest\u00ec la maglia alabardata. Nel 1939 si salv\u00f2 con la squadra dalla retrocessione grazie al quoziente reti. Si ritir\u00f2 al termine della stagione 1941-1942, dopo un totale di 62 presenze in massima serie con dieci reti segnate, di cui due alla Juventus, il 28 maggio 1939 nel pareggio casalingo del club triestino per 1-1 ed il 1\u00ba ottobre 1939 con la stessa maglia nella vittoria casalinga della sua squadra per 1-0; in entrambe le occasioni il portiere battuto fu Amoretti. In occasione della sua scomparsa, allo stadio di Udine fu ricordato con un minuto di silenzio prima della partita con il Perugia del 12 gennaio 2003 (terminata con un pareggio per 0-0)."}
{"id": "3354428", "revid": "223320", "url": "https://it.wikipedia.org/wiki?curid=3354428", "title": "Gaki", "text": ""}
{"id": "3354436", "revid": "38554720", "url": "https://it.wikipedia.org/wiki?curid=3354436", "title": "Osteociti", "text": ""}
{"id": "3354448", "revid": "964734", "url": "https://it.wikipedia.org/wiki?curid=3354448", "title": "Lilim", "text": "I Lilim, o Lilin, sono delle creature del folklore ebraico e nella tradizione cabalistica. Secondo queste tradizioni sono i figli di Lilith e secondo tradizione vengono in genere raffigurati come dem\u00f2ni o creature immonde.\nStoria.\nLa tradizione antica considerava tali i bambini nati senza rispettare le regole, oppure concepiti da unioni legalizzate ma in modo contrario alle norme, ma principalmente i figli nati al di fuori dal matrimonio.\nSecondo le tradizioni ebraiche, concepire un figlio senza rispettare tali rigide prescrizioni, equivaleva a consentire a \"Lilith\" di entrare nel grembo della donna e prendere potere sul nascituro."}
{"id": "3354454", "revid": "767487", "url": "https://it.wikipedia.org/wiki?curid=3354454", "title": "Othello (film 1908)", "text": "Othello \u00e8 un cortometraggio muto del 1908 diretto da William V. Ranous che \u00e8 anche protagonista del film, una delle primissime trasposizione cinematografiche della tragedia di Shakespeare e l'esordio cinematografico di Julia Swayne Gordon nel ruolo di Desdemona.\nIl film \u00e8 conosciuto anche con il titolo alternativo \"Jealousy\".\nTrama.\nOtello, sobillato da Iago, rivela la feroce gelosia che lo porter\u00e0 all'omicidio della moglie innocente.\nProduzione.\nIl film fu prodotto dalla Vitagraph Company of America\nDistribuzione.\nDistribuito dalla Vitagraph Company of America, il film - un cortometraggio in una bobina - usc\u00ec nella sale statunitensi il 12 aprile 1908."}
{"id": "3354460", "revid": "767487", "url": "https://it.wikipedia.org/wiki?curid=3354460", "title": "Remorse", "text": "I Remorse sono una band italiana nata nel 1994 da musicisti provenienti dalle province di Padova, Venezia e Treviso. La loro musica ha subito diverse variazioni dagli esordi, passando da sonorit\u00e0 Punk Hardcore all'attuale inclinazione funk rock dell'ultimo album.\nBiografia.\nLa Band nasce nel 1994 inizialmente come quartetto e debutta con il demo tape \"Cracker\" nel 1995, che li porter\u00e0 alla scritturazione da l\u00ec a poco con l'etichetta Nobrain records.\nAlla fine del 1998 esce il primo lavoro in studio, \"Handle With Care\" seguito da un tour con diverse date in tutta Italia di spalla alla band francese Burning Heads. Nel 2000 la band \u00e8 di nuovo in tour, di supporto agli italiani Raw Power, mentre a fine del 2001 esce il secondo lavoro in studio, \"Balance Of Visions\", album ristampato successivamente nel 2003 con l'aggiunta di alcuni pezzi live e del videoclip di \"Face Scored With Scars\", gi\u00e0 in rotazione dall'anno prima in network italiane e straniere. Il 2004 \u00e8 l'anno di \"A Clown Smile\" album che li porter\u00e0 alla firma con la canadese Sudden Death Records. Nel 2006 la band effettua un secondo cambiamento di line- up (il primo, avveniva alla fine del 2000) e \"A Clown Smile\" viene ristampato dall'etichetta inglese Built to Last, con l'aggiunta di alcune bonus tracks.\nNel 2009 esce l'ultimo lavoro in studio della band \"Commutarte\" per l'etichetta Hot Steel Records, interamente cantato in italiano e assestato su sonorit\u00e0 vicine al funk-alternative-rock. Marzo 2014 esce Buone Nuove Dal Male album che vede anche la partecipazione in due soli di Tommy Massara degli Extrema"}
{"id": "3354462", "revid": "124123", "url": "https://it.wikipedia.org/wiki?curid=3354462", "title": "Nicolas Eekman", "text": "Fu anche incisore, disegnatore, acquarellista e illustratore affermato.\nBiografia.\nAll'et\u00e0 di diciotto anni tenne a Bruxelles una conferenza intitolata \"Van Gogh, uno sconosciuto\", dedicata al pittore che nel 1907 era ancora quasi estraneo al grande pubblico. Nel 1912 visit\u00f2 la prima mostra di Van Gogh a Colonia, esperienza che sar\u00e0 decisiva.\nDopo aver ottenuto il diploma in architettura all'Accademia delle Belle Arti di Bruxelles, fu invitato dal suo amico pastore Bart di Ligt, a soggiornare al presbiterio di Nuenen, nei Paesi Bassi, durante la prima guerra mondiale. Fu proprio in questo presbiterio che trent'anni prima visse la famiglia Van Gogh. Vincent dipinse qui \"Les mangeurs de pommes de terre\" (\"I mangiatori di patate\"). Fino alla fine della guerra le esposizioni si moltiplicarono nel paese di Eekman e le sue opere furono l'oggetto di numerose acquisizioni da parte dei grandi musei e dei collezionisti danesi, in particolare H\u00e9l\u00e8ne e Anton Kr\u00f6ller-M\u00fcller.\nNel 1921 Eekman s'install\u00f2 a Parigi e non smise mai di esporre n\u00e9 in Francia n\u00e9 all'estero. Frequenta gli artisti danesi che vivono a Parigi come Fred Klein, Piet Mondrian, C\u00e9sar Domela, Georges Vantongerloo e Frans Masereel. Crea un legame d'amicizia con la gallerista Jeanne Bucher che esporr\u00e0 le sue opere nel 1928 insieme a Mondrian. Fu l'unica volta che Mondrian espose I suoi quadri a Parigi. Questi due uomini, nonostante fossero divisi per la loro concezione dell'arte, l'uno promotore dell'arte astratta e Eekman fortemente contrario, resteranno legati da un'amicizia inscindibile lungo tutto il corso della loro vita.\nNegli anni '30 Eekman fu regolarmente presente alle esposizioni collettive, in particolare negli Stati Uniti, e le sue esposizioni personali furono organizzate dappertutto in Europa.\nA cavallo tra le due guerre mondiali Eekman partecip\u00f2 alla vita artistica parigina il cui cuore all'epoca si trovava a Montparnasse, e cominci\u00f2 a frequentare Jean Lur\u00e7at, Louis Marcoussis, Andr\u00e9 Lhote, Max Jacob, Mo\u00efse Kisling, Marc Chagall, Pablo Picasso, Salvador Dal\u00ed, Armand Nakache, Paul Signac, Jacques Lipchitz, Fernand L\u00e9ger, Edouard Goerg, Geiger, Max Ernst, etc\u2026\nDurante l'Esposizione Internazionale che ebbe luogo a Parigi nel 1937, Eekman ottenne una medaglia d'oro per la tela \"La pelote bleu\", acquistata pi\u00f9 tardi dallo Stato per lo spazio espositivo Jeu de Paume.\nAgli inizi della seconda Guerra mondiale, ricercato dai nazisti, si rifugi\u00f2 a Saint-Jean-de-Luz, nel sud-est della Francia, dove cominci\u00f2 a firmare temporaneamente le sue opere con lo pseudonimo di Ekma.\nNel 1944 il Palazzo delle Belle Arti di Bruxelles organizz\u00f2 una sua mostra molto importante e alla quale si rese anche la Regina del Belgio.\nNegli anni '50 e '60 le sue esposizioni si susseguirono ad un ritmo costante in Francia, in Belgio, nei Paesi Bassi e in Svizzera. Durante l'esposizione internazionale a Deauville nel 1956, ricevette il \"Premio del nudo\".\nNel 1961 un importante pannello murale (2,50 x 1,40 m) sulle piante medicinali nel mondo, gli fu commissionato dal Professor H. Griffon. Quest'opera fu realizzata per la farmacia dell'aeroporto parigino di Orly.\nPoco tempo dopo una grande retrospettiva alla galleria Reflets di Bruxelles, Nicolas Eekman si spegne il 13 novembre 1973 a Parigi. \u00c8 sepolto al cimitero di Ivry, nella regione parigina.\nLo stile.\nIl suo stile \u00e8 caratterizzato da tre grandi periodi: espressionista tra il 1914 e la fine degli anni '20; realista fiammingo fino all'inizio degli anni '50; poi \"fantastico\". Illustr\u00f2 diversi libri, tra i quali \"Les destin\u00e9es\" di Alfred de Vigny (1993), \"Contes d'un buveur de bi\u00e8re\" di Charles Deulin (1945), \"Tyl Ulenspiegel\" di Charles de Coster (1946), \"L'Ane culotte\" di Henri Bosco (1950)."}
{"id": "3354467", "revid": "490801", "url": "https://it.wikipedia.org/wiki?curid=3354467", "title": "Dent d'Herin", "text": ""}
{"id": "3354477", "revid": "1543377", "url": "https://it.wikipedia.org/wiki?curid=3354477", "title": "Cornell MacNeil", "text": "Biografia.\nStudi\u00f2 all'\"Hartt College of music\" di Hartford con diversi insegnanti, tra cui Friedrich Schorr e Dick Marzollo, iniziando la carriera in commedie musicali a Broadway e \"creando\" il ruolo del protagonista ne \"Il console\" di Gian Carlo Menotti nel 1950. A partire dal 1953 inizi\u00f2 l'attivit\u00e0 operistica in diverse compagnie degli Stati Uniti, debuttando ne \"La traviata\" alla New York City Opera e apparendo alla San Francisco Opera (Escamillo nel 1955) e alla Lyric Opera di Chicago (Lescaut nel 1957).\nIl 1959 fu un anno decisivo che vide il debutto alla Scala in \"Ernani\" e al Metropolitan in \"Rigoletto\". Fu presente nel teatro newyorkese per 26 stagioni consecutive in 642 rappresentazioni, tra gli altri nei ruoli di Nabucco, Macbeth, Conte di Luna, Riccardo, Amonasro, Iago, Barnaba, Alfio, Tonio, Scarpia, Michele, Gianciotto.\nOltre alla Scala apparve anche in diversi altri teatri italiani, tra cui Roma, Firenze, Napoli, Parma, e nelle pi\u00f9 importanti sedi europee, come Vienna, Londra, Parigi, Barcellona, Lisbona, oltre che a Buenos Aires e Citt\u00e0 del Messico.\nNel 1969 divenne presidente della American Guild of Musical Artists.\nSi distinse in particolare come interprete verdiano, dalla voce di grande volume, unito a notevole estensione. Tra le interpretazioni pi\u00f9 notevoli, quelle di Iago e Rigoletto, quest'ultimo cantato 104 volte, anche in occasione della prima trasmissione televisiva dal Met nel 1977. \u00c8 famoso anche per il ruolo di Scarpia, eseguito in 92 recite al Met, fino al termine della lunga carriera nel dicembre 1987."}
{"id": "3354478", "revid": "729019", "url": "https://it.wikipedia.org/wiki?curid=3354478", "title": "Nuclei del tronco encefalico", "text": "I nuclei del tronco encefalico sono aggregati di corpi di neuroni (soma) facenti parte della sostanza grigia. Tali gruppi sono associati ai sistemi proiettivi discendenti ed ascendenti (nervi in uscita ed in entrata dal/al sistema nervoso centrale) che percorrono il tronco encefalico. Tali nuclei vengono classificati in base alla loro localizzazione anatomica nelle diverse parti del tronco encefalico, pertanto i nuclei posti a livello bulbare prendono la denominazione di \"nuclei bulbari\", quelli posti a livello del Ponte di Varolio vengono denominati \"nuclei pontini\" e quelli posti a livello del mesencefalo, \"nuclei mesencefalici\". Una considerazione a parte merita la formazione reticolare, sia per la localizzazione (estesa a tutto il tronco encefalico), sia per la variet\u00e0 di connessioni a diverso significato funzionale.\nGli assoni che trasportano informazioni da e per i nervi cranici, prima di raggiungere tali nervi, formano sinapsi con questi nuclei.\nAnatomia.\nNuclei propri.\nI nuclei propri si ritrovano associati alle vie nervose ascendenti (che trasportano informazioni al sistema nervoso centrale) e discendenti (che trasportano informazioni al sistema nervoso periferico) e non sono collegati direttamente alla fuoriuscita dei nervi encefalici. In base alla loro localizzazione anatomica vengono suddivisi in tre gruppi: nuclei propri del bulbo, del ponte e del mesencefalo.\nNuclei propri del bulbo.\nI nuclei del bulbo raccolgono le informazioni provenienti dal midollo spinale, nella porzione postero-dorsale (lato rivolto verso l'alto) del bulbo. In corrispondenza del fascicolo gracile si trova il nucleo del fascicolo gracile da cui prende il nome (riceve la propriocezione e la sensibilit\u00e0 vibratoria proveniente dalle gambe e della parte inferiore del tronco); similarmente, in corrispondenza del fascicolo cuneato, si trova il nucleo del fascicolo cuneato, che riceve la propriocezione e la sensibilit\u00e0 vibratoria proveniente dalle braccia e dalla parte superiore del tronco. Lateralmente al nucleo cuneato \u00e8 posto il nucleo cuneato accessorio. Nel terzo inferiore del bulbo si trova il nucleo del cordone laterale; tale denominazione gli viene attribuita in quanto affianca lateralmente la faccia profonda del cordone laterale. Lateralmente al sistema piramidale nella zona ventrale (rivolta verso il basso) del bulbo si trova un aggregato di sostanza grigia denominata nucleo olivare inferiore; a tale nucleo sono associati due nuclei accessori, le paraolive, rispettivamente paraoliva mediale e paraoliva dorsale.\nNuclei propri del ponte.\nQueste formazioni grigie, sono associate alle vie nervose che dalla corteccia del telencefalo trasportano informazioni alla corteccia del cervelletto. Esse vengono denominate nuclei basilari; a livello del piede del ponte si riconoscono piccole formazioni di neuroni sparse che per la loro posizione alla base del ponte, prendono il nome di nuclei basilari del ponte. Sul percorso della via acustica centrale che porta le informazioni relative agli stimoli sonori dalle cellule ciliate acustiche dell'organo del Corti fino alla corteccia uditiva temporale primaria (area 41 e 42 di Brodmann), si incontrano diverse formazioni grigie a diverso significato fisiologico quali: nucleo del lemnisco laterale, nucleo del corpo trapezoide, nucleo olivare superiore.\nNuclei propri del mesencefalo.\nPercorrendo le vie discendenti del sistema extrapiramidale si incontrano diverse formazioni associate a tale via quali: nucleo rosso (posizionato nella calotta mesencefalica), a livello del mesencefalo e nel diencefalo ritroviamo i nuclei del fascicolo longitudinale mediale o nuclei mesencefalici del fascicolo longitudinale mediale dei quali fanno parte il nucleo interstiziale di Cajal posto nella parete laterale del III ventricolo ed il nucleo del tubercolo quadrigemello posto sopra la commessura posteriore. Continuando la discesa a livello del terzo inferiore del mesencefalo, fra i nuclei rossi troviamo il nucleo interpeduncolare ed infine fra il piede del mesencefalo e la regione subtalamica del diencefalo incontriamo una regione laminare costituita da un aggregato di neuroni ricchi in melanina; la ricchezza in melanina rende quest'ultimo nucleo molto scuro e quindi viene denominato sostanza nera.\nNuclei dei nervi cranici.\nA livello dorsale del tronco encefalico (calotta) sono localizzati i nuclei dei nervi cranici, tali nuclei sono disposti in maniera caratteristica \u00e8 pertanto possibile individuare sei zone del tronco encefalico che differiscono per posizione anatomica e per funzione.\nNei nuclei si ritrovano i corpi (soma) dei neuroni i quali inviano i propri assoni dai nuclei all'esterno del tronco dell'encefalo, tali assoni vengono raccolti in fasci di maggiori dimensioni denominati nervi cranici da qui la denominazione di nuclei dei nervi cranici.\nNuclei somatomotori.\nI nuclei somatomotori sono maggiormente complessi, in quanto da essi originano bilateralmente gli assoni motori nelle paia di nervi cranici del: III, IV, V, VI, VII, IX, X, XI, XII; Sono collocati in due zone distinte e vengono a loro volta suddivisi in tre sotto categorie: nuclei somatomotori del mesencefalo, nuclei somatomotori del ponte di Varolio, nuclei somatomotori del bulbo.\nNuclei somatomotori del mesencefalo.\nIl nucleo principale \u00e8 associato al nervo trocleare pertanto prende la denominazione di nucleo somatomotore del nervo trocleare l'innervazione principale \u00e8 diretta al muscolo obliquo superiore dell'occhio; al nervo trocleare \u00e8 associato un secondo nucleo somatomotore il quale riceve le proiezioni (fibre o assoni) del sistema piramidale, le proiezioni del sistema extrapiramidale e le proiezioni del fascicolo longitudinale mediale. Tali nuclei sono connessi ai riflessi oculocefalogiri in quanto attraverso il fascicolo longitudinale mediale scambiano informazioni con i nuclei vestibolari. A questo gruppo appartiene anche il nucleo di Perlia che scambia informazioni con il nervo oculomotore. Il secondo nucleo somatomotorio del mesencefalo \u00e8 associato alle attivit\u00e0 dei muscoli dell'occhio in quanto invia proiezioni ai muscoli: retti mediali sia inferiore che superiore, all'obliquo inferiore ed all'elevatore della palpebra superiore. I nuclei somatomotori associati al III paio ricevono: le proiezioni (gli assoni) delle fibre piramidali sia quelle dirette che quelle crociate, le proiezioni del sistema extrapiramidale e quelle del fascicolo longitudinale mediale, tramite il fascicolo longitudinale mediale vengono comunicate principalmente le informazioni relative ai riflessi che quindi dal corpo raggiungono i nuclei vestibolari e quelli appartenenti all'VI paio.\nNuclei somatomotori del ponte.\nA livello del ponte troviamo il nucleo somatomotore da cui si origina il nervo faciale (l'emergenza anatomica avviene ventralmente all'interno della fossetta sopraolivare), il nervo faciale porta informazioni alla muscolatura facciale, alla porzione posteriore del muscolo digastrico, ai muscoli: stiloidei, stiloglosso, stapedio e del velo palatino. Le proiezioni del sistema piramidale sia crociate che dirette inviano informazioni alla parte superiore del nucleo somatomotore del nervo faciale, mentre soltanto le proiezioni crociate raggiungono la parte inferiore, le dirette curvano dirigendosi ad altri nuclei. Le proiezioni del sistema extrapiramidale a seguito dell'interconnessione con i nuclei sensitivi del trigemino, del cocleare, del glossofaringeo e del vago coinvolgono tale nucleo nei riflessi. A livello del ponte si trova anche il nucleo somatomotore del nervo abducente. Da questo nucleo derivano le proiezioni che innervano il muscolo retto laterale dell'occhio che viene coinvolto nei riflessi a causa delle connessioni che intrattiene con i nuclei vestibolari tramite il fascicolo longitudinale mediale. Associato al nervo trigemino troviamo il nucleo somatomotore del trigemino (conosciuto anche come nucleo masticatorio) che invia proiezioni ai muscoli masticatori: temporale, massetere e pterigoidei ed anche ai muscoli tensori del timpano e del palato; anche questo nucleo riceve proiezioni dirette e crociate dal sistema piramidale e dal sistema extrapiramidale e viene anch'esso coinvolto nei riflessi in quanto lavora in maniera solidale al nucleo sensitivo del V paio ed al nucleo sensitivo del nervo cocleare regolando il funzionamento del muscolo tensore del timpano.\nNuclei somatomotori del bulbo.\nFra il pavimento del IV ventricolo ed il margine inferiore del bulbo si colloca il nucleo somatomotore del nervo ipoglosso. Dal solco anterolaterale del bulbo emergono gli assoni che innervano i muscoli della lingua. Questo nucleo riceve solo le proiezioni crociate della via piramidale, viene coinvolto nei riflessi in quanto intrattiene connessioni con il nucleo della radice discendente del trigemino. Il nervo accessorio prende origine dal nucleo somatomotore del nervo accessorio, tale nucleo \u00e8 posto all'altezza dei nei primi cinque/sei mielomeri del midollo spinale. Il nucleo sovraspinale dell'XI paio si origina dalla continuazione in direzione craniale del nucleo della radice discendente del trigemino che confina con la parte superiore del nucleo ambiguo; Il nervo accessorio spinale invia proiezioni al muscolo sternocleidomastoideo ed alla parte superiore del muscolo trapezio deriva dalla fusione delle proiezioni del nervo accessorio che dopo aver attraversato il foro occipitale si uniscono alle proiezioni del nucleo sovraspinale. A livello del nucleo ambiguo emerge il nucleo somatomotore del nervo vago il quale invia proiezioni ai muscoli del faringe e della laringe intervenendo nel controllo della deglutizione e della fonazione. Il nucleo ambiguo oltre a ricevere proiezioni dal sistema piramidale, dal sistema extrapiramidale riceve anche proiezioni dalla mucosa buccale della faringe, dai muscoli laringei e faringei appartenenti alla sensibilit\u00e0 propriocettiva e, tramite i nuclei sensitivi viscerali del vago, delle vie respiratorie del glossofaringeo e del nucleo sensitivo somatico del trigemino. Tramite queste connessioni viene coinvolto nei riflessi quali, la tosse e il vomito. La porzione rostrale del nucleo ambiguo corrisponde invece al nucleo somatomotore del nervo glossofaringeo, il nervo glossofaringeo cranialmente condivide il proprio spazio di emersione con il nervo vago ed invia proiezioni al muscolo stilofaringeo ed al muscolo costrittore superiore della faringe.\nNuclei visceroeffettori.\nQuesti nuclei costituiscono la zona visceroeffettrice, i loro assoni costituiscono le proiezioni che si ritrovano nei nervi cranici del III, VII, IX e X paio e che fanno parte del sistema parasimpatico. Per questo motivo ai nervi cranici associati a tali nuclei sono associati nuclei parasimpatici.\nA livello del mesencefalo i nuclei parasimpatici dell'oculomotore: il nucleo viscerale (di Edinger-Westphal) ed il nucleo mediano anteriore sono due raggruppamenti di sostanza grigia appartenenti al sistema parasimpatico, le loro proiezioni si diramano attraverso il nervo oculomotore comune. A livello dell'occhio il controllo della dimensione del cristallino e la miosi sono attivit\u00e0 riflesse in quanto l'attivit\u00e0 dei nuclei parasimpatici dell'oculomotore viene controllata dai nuclei pretettali attraverso le vie ottiche. A livello del ponte il nucleo muconasolacrimale e il nucleo salivatorio superiore (di Kohnstamm) inviano le proprie proiezioni a costituire il nervo intermedio. A livello del bulbo dalla porzione posteriore del nucleo motore dorsale della calotta del bulbo o nucleo cardiopneumo-enterico, derivano gli assoni che costituiscono il nervo vago. La porzione anteriore del nucleo motore dorsale della callotta del bulbo costituisce invece il nucleo salivatorio inferiore.\nNuclei viscerosensitivi.\nPosti in posizione laterale rispetto ai nuclei visceroeffettori sono collocati i nuclei viscerosensitivi. Essi fanno parte della sensibilit\u00e0 viscerale generale e della sensibilit\u00e0 viscerale specifica. Queste vie condividono le stesse afferenze nervose, pertanto non \u00e8 possibile distinguere le proiezioni del dolore somatico dalle vie del dolore viscerale, ci\u00f2 si traduce nel fenomeno del dolore riferito ovvero danni agli organi interni vengono interpretati dal cervello come dolore in specifiche zone della pelle. Le proiezioni dei nuclei viscerosensitivi vanno (assieme alle proiezioni di altri nuclei) a costituire tre nervi cranici. A livello del bulbo: dal ganglio nodoso si diramano fibre che contattano il nucleo del tratto solitario da cui origina il nervo vago, dai neuroni pseudounipolari del ganglio petroso si diramano le fibre che contattano il nucleo del tratto solitario da cui origina il nervo glossofaringeo. A livello del ponte le proiezioni del ganglio genicolato contattano la parte superiore del nucleo del tratto solitario. Tale zona viene anche definita nucleo gustativo e da essa fuoriesce il nervo intermedio.\nSia il nucleo del tratto solitario che il nucleo gustativo ricevono informazioni relative al dolore somatico ed al dolore viscerale.\nNuclei somatosensitivi.\nI nuclei somatosensitivi sono posti, rispetto ai nuclei viscerosensitivi, lateralmente in posizione dorsale o ventrale. Questi nuclei vengono suddivisi per funzione in due sottocategorie, i nuclei appartenenti alla sensibilit\u00e0 somatica generale sono definiti nuclei somatosensitivi generali, mentre quelli associati alla sensibilit\u00e0 specifica vengono definiti nuclei somatosensitivi specifici.\nNuclei somatosensitivi generali.\nDai protoneuroni del ganglio semilunare o ganglio di Gasser derivano proiezioni che, entrando nel ponte, contattano il nucleo somatosensitivo del trigemino dal quale fuoriescono le proiezioni che costituiscono la componente somatosensitiva del nervo trigemino. Il nucleo somatosensitivo del trigemino \u00e8 suddiviso in tre porzioni: la porzione a livello del tronco encefalico si trova in posizione dorsolaterale, la porzione pontina (definita nucleo principale) si colloca all'esterno del nucleo masticatorio e la porzione bulbospinale viene anche definita nucleo della radice discendente del trigemino. Le proiezioni che trasportano l'informazione dalla periferia dei protoneuroni pseudounipolari del ganglio genicolato, dopo essere penetrate nel ponte, si dividono nel tratto ascendente (che va verso l'alto) e in un tratto discendente (che ritorna verso il basso); Il tratto discendente viene anche definito radice discendente, in quanto vi \u00e8 associato il nucleo della radice discendente del trigemino.\nA livello del ponte: dai protoneuroni pseudounipolari del ganglio genicolato si origina la componente somatosensitiva del nervo intermedio, le proiezioni che trasportano l'informazione dalla periferia si connettono con il nucleo della radice discendente del trigemino.\nA livello bulbare: dai neuroni pseudounipolari del ganglio giugulare si origina la componente somatosensitiva del nervo vago, le proiezioni a livello del bulbo si connettono con il nucleo della radice discendente del trigemino; I protoneuroni del ganglio superiore danno origine alla componente somatosensitiva del nervo glossofaringeo, le proiezioni che trasportano l'informazione dalla periferia si connettono con il nucleo della radice discendente del trigemino.\nNuclei somatosensitivi specifici.\nA livello bulbare, dai protoneuroni del ganglio vestibolare o di Scarpa, si origina la componente vestibolare (nervo vestibolare) dell'VIII paio: il nervo vestibolococleare o statoacustico, consta di due nervi distinti: il nervo cocleare e il nervo vestibolare. Le proiezioni di tali neuroni innervano le macule dell'utricolo, le macule del sacculo (che sono recettori di gravit\u00e0) e le creste ampollari dei canali semicircolari (che sono recettori di accelerazione). Le proiezioni che invece trasportano i segnali dalla periferia penetrano nel nevrasse all'altezza della fossetta retroolivare e contattano i nuclei vestibolari posti nel pavimento del IV ventricolo, i nuclei vestibolari vengono denominati in base alla posizione che occupano a livello del pavomento ventricolare, quindi: nucleo vestibolare inferiore (caudalmente nel bulbo), nucleo vestibolare laterale o nucleo vestibolare di Deiters (tra ponte e bulbo e continua direttamente nel nucleo vestibolare superiore), nucleo vestibolare mediale e nucleo vestibolare superiore (nel ponte).\nA livello del ponte, dai protoneuroni del ganglio spirale o ganglio di Corti si origina la componente cocleare dell'VIII paio (nervo cocleare), le proiezioni di tali protoneuroni innervano l'organo del Corti e le cellule acustiche. Il nervo cocleare, sul confine fra ponte e bulbo, entra nel tronco encefalico insieme alle fibre acustiche e si connette con il nucleo cocleare dorsale e con il nucleo cocleare ventrale. Da questi nuclei origina la via cocleare centrale."}
{"id": "3354488", "revid": "198277", "url": "https://it.wikipedia.org/wiki?curid=3354488", "title": "Canada's Wonderland (Pupo)", "text": "Canada's Wonderland \u00e8 un album dal vivo di Pupo del 1991.\nStoria.\nStando alle note di produzione, \u00e8 stato registrato durante i concerti del 25 e 26 maggio 1991 nell'omonimo parco di divertimenti a Vaughan, nella Grande Toronto; secondo parte della critica specializzata, tuttavia, si tratterebbe in realt\u00e0 di un \u00abfinto \"live\"\u00bb realizzato in studio, con applausi, cori e grida dei fan, cos\u00ec come dialoghi tra Pupo e il pubblico, aggiunti in post-produzione."}
{"id": "3354491", "revid": "486946", "url": "https://it.wikipedia.org/wiki?curid=3354491", "title": "Sant'Antonio in Ranverso", "text": ""}
{"id": "3354493", "revid": "411054", "url": "https://it.wikipedia.org/wiki?curid=3354493", "title": "Caspian Sea Monster", "text": ""}
{"id": "3354494", "revid": "74801", "url": "https://it.wikipedia.org/wiki?curid=3354494", "title": "Antonia di Lorena", "text": "Biografia.\nNata nel Palazzo Ducale di Nancy, era figlia del duca Carlo III di Lorena e della principessa francese Claudia di Valois.\nAntonia era quindi imparentata non solo con i reali francesi (sua madre era figlia di Enrico II di Francia e Caterina de' Medici), ma anche con quelli di Danimarca (madre di Carlo III era la principessa Cristina di Danimarca). I duchi di Lorena vantavano inoltre tra i propri antenati i reali di Napoli e Gerusalemme (nel 1431 Isabella di Lorena aveva infatti sposato il re di Napoli Renato d'Angi\u00f2).\nVenne data in moglie al duca Giovanni Guglielmo di J\u00fclich-Kleve-Berg, che spos\u00f2 il 20 giugno 1599.\nDal matrimonio per\u00f2 non nacque alcuna prole, cosicch\u00e9 alla morte di Giovanni Guglielmo il ducato venne diviso tra il Brandeburgo e il Neuburg."}
{"id": "3354505", "revid": "603049", "url": "https://it.wikipedia.org/wiki?curid=3354505", "title": "Eekman", "text": ""}
{"id": "3354506", "revid": "603049", "url": "https://it.wikipedia.org/wiki?curid=3354506", "title": "Ekma", "text": ""}
{"id": "3354507", "revid": "603049", "url": "https://it.wikipedia.org/wiki?curid=3354507", "title": "Nicolas Eckman", "text": ""}
{"id": "3354508", "revid": "603049", "url": "https://it.wikipedia.org/wiki?curid=3354508", "title": "Nik Eekman", "text": ""}
{"id": "3354509", "revid": "603049", "url": "https://it.wikipedia.org/wiki?curid=3354509", "title": "Nic Eekman", "text": ""}
{"id": "3354510", "revid": "603049", "url": "https://it.wikipedia.org/wiki?curid=3354510", "title": "Nico Eekman", "text": ""}
{"id": "3354522", "revid": "109057570", "url": "https://it.wikipedia.org/wiki?curid=3354522", "title": "Sacramentario", "text": "ll sacramentario \u00e8 un libro liturgico; \u00e8 il libro del celebrante, vescovo o presbitero, e contiene le formule eucologiche per l'eucaristia ed i sacramenti.\nStoria.\nSacramentario gelasiano.\nIl pi\u00f9 antico libro liturgico della Chiesa romana giunto fino a noi \u00e8 Il cosiddetto sacramentario Veronese, che in precedenza era chiamato Leoniano perch\u00e9 creduto opera esclusiva di papa Leone I, e un testo del VI secolo, che per\u00f2 raccoglie materiale precedente, probabilmente della met\u00e0 del V secolo. poi, abbiamo il cosiddetto \"Sacramentarium gelasianum vetus\". Ci \u00e8 pervenuto nel \"codice vaticano reginense latino 316\", un manoscritto del VII-VIII secolo e fu pubblicato nel 1680 dal cardinal Tomasi.\nSacramentario gregoriano.\nAltro sacramentario celebre \u00e8 il \"gregoriano\", che \u00e8 pervenuto attraverso molti manoscritti. \u00c8 opinione condivisa da molti che deriverebbero tutti da una medesima fonte, attribuita a papa Gregorio Magno (590-604), ma redatta sotto Onorio I (625-638). In genere la struttura gregoriana differisce da quella gelasiana per tre aspetti:\nIl Gregoriano \u00e8 in genere un libro pi\u00f9 semplice e meno ricco del Gelasiano\nI due tipi principali del gregoriano sono:\nIl primo \u00e8 cos\u00ec chiamato perch\u00e9 deriva da una copia dell'autentico gregoriano che papa Adriano I (772-795) mand\u00f2 a Carlo Magno che gliene aveva fatto richiesta, e da questi conservato ad Aquisgrana. Infatti, verso la fine del secolo VIII, Carlo Magno volle unificare il suo impero e pens\u00f2 di adottare il rito romano quale unica liturgia comune a tutti i territori conquistati. Chiese quindi a papa Adriano un Sacramentario che rispecchiasse la liturgia della sede di Pietro. Si vide recapitare un Sacramentario Gregoriano cos\u00ec come esisteva al tempo di papa Adriano. Questo Sacramentario, gi\u00e0 ritoccato rispetto agli antichi Gregoriani, fu ulteriormente adattato alle esigenze del costume dei Franchi. Tale adattamento fu operato dal liturgista palatino Alcuino il quale aggiunse una serie di adattamenti come appendice al Sacramentario inviato da Roma.\nFu tanta la fortuna incontrata dal Supplemento di Alcuino che, a partire dal IX secolo, molte formule dell'Appendice passarono nel testo vero e proprio fino a dar vita ad un nuovo Sacramentario, fusione completa del testo primitivo e dell'Appendice (secolo X). L'altro tipo di Gregoriano \u00e8 quello di Padova, redatto a Liegi verso la met\u00e0 del IX secolo e poi portato a Verona, con aggiunte nei secoli X e XI.\nSacramentari gelasiani dell'VIII secolo.\nUna terza serie di sacramentari \u00e8 costituita da quelli che una volta si chiamavano \"Missalia regis Pipini\". Ebbero origine dal fatto che il Gelasiano, come altri Sacramentari, fu ben presto portato oltralpe e trascritto abbondantemente con aggiunte varie a seconda delle Chiese che lo adottavano. Da queste fusioni sono derivati i cosiddetti sacramentari Gelasiani dell'VIII secolo:\nQuesta serie di sacramentari ci \u00e8 pervenuta in molte varianti. L'uso dei Sacramentari comincia a decadere con il X secolo, quando sorgono i primi Messali plenari, bench\u00e9 si continuano a scrivere Sacramentari anche nei secoli XIII e XIV.\nSacramentario di San Gereone.\nFu realizzato per la Chiesa di San Gereone, a Colonia tra il 996 e il 1002 ed \u00e8 ora conservato a Parigi nella Biblioth\u00e8que nationale de France. Le parti relative alle festivit\u00e0 pi\u00f9 importanti dell'anno liturgico sono miniate.\nIl libro \u00e8 opera di due diversi artisti, uno dei quali ha realizzato l'Annunciazione, la Nativit\u00e0, la \"Maiestas Domini\" e la Pentecoste. Prezioso il simbolismo delle raffigurazioni: l'Annunciazione \u00e8 inserita in una cornice con quattro sfere agli angoli e la Vergine Maria si trova all'interno di uno spazio di colore verde, la cui forma \u00e8 simile alla valva delle ostriche. Tale simbolismo veniva usato per sottolineare la verginit\u00e0 della madre di Dio, in quanto la perla era ritenuta, secondo i naturalisti antichi, prodotta dalla conchiglia senza bisogno della fecondazione maschile."}
{"id": "3354523", "revid": "974994", "url": "https://it.wikipedia.org/wiki?curid=3354523", "title": "Hold Your Fire Tour", "text": "Hold Your Fire Tour \u00e8 il dodicesimo tour ufficiale della band canadese Rush.\nStoria.\nTour promozionale per l'album \"Hold Your Fire\", che si protrae per circa un semestre e interessa gli Stati Uniti, il Canada e, per la prima volta dai tempi del tour di \"Signals\", l'Europa. Il tour \u00e8 composto da due distinte parti intervallate tra loro da un periodo di pausa di un mese circa: la prima parte, eseguita nel 1987, prevede 26 spettacoli, la seconda, del 1988, 53.\nA partire da questo periodo i Rush non eseguono il tour di riscaldamento prima delle sedute di registrazione per un nuovo album (i cosiddetti \"Warm up Tour\"). Durante il tour la band, allo scopo di ridurre il rischio di errori legati all'impiego di un gran numero di sequencer e campionatori come gi\u00e0 accaduto nel precedente tour, si avvale di tecnologie pi\u00f9 affidabili e di pi\u00f9 efficienti sistemi di sicurezza.\nArtisti di supporto che aprono per i Rush nel corso del tour: gli MSG, Tommy Shaw, i Chalk Circle, The Rainmakers. Il tour raccoglie circa 675.000 spettatori.\nDurata approssimativa dello show: 120/130 minuti.\nCome da abitudine anche per l\"'Hold Your Fire Tour\" viene realizzato il \"Tourbook\", libretto contenente informazioni riguardanti la genesi del nuovo album curate come sempre da Neil Peart, fotografie, informazioni sulla crew al seguito del tour, la discografia della band e schede sui singoli componenti del gruppo.\nScaletta.\nLa setlist del tour di \"Hold Your Fire\" include 6 brani provenienti dall'ultimo lavoro in studio, e non viene mai modificata nel corso del tour. La pi\u00f9 rilevante novit\u00e0 consiste nell'assolo di batteria: a partire da questo tour diventa infatti un vero e proprio brano, intitolato \"The Rhythm Method\".\nDate.\nCalendario completo del tour\nDocumentazione.\nRiguardo all'\"Hold Your Fire Tour\" sono reperibili le seguenti testimonianze audiovisive, audio e cartacee:"}
{"id": "3354533", "revid": "767487", "url": "https://it.wikipedia.org/wiki?curid=3354533", "title": "Il terzo segreto (film)", "text": "Il terzo segreto (\"The Third Secret\") \u00e8 un film del 1964 diretto da Charles Crichton.\n\u00c8 stato il film di esordio dell'attrice premio Oscar Judi Dench.\nTrama.\nUno stimato psicoanalista muore per una ferita d'arma da fuoco, dichiarando alla domestica, che gli \u00e8 accanto negli ultimi istanti, di essersi voluto togliere la vita. Un ex-paziente del defunto, non accettando questa spiegazione dell'accaduto, inizia ad indagare di propria iniziativa, per scoprire se possa essersi invece trattato di un omicidio. Entra cos\u00ec in contatto, uno per uno, con gli altri pazienti avuti in cura dal dottore, il quale aveva insegnato alla figlia questo indovinello: \u00abIl primo segreto \u00e8 quello che non diciamo agli altri, il secondo segreto \u00e8 quello che non diciamo a noi stessi, e il terzo segreto... qual \u00e8?\u00bb.\nProduzione.\nProdotto dalla britannica Hubris Productions. Il montaggio finale vide una parziale modifica della sceneggiatura: i pazienti del dott. Whitset erano inizialmente cinque; le scene girate da Patricia Neal come una di essi vennero eliminate. Nella versione originale rimane traccia della modifica nella scena in cui Catherine dice ad Alex di conoscere il nome dei quattro pazienti, mentre dal labiale dell'attrice si nota che pronuncia \"cinque\"; la battuta venne modificata col doppiaggio nella post-produzione.\nDistribuzione.\nDistribuito dalla 20th Century Fox, usc\u00ec nelle sale britanniche nel febbraio 1964, mentre in quelle italiane il 1\u00ba luglio dello stesso anno, col divieto di visione ai minori di 14 anni.\nCritica.\n\"Il Morandini\" commenta: \u00abMaltrattato dalla critica londinese perch\u00e9 pretenzioso, appesantito da dialoghi prolissi di carattere filosofico, \u00e8, invece, su sceneggiatura di Robert L. Joseph, un giallo psicologico anomalo e intrigante, forse un po' macchinoso nel mosaico delle storie, ma non mai banale\u00bb."}
{"id": "3354534", "revid": "986213", "url": "https://it.wikipedia.org/wiki?curid=3354534", "title": "Nicoletta di Lorena", "text": "Biografia.\nEra figlia del duca Enrico I di Lorena e di Margherita Gonzaga.\nOltre ad essere imparentata con la casa reale francese, Nicoletta vantava vincoli di parentela con i Gonzaga e i Medici. Sua madre infatti era figlia del duca Vincenzo I Gonzaga e di Eleonora de' Medici, figlia del Granduca di Toscana Francesco I de' Medici.\nEssendo lei e la sorella Claudia l'unica prole legittima del duca Enrico, vennero destinate a sposare i cugini ossia i figli del fratello minore di Enrico Francesco II di Lorena, il quale eredit\u00f2 il ducato alla sua morte.\nSposo di Nicoletta fu l'erede al ducato Carlo. Le nozze vennero celebrate a Nancy il 23 ottobre 1621.\nDopo quattordici anni di matrimonio per\u00f2 Nicoletta non riusc\u00ec a dare alcun erede al marito. Carlo allora decise di divorziare da lei per sposare la sua amante B\u00e9atrice de Cusance che gli diede tre figli. Questo secondo matrimonio venne per\u00f2 annullato dalla chiesa che non riconobbe la legittimit\u00e0 del divorzio."}
{"id": "3354540", "revid": "110157", "url": "https://it.wikipedia.org/wiki?curid=3354540", "title": "Berna (azienda)", "text": "Berna (con sede a Olten) era un produttore svizzero di autocarri, autobus e filobus.\nStoria.\nL'azienda, fondata nel 1904 da Josef Wyss a Olten (dopo un fallito tentativo a Berna, da cui mantenne il nome) produceva autocarri sia per trasportatori privati che pubblici, come anche per corpi pompieri e impieghi militari.\nNel 1929 la maggioranza delle azioni venne acquistata dalla concorrente Saurer di Arbon ma la societ\u00e0 continu\u00f2 ad essere presente sul mercato come marca autonoma pur sfruttando sinergie con Saurer sia nella progettazione che nella produzione di componenti.\nQuando a fine anni sessanta il mercato svizzero degli autocarri viene aperto anche alla concorrenza estera la piccola ditta si trov\u00f2 rapidamente in difficolt\u00e0 di fronte ai maggiori produttori europei. Nel 1978 termin\u00f2 quindi la produzione di autocarri.\nAll'apertura del mercato Berna, che aveva subito preso coscienza dell'impossibilit\u00e0 di sopravvivere quale produttore di autocarri si riorient\u00f2 nel campo del trattamento delle superfici metalliche.\nNel 2003 Saurer, che aveva mantenuto fino ad allora le azioni di Berna storn\u00f2 l'investimento e le attivit\u00e0 continuarono con altre nuove denominazioni."}
{"id": "3354546", "revid": "1573940", "url": "https://it.wikipedia.org/wiki?curid=3354546", "title": "Chiesa di San Michele (Monzambano)", "text": "La chiesa di San Michele a Monzambano \u00e8 uno degli edifici che, insieme al castello medievale, caratterizza il piccolo borgo di circa 5000 abitanti posto su un'altura collinare ai piedi del fiume. La maestosa chiesa domina la vallata e da essa \u00e8 possibile ammirare la sottostante valle, una delle aree protette del Parco regionale del Mincio istituito con la legge regionale n. 47 dell'8 settembre 1984.\nLa chiesa \u00e8 dedicata all'arcangelo Michele, protettore nelle battaglie, nelle pestilenze, santo che aiuta nell'attraversamento dei fiumi e ricordato per aver difeso la fede in Dio contro Satana.\nStoria.\nL'attuale chiesa di San Michele Arcangelo \u00e8 il risultato del rifacimento di un'omonima chiesa che esisteva fin dal 1400. In quel periodo la sede parrocchiale era la chiesa di Santa Maria in Castello, poi dedicata a san Biagio. Il San Michele era forse troppo piccolo e non adatto a contenere tutti i fedeli del borgo. La ricostruzione \u00e8 probabilmente legata a due eventi molto significativi per la Chiesa cattolica, la riforma protestante e il concilio di Trento (1545-1563) convocato da papa Paolo III.Con la chiusura del suddetto, si diede il via a un gran numero di cambiamenti che coinvolsero il mondo cattolico, tra cui un intenso fervore edilizio che si prolung\u00f2 per oltre due secoli. Le vecchie chiese furono ristrutturate, talvolta demolite e poi costruite a nuovo, come accadde per il San Michele. La prima pietra fu posta il 10 aprile 1743, da don Gregorio Echeli, ed \u00e8 ancora visibile oggi alla destra dell'ingresso principale, sulla facciata, contenente uno scritto celebrativo. Il 25 marzo 1768 segna il momento della benedizione da parte di don Bartolomeo Mondini e dell'apertura al culto della parrocchia. I lavori si conclusero nel 1777, data dipinta sul medaglione dal catino absidale. L'architetto che diede vita alla chiesa \u00e8 Domenico Rossi, come risulta da una lapide affissa all'esterno della chiesa, ma permangono dubbi sulla sua paternit\u00e0.\nLa facciata.\nL'imponente facciata settecentesca rimanda subito allo stile barocco, uno stile di fantasia, creativit\u00e0 e rottura ripreso anche all'interno della parrocchia. Tuttavia si possono notare anche dei richiami al neoclassicismo, come l'alto basamento, le lesene a tutta facciata con spigolature e svecchiature piane, il timpano triangolare e il portale con timpano a curva.\nNelle nicchie esterne sono poste le seguenti statue procedendo dal basso verso l'alto: san Pietro e san Paolo a fianco dell'entrata, pi\u00f9 in alto in corrispondenza san Leonardo Limosino e sant'Ignazio, esternamente san Giovanni Nepomuceno, martire della confessione e san Valentino, martire dell'eucaristia. Al culmine della facciata, sul timpano, appare imponente la statua di san Michele, cui \u00e8 intitolata la chiesa, alta circa tre metri e fiancheggiata da fiaccole e pinnacoli marmorei.\nL'interno.\nLa struttura della chiesa \u00e8 a navata unica, nota anche col termine predicatoria, poich\u00e9 l'uditorio si trova faccia a faccia con il predicatore, posto sul pulpito o sull'ambone. Il volto a botte il laterizio \u00e8 sostenuto da cappelle a forma di nicchie che fungono da contrafforte. Sulla volta \u00e8 possibile ammirare affreschi eseguiti nel 1777 che raffigurano la Speranza, la Fede, la Carit\u00e0 e la Moltiplicazione dei pani, quest'ultimo opera di Marco Marcola di Verona, in cui sono rappresentati i dottori occidentali della chiesa: Ambrogio, Agostino, Girolamo e Gregorio Magno.\nSull'arco trionfale spicca solenne la rappresentazione plastica del Padre Eterno.\nNei muri perimetrali della navata si susseguono in piccole nicchie le meravigliose statue raffiguranti i sette Doni dello Spirito Santo: da sinistra Sapienza, Intelletto, Consiglio, Fortezza, Scienza, Piet\u00e0 e Timor di Dio, opere dello scultore Lorenzo Muttoni.\nAl di sotto di queste troviamo le quattordici cornici in legno lavorato a mano su cui sono rappresentate le tappe della Via Crucis di Agostino Ugolini, noto pittore veronese.\nAi lati della navata sono collocate sei cappelle con i seguenti altari sul lato destro:\nsul lato sinistro possiamo ammirare invece:\nAnche l'interno si caratterizza per lo stile barocco.\nL'altare maggiore.\nSecondo una leggenda locale l'altere maggiore venne costruito nel 1732 in Austria e trasportato poi a Monzambano nel 1779. Le date coincidono con quelle indicate sul retro dell'altare, ma dalla relazione della visita parrocchiale del 1769 del vescovo Giustiniani risulta che in tale data l'altare era gi\u00e0 in via di costruzione nel San Michele, e si tende quindi a escludere la provenienza austriaca.\nLa maestosa architettura \u00e8 il vanto della parrocchia per la ricchezza dei particolari e per la variet\u00e0 e pregio dei marmi usati. Nel paliotto centrale \u00e8 raffigurato San Michele su sfondo nero, ornato di spada, elmo e bilancia, attorniato da elementi floreali, narcisi, gelsomini, limoni, da arabeschi naturalistici, fantasie fitomorfe, intrecci e festoni floreali di vivace fantasia rococ\u00f2 che si dispongono lungo tutto il paliotto e nei vari pannelli. Le decorazioni sono state eseguite secondo la tecnica del \"commesso\" dalla famiglia Corbarelli, grandi maestri di origine fiorentina, ai quali si attribuisce la paternit\u00e0 dell'altare. Il tabernacolo \u00e8 posteriore e risale probabilmente alla fine del Settecento, caratterizzato da colonnine a tortiglione in marmo rosso francese, presenta ai lati due statue rappresentanti la Speranza e la Carit\u00e0. Sopra il tabernacolo, la residenza termina con una colomba su una sfera dorata, simbolo dello Spirito Santo. Sotto le figure dei Santi Pietro e Paolo fiancheggiano la testata ornata con un bassorilievo del Padre Eterno.\nSul fondo dell'abside spicca la pala del santo patrono, San Michele, nell'atto di sconfiggere satana, dipinta da Agostino Ugolini nel 1802 e incorniciata da marmi che richiamano quelli dell'altare.\nCome la facciata, anche l'altare \u00e8 di stile barocco, ma si notano anche elementi di rigore e equilibrio tipici del neoclassicismo. Questo perch\u00e9 quando l'altare viene terminato non rientriamo pi\u00f9 in epoca barocca o rococ\u00f2, ma siamo in pieno neoclassicismo. Essendo in periferia, dove le novit\u00e0 tardano ad arrivare, il nuovo stile si presenta solo in alcuni particolari."}
{"id": "3354547", "revid": "767487", "url": "https://it.wikipedia.org/wiki?curid=3354547", "title": "Copa Sony Ericsson Colsanitas 2011", "text": "Il Copa Sony Ericsson Colsanitas 2011 \u00e8 stato un torneo femminile di tennis giocato sulla terra rossa. \u00c8 stata la 14\u00aa edizione del Copa Sony Ericsson Colsanitas, che fa parte della categoria International nell'ambito del WTA Tour 2011. Si \u00e8 giocato al Club Campestre El Rancho di Bogot\u00e0 in Colombia, dal 14 al 20 febbraio 2011.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Lourdes Dom\u00ednguez Lino ha battuto in finale Mathilde Johansson, 2\u20136, 6\u20133, 6\u20132\nDoppio.\n Edina Gallovits-Hall / Anabel Medina Garrigues hanno battuto in finale Sharon Fichman / Laura Pous Ti\u00f3, 2\u20136, 7\u20136(6), [11\u20139]"}
{"id": "3354549", "revid": "226458", "url": "https://it.wikipedia.org/wiki?curid=3354549", "title": "Frunz\u0103 (Slobozia)", "text": "Frunz\u0103 (in russo \"\u0424\u0440\u0443\u043d\u0437\u0435\") \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di Slobozia.\nLocalit\u00e0.\nIl comune \u00e8 formato dall'insieme delle seguenti localit\u00e0 (nome in russo):"}
{"id": "3354552", "revid": "1442080", "url": "https://it.wikipedia.org/wiki?curid=3354552", "title": "Swedish Open 1981 - Singolare", "text": "Il singolare del torneo di tennis Swedish Open 1981, facente parte della categoria Grand Prix, ha avuto come vincitore Thierry Tulasne che ha battuto in finale Anders J\u00e4rryd 6-2, 6-3."}
{"id": "3354553", "revid": "767487", "url": "https://it.wikipedia.org/wiki?curid=3354553", "title": "Hlinaia (Slobozia)", "text": "Hlinaia (in russo \u0413\u043b\u0438\u043d\u043e\u0435) \u00e8 un comune della Moldavia controllato dall'autoproclamata repubblica di Transnistria. \u00c8 compreso nel distretto di Slobozia."}
{"id": "3354559", "revid": "767487", "url": "https://it.wikipedia.org/wiki?curid=3354559", "title": "Black Jack (film 1968)", "text": "Black Jack \u00e8 un film del 1968, diretto da Gianfranco Baldanello.\nIl film venne distribuito anche con il titolo Black Jack - Un uomo per 5 vendette.\nTrama.\nJack Murphy e i suoi uomini, messa a segno una rapina in banca di Tucson City, si ritrovano per spartire il bottino. Ma Jack, invece di dividere in parti uguali il bottino, si rifugia in un paese abbandonato in compagnia di sua sorella Estelle e di suo marito Peter."}
{"id": "3354568", "revid": "226458", "url": "https://it.wikipedia.org/wiki?curid=3354568", "title": "Nezavertailovca", "text": "Nezavertailovca (in russo \"\u041d\u0435\u0437\u0430\u0432\u0435\u0440\u0442\u0430\u0439\u043b\u043e\u0432\u043a\u0430\") \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di Slobozia con una popolazione stimata di 5.000 abitanti (dato 2004)"}
{"id": "3354572", "revid": "38556274", "url": "https://it.wikipedia.org/wiki?curid=3354572", "title": "Juan Maturana", "text": ""}
{"id": "3354576", "revid": "1442080", "url": "https://it.wikipedia.org/wiki?curid=3354576", "title": "Dutch Open 1981 - Singolare", "text": "Il singolare del torneo di tennis Dutch Open 1981, facente parte della categoria Grand Prix, ha avuto come vincitore Bal\u00e1zs Tar\u00f3czy che ha battuto in finale Heinz G\u00fcnthardt 6-3, 6-7, 6-4."}
{"id": "3354578", "revid": "122724414", "url": "https://it.wikipedia.org/wiki?curid=3354578", "title": "Catalina Casta\u00f1o", "text": "Biografia.\nIl 10 luglio 2006, Catalina ha raggiunto il suo best ranking nella classifica di singolare piazzandosi al n. 35 del mondo.\nNel novembre 2006 era la giocatrice sudamericana con il miglior ranking WTA.\n\u00c8 stata allenata da Pablo Giacopelli a partire dal 2004.\nHa raggiunto il secondo turno in tre dei quattro Tornei del Grande Slam (Roland Garros, Australian Open e US Open), ma non \u00e8 mai riuscita ad aggiudicarsi il suo primo titolo WTA Tour della carriera (vincendo comunque sei titoli ITF).\nLa Casta\u00f1o ha battuto giocatrici top-20 come Nicole Vaidi\u0161ov\u00e1, Anna-Lena Gr\u00f6nefeld, Patty Schnyder, Paola Su\u00e1rez e Li Na. Si \u00e8 ritirata nel 2014, dopo aver sconfitto un tumore al seno."}
{"id": "3354583", "revid": "599013", "url": "https://it.wikipedia.org/wiki?curid=3354583", "title": "Jordan Petkov", "text": "Carriera.\nClub.\nDopo aver giocato con varie squadre di club, nel 2011 si trasferisce all'Ermis Aradippou, squadra cipriota.\nNazionale.\nConta 4 presenze con la Nazionale bulgara."}
{"id": "3354586", "revid": "1442080", "url": "https://it.wikipedia.org/wiki?curid=3354586", "title": "South Orange Open 1981 - Singolare", "text": "Il singolare del torneo di tennis South Orange Open 1981, facente parte della categoria Grand Prix, ha avuto come vincitore Shlomo Glickstein che ha battuto in finale Dick Stockton 6-3, 5-7, 6-4."}
{"id": "3354593", "revid": "1543377", "url": "https://it.wikipedia.org/wiki?curid=3354593", "title": "Parcani (Slobozia)", "text": "Parcani (in russo \"\u041f\u0430\u0440\u043a\u0430\u043d\u044b,\") \u00e8 un comune della Moldavia controllato dall'autoproclamata repubblica di Transnistria. \u00c8 compreso nel distretto di Slobozia con una popolazione stimata di 10.500 abitanti (dato 2004)\n\u00c8 situato tra le citt\u00e0 di Tiraspol e Bender\nStoria.\nIl villaggio \u00e8 stato fondato da coloni bulgari all'inizio del XIX secolo. \u00c8 considerato il comune a pi\u00f9 ampia maggioranza bulgara al di fuori della Bulgaria Un monumento all'eroe nazionale bulgaro Vasil Levski \u00e8 stato eretto nel settembre 2008.\nInfrastrutture e trasporti.\nIl comune \u00e8 collegato con linee di filobus a Tiraspol e a Bender"}
{"id": "3354606", "revid": "1442080", "url": "https://it.wikipedia.org/wiki?curid=3354606", "title": "Columbus Open 1981 - Singolare", "text": "Il singolare del torneo di tennis Columbus Open 1981, facente parte della categoria Grand Prix, ha avuto come vincitore Brian Teacher che ha battuto in finale John Austin 6-3, 6-2."}
{"id": "3354608", "revid": "226458", "url": "https://it.wikipedia.org/wiki?curid=3354608", "title": "Pervomaisc (Slobozia)", "text": "Pervomaisc (in russo \u041f\u0435\u0440\u0432\u043e\u043c\u0430\u0439\u0441\u043a) \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di Slobozia."}
{"id": "3354615", "revid": "298229", "url": "https://it.wikipedia.org/wiki?curid=3354615", "title": "Leonid Nikolaevi\u010d Moseev", "text": ""}
{"id": "3354616", "revid": "226458", "url": "https://it.wikipedia.org/wiki?curid=3354616", "title": "Sucleia", "text": "Sucleia (in russo \"\u0421\u0443\u043a\u043b\u0435\u044f\") \u00e8 un comune della Moldavia controllato dall'autoproclamata repubblica di Transnistria. \u00c8 compreso nel distretto di Slobozia con una popolazione stimata di 10.000 abitanti (dato 2004)\n\u00c8 situato a 10\u00a0km dal centro di Tiraspol e a 4\u00a0km dalla sua stazione ferroviaria, sulla sponda sinistra del Nistro"}
{"id": "3354617", "revid": "599013", "url": "https://it.wikipedia.org/wiki?curid=3354617", "title": "ATP Cleveland 1981 - Singolare", "text": "Il singolare del torneo di tennis ATP Cleveland 1981, facente parte della categoria Grand Prix, ha avuto come vincitore Gene Mayer che ha battuto in finale David Siegler 6-1, 6-4."}
{"id": "3354622", "revid": "392652", "url": "https://it.wikipedia.org/wiki?curid=3354622", "title": "T\u00eernauca", "text": "T\u00eernauca (in russo \"\u0422\u0435\u0440\u043d\u043e\u0432\u043a\u0430\") \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di Slobozia con una popolazione stimata di 5.030 abitanti (dato 2004)."}
{"id": "3354635", "revid": "1442080", "url": "https://it.wikipedia.org/wiki?curid=3354635", "title": "Stowe Open 1981 - Singolare", "text": "Il singolare del torneo di tennis Stowe Open 1981, facente parte della categoria Grand Prix, ha avuto come vincitore Brian Gottfried che ha battuto in finale Tony Graham 6-3, 6-3."}
{"id": "3354636", "revid": "984922", "url": "https://it.wikipedia.org/wiki?curid=3354636", "title": "Vladimirovca", "text": "Vladimirovca (in russo \"\u0412\u043b\u0430\u0434\u0438\u043c\u0438\u0440\u043e\u0432\u0441\u043a\u0438\u0439\" Vladimirovskiy) \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di Slobozia\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "3354637", "revid": "1546219", "url": "https://it.wikipedia.org/wiki?curid=3354637", "title": "Mauro Bortolotti", "text": "Biografia.\nHa studiato presso il Conservatorio di Santa Cecilia a Roma, diplomandosi in composizione con Goffredo Petrassi, pianoforte con Rodolfo Caporali e organo con Fernando Germani. Ha frequentato dal 1957 al 1968 i Ferienkurse f\u00fcr Neue Musik a Darmstadt, specializzandosi in quegli stessi anni presso lo studio fiorentino di musica elettronica di Pietro Grossi. Innovatore della musica contemporanea, \u00e8 stato tra gli esponenti pi\u00f9 attivi ed eminenti dell'avanguardia musicale romana. Cofondatore a Roma al principio degli anni \u201860, assieme a Franco Evangelisti, Domenico Guaccero, Egisto Macchi, Daniele Paris, Mario Bertoncini e Antonio De Blasio, dell'associazione per la musica contemporanea Nuova Consonanza, ha indagato il rapporto tra musica e nuove tecnologie anche in ambito istituzionale e universitario presso il CNUCE (Centro Nazionale Universitario di Calcolo Elettronico) dell'Universit\u00e0 di Pisa. Ha insegnato Composizione ai Conservatori \"Licinio Refice\" di Frosinone (dal 1978 al 1981) e \"Santa Cecilia\" di Roma (dal 1981 al 1993). Per due volte \u00e8 stato presidente di Nuova Consonanza: nel triennio 1983-1985 e nel biennio 1995-1996. \u00c8 stato direttore artistico dell'Orchestra Regionale di Roma e del Lazio dal 1994 al 2000.. Particolare rilievo ha assunto, lungo l'intero arco della sua produzione, il profondo rapporto con la poesia, che lo ha spinto a musicare, tra gli altri, testi di Scotellaro, Eluard, Cummings, Berryman, Marziale, Pasolini, Giuliani, Pessoa, Majakovskj, Rilke. All'interno della sua attivit\u00e0 ha svolto una particolare importanza anche la funzione di didatta, che lo ha visto docente di molti giovani compositori destinati a rivestire nei decenni successivi ruoli di primo piano nella scena musicale italiana (tra gli altri, Paolo Rotili, Lucio Gregoretti, Fabrizio De Rossi Re).\nLe sue opere sono pubblicate dagli editori Suvini Zerboni (Milano), Ricordi (Milano) e Edipan (Roma). L'archivio di Mauro Bortolotti, comprensivo di manoscritti, partiture, spartiti, dischi, libri di argomento musicale, lettere etc., \u00e8 conservato presso la biblioteca dell'Accademia di Santa Cecilia sita nell'Auditorium Parco della Musica in Roma. Dal 2015 gli \u00e8 stato intitolato l'Auditorium di Narni, sua citt\u00e0 natale, ospitato nell'ex chiesa medioevale di San Domenico.\nComposizioni.\nTra le sue opere principali si ricordano: 4 poesie di Paul \u00c9luard, per soprano, clarinetto e violoncello (1959-1978); Contre 2, per soprano e 5 strumenti (1965-1967); Parentesis, per clarinetto, fagotto e pianoforte (1967); Trasparencias, per clavicembalo e archi (1968); Pour le piano, per pianoforte (1969); E tuttavia\u2026, per 11 archi (1973); Sine nomine, per 5 strumenti (1974); Gran Duo da concerto, per pianoforte a 4 mani (1975); Studio dal vero: BS 28.V.74, per 15 strumenti (1975); Quartetto (Preludio a Berryman), per quartetto d'archi (1979); Room 231: Something black, per soprano e quartetto d'archi (1980); Sinfonia \u201cEst animum\u201d, per orchestra (1985); Homage to India, per 8 fiati e contrabbasso (1989); Nell'impoetico mondo, per soprano e sei strumenti (1989); Grandes misterios habitam. Omaggio a Pessoa, per soprano e orchestra (1992); Della guerra, del mistero, delle stelle, per 6 strumenti (1995); O poeta \u00e8 um fingidor, per viola e 8 strumenti (1999); Cadenze, quasi un concerto, per flauto e orchestra (1999); Dovuto a G. Bruno Nolano, per timpani e 12 strumenti a fiato (2002); \u2026 questa umidit\u00e0, l'acqua calcarea. Frammenti per Thomas Bernhard, per soprano, voce recitante, percussioni e nastro magnetico (2004-2006); Ou le silence. Studio per le Elegie duinesi, per soprano e orchestra (2006)."}
{"id": "3354638", "revid": "1305887", "url": "https://it.wikipedia.org/wiki?curid=3354638", "title": "Vander Decken IX", "text": ""}
{"id": "3354641", "revid": "901462", "url": "https://it.wikipedia.org/wiki?curid=3354641", "title": "Pasquali Film", "text": "La Pasquali Film \u00e8 stata una casa di produzione cinematografica italiana in attivit\u00e0 dal 1909 al 1924 (ivi compreso il periodo U.C.I. dal 1919 al 1924). Soprattutto negli anni antecedenti la Prima guerra mondiale, divent\u00f2 una delle aziende protagoniste dello sviluppo del cinema a Torino, affermandosi anche a livello nazionale come una delle principali imprese del settore.\nStoria.\nOrigine e primo impianto (1909 - 1911).\nLa \"Pasquali Film\" venne fondata a Torino da Ernesto Maria Pasquali, venticinquenne originario dell'Oltrep\u00f2 Pavese che in precedenza, dopo aver conseguito il diploma di ragioneria, era stato commediografo sia drammatico che brillante, poi giornalista presso la \"Gazzetta del Popolo\" e successivamente (1907) era passato alla \"Ambrosio Film\" con l'incarico di soggettista , affiancando in questa attivit\u00e0 Arrigo Frusta, anch'egli proveniente dallo stesso quotidiano. Ma, a differenza di Frusta, che rest\u00f2 legato alla casa torinese per diversi anni, Pasquali, una volta appreso il mestiere, volle rendersi indipendente, dando vita, alla fine del 1908, ad una propria azienda di produzione, aiutato in questo - come ricorder\u00e0 quasi cinquant'anni dopo l'interessato - dallo stesso Ambrosio. \nL'intento era di partecipare alla stagione produttiva torinese che poi sar\u00e0 definita il \"cinema - eldorado\": \u00abnuovissima ed inesauribile miniera economica: i capannoni vetrati si moltiplicano nell'oltre Po, le sigle delle editrici si fanno sempre pi\u00f9 numerose e le maestranze sono migliaia\u00bb. Nel biennio 1908 - 1909 il settore fu interessato da una crisi, per quanto passeggera, che cre\u00f2 le condizioni per la nascita di nuove aziende cinematografiche, di cui la \"Pasquali\" fu a Torino la pi\u00f9 importante.\nL'atto costitutivo dell'azienda fu redatto il 20 dicembre 1908 ed inizialmente essa ebbe la forma di una societ\u00e0 di persone denominata \"Pasquali e Tempo\", in quanto ne fece parte quale finanziatore Giuseppe Tempo, un farmacista amico di Pasquali, che apport\u00f2 il capitale iniziale di 50.000 lire: a fronte di ci\u00f2 gli venivano riconosciuti i 5/6 degli utili aziendali, mentre Pasquali veniva remunerato in base ai ricavi ottenuti. \nPer avviare l'attivit\u00e0 produttiva venne preso in affitto un fabbricato di 2 piani, modesto ma dotato di un vasto cortile in cui si costru\u00ec una piattaforma di legno che doveva funzionare quale \"set\". Il tutto si trovava in via Collegno 46, una zona urbana al tempo periferica ed alquanto degradata per la presenza di un mattatoio, delle carceri, di alcune piccole fabbriche e di una caserma. Si trattava di una sistemazione precaria, tanto che in una occasione l'impianto sub\u00ec gravi danni a causa di un violento temporale che allag\u00f2 l'area e distrusse le attrezzature all'aperto. Ciononostante da quella prima sede uscirono oltre 30 titoli di limitato metraggio, com'era il caso delle pellicole di quegli anni, basati su classici della letteratura o ispirate a personaggi storici, tutti diretti dallo stesso Pasquali. Tra essi le prime edizioni italiane dell'Ettore Fieramosca, del Capitan Fracassa e di Teodora, oltre ad un buon numero di \"dal vero\", di cui molti di ambiente alpino.\nCrescita e trasferimento (1911 - 1912).\nIl favore incontrato dalle prime produzioni con il marchio \"Pasquali\" consent\u00ec di abbandonare l'inadeguata sede di via Collegno e di trasferire gli impianti in un nuovo complesso - una ex fonderia - situato in via Savonarola . Questa ubicazione viene sovente definita anche come via Brugnone, dato che a quel tempo le due vie erano quasi contigue, mentre adesso sono separate dalla ferrovia. Ma il successo produsse anche un secondo mutamento: Pasquali era adesso in grado di ripagare Giuseppe Tempo, che usc\u00ec dalla societ\u00e0 (la separazione fu consensuale), e fondare il 1\u00ba luglio 1910 la \"Pasquali e C s.a.s.\", nuova forma giuridica della \"Pasquali Film\". Alla nuova impresa si associarono Mario Donn, di professione avvocato, ma anche membro di una importante famiglia di banchieri, e l'imprenditore Guido Bricarello, rappresentante torinese dell'Agfa.\nNel nuovo stabilimento, che entr\u00f2 in funzione all'inizio del 1911 la produzione decoll\u00f2 decisamente, orientandosi verso film di ambiente moderno, con trame poliziesche. In questo ambito ottenne un forte successo la serie del personaggio \"Raffles\" diretti e interpretati da Ubaldo Maria Del Colle, che comporter\u00e0 un tale aumento degli ordinativi che l'azienda avr\u00e0 difficolt\u00e0 a soddisfare tutte le richieste, nonostante un considerevole aumento del personale tecnico e l'inserimento di nuove attrezzature.\nSul versante comiche, inizialmente affidate ad \u00c9mile Vardannes (\"Tot\u00f2\"), nel dicembre del 1911 arrivava alla \"Pasquali\", proveniente dalla \"Cines\" dov'era \"Tontolini\", il comico francese Ferdinand Guillaume che a Torino divent\u00f2 \"Polidor\", dando vita ad una lunghissima serie di cortometraggi di 110 - 130 metri ciascuno, salvo rare eccezioni.\nL'operatore Carlo Martelli venne inviato a compiere una lunga missione nel nord Europa, da cui torn\u00f2 con riprese che costituirono la base di numerosi \"dal vero\" e, nel dare notizia di ci\u00f2, un giornalista in visita all'azienda illustrava la costruzione - resa necessaria dallo sviluppo della produzione - di un secondo teatro di posa scoperto ubicato al primo piano dell'edificio, in modo da poter utilizzare la luce naturale in qualsiasi orario.\nNello stesso anno 1911 Pasquali decise di allargare l'azienda verso Roma. Realizz\u00f2 sulla via Nomentana un nuovo teatro di posa, attrezzandolo con un potente impianto di illuminazione di produzione Westinghouse di ben 60.000 candele e trasferendo nella capitale una troupe con due degli attori di punta della casa, la coppia artistica Tarlarini - Capozzi. Restano incerti l'effettivo periodo di utilizzo ed i titoli dei film realizzati in questa prima struttura romana della \"Pasquali\". Tuttavia l'azienda torinese manterr\u00e0 per alcuni anni una presenza produttiva nella capitale, perch\u00e9 nel novembre 1913 rilever\u00e0 dalla \"Cines\" (in affitto) gli stabilimenti ex Celio che vennero affidati in questo caso alla direzione di Umberto Paradisi. Si tratta di rapporti che hanno indotto ad ipotizzare una collaborazione tra le due aziende in funzione anti -\"Ambrosio\". Negli anni precedenti la guerra l'attivit\u00e0 romana della \"Pasquali\" divent\u00f2 cos\u00ec intensa che si parl\u00f2 di un suo definitivo trasferimento, ma fu lo stesso Pasquali a smentire questa ipotesi, pur elencando i numerosi titoli realizzati nella filiale romana.\nGli \"anni d'oro\" (1912-1914).\nIn circa tre anni la \"Pasquali Film\" era ormai diventata una delle aziende di punta della cinematografia italiana. I dati del 1912 sono evidenti: in un anno in cui uscirono complessivamente 815 titoli a soggetto, l'azienda torinese risult\u00f2 la quinta per capacit\u00e0 produttiva con 65 pellicole. Se per\u00f2 si considerano i soli lungometraggi, in un periodo in cui la produzione stava evolvendo (non senza qualche resistenza) in quel senso, la \"Pasquali\" fu, dopo la \"Cines\", la seconda editrice italiana con 21 titoli su un totale di 175. Considerando anche il consistente apporto dei documentari, nel 1912 la \"Pasquali distribu\u00ec oltre 100 titoli, raggiungendo il massimo risultato nella sua storia produttiva (vedasi grafico), e situandosi in tal modo quale terza produttrice italiana. \nAnche nel 1913 la \"Pasquali\" rest\u00f2 la quarta produttrice in assoluto, ma la seconda come lungometraggi, cio\u00e8 i prodotti che maggiormente contribuirono alla consacrazione internazionale del cinema italiano. Lo sviluppo produttivo port\u00f2 l'azienda, cos\u00ec come le altre principali produttrici italiane, ad una forte presenza internazionale: all'inizio del 1914 esisteva in Gran Bretagna un'agenzia diretta, la \"Pasquali Film Co. Ltd\" e nello stesso anno venne allestito un \"set\" in Spagna per realizzare dei film interpretati da Gustavo Serena e da Conchita Ledesma. Nel giugno 1913 risulta costituita una \"Pasquali American Co.\" con uffici in New York ed a novembre una succursale a Berlino. Inoltre una articolata rete di distributori faceva arrivare i film dell'azienda torinese un po' ovunque nel mondo, dalla Francia al Brasile, dalla Russia alla Spagna all'Austria-Ungheria.\nLo sviluppo dell'azienda rese necessario un nuovo trasferimento. Gi\u00e0 nel 1911 la \"Pasquali\" aveva avviato la realizzazione del suo terzo (ed ultimo) impianto produttivo, costruito su un'area di oltre 10.000 m\u00b2 posta tra via Stupinigi e corso Lepanto (oggi Corso Unione Sovietica - Corso Bramante) e formato da due nuovi teatri di posa, il cui progetto venne firmato da Adolfo Pouchain, gi\u00e0 amministratore (1906 - gennaio 1911) della \"Cines\", dalla quale era stato allontanato in modo brusco, diventando fornitore dell'a \"Pasquali\" per lo sviluppo delle pellicole. Si tratta di una possibile conferma della collaborazione tra le due aziende. Uno dei nuovi teatri era di fattura pi\u00f9 tradizionale a vetri, mentre un secondo, molto pi\u00f9 grande, era chiuso e dotato di sola illuminazione artificiale, il che rappresentava una novit\u00e0 tecnologica assoluta per l'Italia, dovuta alla personalit\u00e0 di Ernesto Pasquali, attento alle innovazioni della tecnica cinematografica. Le prospettive di crescita portarono nel 1912 a realizzare un terzo teatro di posa in una nuova ala del complesso.\nIntanto l'importanza assunta dall'azienda aveva condotto il suo fondatore e titolare ad essere eletto Presidente della \"Unione Italiana Cinematografisti\", la prima organizzazione imprenditoriale del settore, costituita a Torino il 9 novembre 1912. Bench\u00e9 a questa associazione se ne contrapponesse un'altra, con sede a Milano (la \"Associazione dei cinematografisti italiani\", con cui non vi furono mai buoni rapporti), fu la prima ad ottenere dal governo Giolitti l'istituzione di una commissione nazionale di \"revisione cinematografica\" che rilasciasse un unico nulla osta alla circolazione dei film, prima di competenza delle singole Prefetture. Si poteva cos\u00ec superare un sistema che sottoponeva le opere all'aleatoriet\u00e0 di decisioni locali dei funzionari. fonte di incertezze e di danno economico per un settore industriale che occupava ormai 200.000 persone. Questa decisione, sancita con una circolare di Giolitti del 26 aprile 1913, fu salutata, per quanto imponesse una tassa di 10 centesimi per ogni metro di pellicola esaminata, come \u00abuna vittoria per la cinematografia italiana dovuta all'impegno di Pasquali che a beneficio della classe intera ha sacrificati i suoi affari e le non lievi occupazioni riuscendo con tenacia a trionfare di tutte le difficolt\u00e0 e degli ostacoli\u00bb.\nLa guerra e il declino (1914-1921).\nQuello che sembrava un periodo d'oro destinato a durare a lungo fin\u00ec travolto dallo scoppio della guerra. Gi\u00e0 nella seconda met\u00e0 del 1914, nonostante l'Italia fosse ancora neutrale, erano iniziate le difficolt\u00e0, dovute alle restrizioni del credito bancario ed alla carenza di pellicola vergine, per cui alla \"Pasquali\" si continu\u00f2 a lavorare, ma gli stipendi vennero tagliati del 20 o 50%. L'attivit\u00e0 produttiva sub\u00ec dapprima una drastica contrazione e poi, nel 1915, un vero e proprio crollo (v. grafico), riducendosi a soli 12 titoli distribuiti, dei quali diversi erano stati realizzati l'anno precedente.\nA partire dai primi anni di guerra il declino della \"Pasquali\" divenne inarrestabile. Alle difficolt\u00e0 oggettive, si aggiunse il manifestarsi di una grave malattia che in pochi anni doveva condurre Ernesto Pasquali alla morte, avvenuta il 9 marzo 1919 a soli 36 anni. Egli aveva tentato nel luglio 1916 di rilanciare la sua \"creatura\", rilevando le quote degli altri soci, sennonch\u00e9 gi\u00e0 nel luglio 1917, all'aggravarsi del morbo, era stato costretto a rilasciare deleghe di gestione a Mario Donn. Ma gli \"anni d'oro\" della cinematografia torinese erano finiti e quando Pasquali mor\u00ec l'azienda era sull'orlo del fallimento. Fu quindi lo stesso Donn che intorno al giugno 1919 (non sono tuttora reperibili atti al riguardo) confer\u00ec gli impianti della \"Pasquali\" alla U.C.I., pur mantenendo il diritto di vendita, con il marchio originario, del patrimonio di pellicole prodotte negli anni precedenti consistenti in 104 titoli a soggetto, 115 comiche di Polidor e 54 documentari. I teatri di Corso Stupinigi continuarono per diversi anni - almeno sino al 1924 - ad essere attivi, in un'altalena tra ipotesi di rilancio e notizie di chiusura, ed ospitando le lavorazioni di alcune aziende terze. Nei 6 anni dal 1919 al 1924 i titoli distribuiti con il marchio \"Pasquali\" furono soltanto 12, ed uno solo (\"Il ponte dei sospiri\") fu un successo, il che indusse qualche commentatore a sperare nel \u00abrisveglio di un'azienda rifiorita\u00bb. Dopo il crollo dell'U.C.I. ed il subentro di Stefano Pittaluga la zona fu convertita ad uso abitativo.\nArtisti e collaboratori.\nL'importanza assunta dalla \"Pasquali\" nel panorama produttivo italiano, soprattutto degli anni antecedenti la guerra mondiale, ha fatto s\u00ec che ad essa collaborassero, per periodi pi\u00f9 o meni lunghi, molti degli artisti - attori e registi - pi\u00f9 noti della cinematografia del periodo. Dopo qualche iniziale difficolt\u00e0, a cui Pasquali fece fronte mettendo a frutto l'esperienza acquisita alla \"Ambrosio\" e dirigendo egli stesso i primi cortometraggi (di cui non si conoscono gli interpreti), l'azienda inizi\u00f2 una fase di espansione che coinvolse via via sempre pi\u00f9 elementi artistici in un periodo nel quale la distinzione dei ruoli sui \"set\" tra soggettista, sceneggiatore, regista ed interpreti non era cos\u00ec netta come divent\u00f2 in seguito. Cos\u00ec, tra i primi ad unirsi fu l'attore - regista Ubaldo Maria Del Colle, che diresse ed interpret\u00f2 la fortunata serie del personaggio \"Raffles ladro gentiluomo\". Arrivarono poi alla \"Pasquali\" anche Vittorio Rossi Pianelli (1912), Luigi Maggi per una sola regia (ancorch\u00e9 importante perch\u00e9 presentava per la prima volta con \"La rosa rossa\" il mondo della malavita e degli \"apaches\", \u00abprototipo di un genere che poi dilagher\u00e0 nella produzione italiana\u00bb), Giovanni Enrico Vidali (che poi lasci\u00f2 l'azienda con molte ed astiose polemiche con Pasquali) e Carlo Alberto Lolli (1913),\nAlla fine del 1913, entr\u00f2 tra i realizzatori il regista (ma anche lui attore) Umberto Paradisi, cui si devono molte pellicole realizzate nelle filiali romane dell'azienda. Altri registi di una certa rilevanza che operarono nell'impresa torinese sono stati Luigi Mele (dal 1914) e Domenico Gaido (dal 1915) a cui si deve la regia (1921) de \"Il ponte dei sospiri\", ultimo grande successo internazionale della ditta. e de \"La congiura di San Marco\" che ne voleva essere il seguito, ma che sar\u00e0 invece l'ultimo film prodotto dall'azienda torinese in ambito U.C.I.. \nNegli ultimi anni fecero parte dello staff della \"Pasquali\" l'attore, poi regista Carlo Campogalliani (gi\u00e0 \"Ambrosio\"), che nel 1916 - 17 vi diriger\u00e0 4 film, tassello di una cinquantennale carriera che si concluder\u00e0 solo alla fine degli anni sessanta, ed Alessandro De Stefani, a cui si deve la regia di 3 pellicole nel 1921 - 1922. Si segnala anche un solo titolo diretto ed interpretato nel 1920 da Emilio Ghione, uscito nel 1922.\nDue casi particolari riguardano Ferdinand Guillaume e Diana Karenne. Il comico francese realizz\u00f2 la lunghissima serie di cortometraggi comici basati sul personaggio di \"Polidor\", che costituirono per tre anni /dal 1912 al 1914) uno degli assi portanti della produzione, rientrando poi a Roma nel 1915 (dove fond\u00f2 una sua casa di produzione) quando l'azienda torinese manifest\u00f2 i segni della crisi, salvo poi tornarvi nel dopoguerra per interpretare e dirigere un film di spionaggio, del tutto estraneo alle sue caratteristiche. L'attrice polacca venne scelta nel 1916 dallo stesso Pasquali, che l'aveva notata in un film secondario da lei interpretato ed \u00e8 l'unico caso del nascente fenomeno del \"divismo\" realizzatosi presso la casa torinese. Fu Pasquali ad attribuirle il nome d'arte che poi lei utilizzer\u00e0 per tutta la sua carriera divistica e fu sempre Pasquali, attratto dal fascino e dal carattere dell'attrice, a risalire per lei sul \"set\" come regista nel 1916 per 5 film \"scandalosi\" che avranno non poche difficolt\u00e0 con la censura. La Karenne, da parte sua, rester\u00e0 vicina a Pasquali anche negli anni della crisi e delle difficolt\u00e0 ed ancora nel 1919 lo coinvolger\u00e0 in \"Slejma\" (1919), uscito poco tempo prima della morte del produttore.\nAltri importanti interpreti attivi presso la \"Pasquali\" furono la coppia artistica Capozzi - Tarlarini che nel 1911 vi si trasferirono lasciando la \"Ambrosio\", dove avevano entrambi iniziato l'attivit\u00e0, per andare a sostenere la produzione presso gli impianti romani dell'azienda. In questi pi\u00f9 tardi (1913) fu attivo anche Gustavo Serena. Sempre nel 1911 lavor\u00f2 in via Savonarola come attore Gerardo Di Sarro prima di diventare il regista di punta della \"Centauro\". Nel 1912 si afferm\u00f2 per un breve periodo l'attrice Maria Gandini, partner femminile della serie \"Raffles\" nonch\u00e9 protagonista di un'altra invenzione fantastica di successo della \"Pasquali\", il Regno di Silistria.\nSempre tra le attrici, nel 1913, furono attive tra le altre Cristina Ruspoli ed Emilia Vidali. All'approssimarsi della crisi, nel 1914, lavorarono alla \"Pasquali\" anche Maria Jacobini e Nello Carotenuto. Durante gli anni della guerra nella scarsa produzione fu presente, per il filone \"acrobatico\", Domenico Gambino. Dopo la morte di Pasquali, in anni dominati dalla ingombrante presenza delle \"dive\", i pochi film prodotti non vedono la partecipazione di interpreti di rilievo e lo stesso unico successo del periodo, \"Il ponte dei sospiri\" (1921), allinea nomi, se si eccettua quello di Antonietta Calderari, scarsamente conosciuti.\nFilmografia.\nLa produzione della \"Pasquali\" ha riguardato tutti i generi cinematografici del tempo. All'inizio vennero realizzati in prevalenza titoli che portavano sullo schermo classici della letteratura o vicende storiche. Poi, con lo sviluppo dell'attivit\u00e0, i temi si ampliarono sino a definire uno stile produttivo caratterizzato da \u00abgrande aristocrazia, psicologia, guanti gialli e decollett\u00e9es, canaglia dorata, sentimentalismo e mondanit\u00e0, donne nevrotiche e taverne di \"apaches\", cocottes d'alto bordo. La marca \u00e8 buona e fa cassetta\u00bb.\nGiudizio che molti anni dopo trover\u00e0 conferma: \u00abi film della \"Pasquali\" avevano un loro stile particolare; lontani dalla precisione, con frequenti stonature [ma] avvincevano per il loro ritmo veloce, per l'intreccio appassionante, per l'affiatamento degli attori\u00bb.Per cui il rimprovero mosso ai film della \"Pasquali\" di approssimazione ed eccessiva adesione alla modernit\u00e0, costitu\u00ec invece un punto di forza dell'azienda, che gli attir\u00f2 il favore di un pubblico popolare, poco preoccupato delle precisioni invocate dalla critica pi\u00f9 colta.\nParticolarmente folta, tra il 1910 ed il 1912, fu anche l'edizione di \"dal vero\", che poi venne meno negli anni successivi. Vi si trovano molti filmati di ambiente alpino e di citt\u00e0 italiane ed europee, mentre sono del tutto assenti quegli scenari esotici o i filmati scientifici che negli stessi anni la \"Ambrosio\" andava sviluppando attraverso l'opera di Roberto Omegna."}
{"id": "3354647", "revid": "712828", "url": "https://it.wikipedia.org/wiki?curid=3354647", "title": "Shirahoshi", "text": ""}
{"id": "3354659", "revid": "712828", "url": "https://it.wikipedia.org/wiki?curid=3354659", "title": "Hody Jones", "text": ""}
{"id": "3354676", "revid": "228587", "url": "https://it.wikipedia.org/wiki?curid=3354676", "title": "Niccol\u00f2 Balbani", "text": "Convertito al calvinismo, lasci\u00f2 l'Italia stabilendosi a Ginevra, dove divenne pastore della Chiesa riformata italiana.\nBiografia.\nNacque nella numerosa famiglia di Lucrezia Sbarra e di Agostino Balbani, un mercante lucchese che si era convertito al protestantesimo. Alla morte del padre, avvenuta nel 1536, i suoi dieci figli furono affidati al fratello Francesco, che fece continuare i primi studi di Niccol\u00f2 a Lucca e poi lo mand\u00f2 a Bologna per seguirvi i corsi di diritto. Pass\u00f2 poi a Padova e infine a Ferrara, dove si laure\u00f2 \"in utroque iure\" il 3 agosto 1547.\nTornato a Lucca, nel 1548 vi spos\u00f2 Lucrez\u00eda Montecatini, che gli diede tre figlie, e ottenne dalla Repubblica incarichi pubblici: fu rettore delle scuole e fece parte del Consiglio generale. Morta la moglie nel 1555 e una delle figlie poco dopo, nel maggio del 1556, affidata ai parenti l'ultima nata Angiola, si trasfer\u00ec a Lione con la figlia Filippa (1552-1618) unendosi alla comunit\u00e0 ugonotta e svolgendovi attivit\u00e0 di predicatore.\nL'anno seguente Balbani era a Ginevra, dove ottenne la cittadinanza e spos\u00f2 Vittoria da Thiene, figlia di un altro italiano esule per motivi di religione, dalla quale ebbe cinque figlie. Il 25 maggio 1561 fu nominato pastore della comunit\u00e0 riformata italiana. Le autorit\u00e0 di Lucca gli intimarono di presentarsi in citt\u00e0 per esservi processato come eretico: al suo rifiuto, nel 1562 gli furono sequestrati i beni e nel 1566 fu bandito dai territori della Repubblica.\nNel 1564 fu pubblicato a Ginevra il suo primo scritto, il \"Trattato primo delle risposte fatte ad un libretto di messer Antonio Possevino della Messa\", indirizzato contro il \"Trattato del Santissimo Sacrificio dell'Altare detto Messa\", del gesuita Antonio Possevino, apparso l'anno prima a Lione. La messa, secondo Balbani, non \u00e8 stata istituita da Cristo, n\u00e9 \u00e8 un rito di cui si possa leggere nell'Antico Testamento. Pertanto, rappresentando la messa un sacrificio, essa \u00e8 un sacrificio vano, come quelli che un tempo facevano i pagani e, come scrive Paolo, le cose che i gentili sacrificano, le sacrificano ai demoni e non a Dio. Analoghe sono le considerazioni del suo scritto immediatamente successivo, i \"Due sermoni fatti nel tempo che si celebra la Santa Cena del Signore\", dove Balbani confuta il valore della messa basandosi sull'autorit\u00e0 di due lettere paoline, la \"Lettera agli Ebrei\" e la \"Lettera agli Efesini\".\nUn secondo scritto del Balbani contro il Possevino \u00e8 \"Del trattato secondo contra il Possevino\", del 1565, cui il gesuita italiano o un suo sodale rispose l'anno seguente con la \"Risposta a Pietro Vireto, a Nicolo Balbani, et a due altri heretici, i quali hanno scritto contra il Trattato della Messa\".\nDel 1566 \u00e8 la sua traduzione in italiano del \"Catechismo\" di Calvino, commentata e preceduta da una sua introduzione \"A' fedeli della Italia\". L'epistola introduttiva del Balbani \u00e8 un'esortazione agli evangelici italiani di non perdere la speranza. Nelle condizioni di persecuzione in cui sono soggetti i riformati in Italia, \u00e8 necessario ritirarsi per il momento nel segreto delle proprie case, finch\u00e9 non giunga finalmente il momento di poter professare apertamente e liberamente la propria fede, e questo possibile quando i pr\u00ecncipi si libereranno dalla soggezione della Chiesa romana. Intanto, per evitare che nelle comunit\u00e0 evangeliche si diffondano \u00abdiverse opinioni e dottrine strane\u00bb, bisogna che esse sottoscrivano una confessione di fede, quale viene riassunta nel \"Catechismo\" di Calvino.\nNel 1567 Niccol\u00f2 spos\u00f2 la figlia Filippa con un altro emigrato italiano, Ferdinando Puerari e il matrimonio fu turbato da un incidente, le invettive che il focoso medico lucchese Simone Simoni indirizz\u00f2 contro il Balbani. Il Simoni pag\u00f2 i suoi eccessi con l'allontanamento dalla cattedra di filosofia naturale tenuta all'Accademia di Ginevra.\nDegna di nota \u00e8 la lettera che Francesco Pucci, un dissidente religioso che finir\u00e0 la sua vita al rogo in Roma, gli indirizz\u00f2 nel 1578, sostenendo la tesi pelagiana della naturale bont\u00e0 dell'uomo per il quale la salvezza si ottiene abbandonandosi con fiducia all'amore che Dio a tutti gli uomini, indipendentemente dalle loro confessioni religiose.\nIl 21 giugno 1582 mor\u00ec la moglie Vittoria e Balbani si rispos\u00f2 con un'anziana vedova, Angela Cenami (1519-1597), nel 1586, anno della morte del suo grande amico Galeazzo Caracciolo, il marchese di Vico emigrato a Ginevra \"religionis causa\" nel 1551. Il Balbani inizi\u00f2 a scriverne una biografia che, pubblicata l'anno dopo, ebbe larga diffusione e fu tradotta in latino, in francese, in inglese e in tedesco. Quattro mesi dopo la sua pubblicazione, anche Balbani moriva a Ginevra.\nAnche il fratello Turco Balbani (1526-1564) dovette rifugiarsi a Ginevra nel 1557 con la moglie Isabetta Micheli e il figlio Cesare (1556-1621), che nella citt\u00e0 svizzera spos\u00f2 Renea Burlamacchi, figlia di Michele Burlamacchi, svolse l'attivit\u00e0 di banchiere e fu anche diacono della chiesa riformata italiana."}
{"id": "3354678", "revid": "767487", "url": "https://it.wikipedia.org/wiki?curid=3354678", "title": "Minimappa", "text": "La minimappa \u00e8 un elemento grafico dei videogiochi, una piccola mappa dell'area di gioco che riassume le posizioni relative degli oggetti pi\u00f9 importanti che compongono il gioco, sempre visibile durante le fasi attive della partita, a lato della scena principale oppure in sovraimpressione come HUD. \nSe la mappa riassuntiva non \u00e8 perennemente visibile, ma per consultarla occorre nascondere temporaneamente la scena principale o mettere in pausa il gioco, non si parla di minimappa ma semplicemente di mappa.\nLa minimappa \u00e8 un elemento ricorrente soprattutto nei videogiochi strategici, sia a turni sia in tempo reale, dove occorre coordinare numerose unit\u00e0 sparse su un'area di gioco molto pi\u00f9 vasta dello schermo; generalmente la minimappa pu\u00f2 anche essere cliccata per spostare direttamente la visuale o per impartire comandi sul punto cliccato, ed \u00e8 coperta dalla nebbia di guerra proprio come l'area di gioco. Tuttavia si possono incontrare minimappe in qualunque genere di videogioco, tra cui sparatutto e sportivi."}
{"id": "3354690", "revid": "1369234", "url": "https://it.wikipedia.org/wiki?curid=3354690", "title": "\u017divko \u017divkovi\u0107", "text": "Carriera.\nClub.\nProdotto di talento delle giovanili del , viene ceduto in prestito nelle prime stagioni al e al per accumulare esperienza nelle divisioni minori del calcio serbo. Nel 2010 torna a Belgrado.\nNazionale.\nEsordisce nell'Under-17 il 1\u00ba ottobre 2005 in Serbia-Irlanda del Nord 3-1. Esordisce nell'Under-21 il 15 maggio 2007 contro il Cipro. Il 5 settembre 2009 gioca l'incontro valevale per le qualificazioni agli europei 2009 in Svezia contro la Slovacchia perso per 2-1."}
{"id": "3354706", "revid": "1494169", "url": "https://it.wikipedia.org/wiki?curid=3354706", "title": "Dellepiane", "text": "Il cognome italiano Dellepiane (diffuso soprattutto in Liguria) pu\u00f2 riferirsi a:"}
{"id": "3354722", "revid": "228587", "url": "https://it.wikipedia.org/wiki?curid=3354722", "title": "Migrazioni turche", "text": "Le migrazioni turche come definite in questo articolo riguardano l'espansione dei Popoli turchi attraverso gran parte dell'Asia Centrale verso l'Europa e il Medio Oriente tra il VI e il XI secolo (l'Alto Medioevo). Trib\u00f9 meno certamente identificate come turche cominciarono la loro espansione secoli prima, nel periodo di massima espansione degli Unni. Il loro preistorico punto di origine era l'ipotetica regione proto-turca dell'estremo oriente che includeva la Cina settentrionale e la Mongolia Interna. Potrebbero essere tra i multietnici popoli Saci conosciuti gi\u00e0 dallo scrittore greco Erodoto.\nTrib\u00f9 certamente identificate come turche erano note tra il VI e il X secolo, stanziate in Asia Centrale. I Turchi Selgiuchidi dall'XI secolo invasero l'Anatolia, creando qui una colonia stabile e fondando la nazione turca. Nel frattempo le altre trib\u00f9 turche formarono sia nazioni che infine sarebbero diventate indipendenti, come Kirghizistan, Turkmenistan, Uzbekistan e Kazakistan sia enclavi di in altre nazioni, come la Ciuvascia. I turchi sopravvissero anche nel popolo degli Uiguri in Cina e nella Sacha-Jacuzia in Siberia, come in altri posti sparsi nell'Estremo Oriente e in Asia Centrale.\nAntenati.\nLe prime popolazioni turche documentate appaiono come trib\u00f9 nomadi delle pianure dell'Estremo Oriente, a nord della Grande muraglia cinese, che fu costruita come fortificazione di confine durante la Dinastia Han (sebbene cominciata prima) a protezione dagli Xiongnu.\nCronache di Shi Ji.\nSi pensa che gli antenati dei popoli parlanti la lingua turca fossero inclusi tra gli Xiongnu della Mongolia o fossero stanziati nell'alto corso dell'Enisej in Siberia (l'area della contemporanea lingua tuvana), secondo fonti storiche. Le cronache della Dinastia Han sugli Xiong-nu, incluse nello Shiji, tracciano una loro storia leggendaria che risale ad un migliaio di anni prima degli Han, ad un leggendario antenato, Chunwei, che si suppone fosse \"discendente dei governanti della Dinastia Xia. Egli visse tra i \"Barbari delle Montagne\", Xianyun o Hunzhu, che erano noti sin dai tempi degli imperatori oscuri Yao e Shun. Il loro nome potrebbe connetterli ai popoli turchi, di cui pi\u00f9 tardi si disse che fossero lavoratori del ferro e mantenessero un santuario in una grotta di montagna in Mongolia.\nSembrerebbe che gli Xiong-nu fossero un certo numero di trib\u00f9 e gruppi geografici, non tutti i quali erano turchi (considerando la mescolanza di etnie avvenuta col tempo). Lo Shi Ji menziona i Mianshu, gli Hunrong e i Diyuan ad ovest del Gansu, gli Yiqu, i Dali, gli Wiezhi e i Quyan a nord del Qi, delle montagne Liang e dei fiumi Qi e Jing; i Barbari delle Foreste e i Loufan a nord del Jin e i Barbari delle Montagne a nord dello Yan. Dopo, la trattazione ne menziona altri.\nGli Xianyun, secondo lo Shi Ji, si muovono in cerca di acqua e pascoli e non hanno citt\u00e0 fortificate o fisse dimore, non praticano nemmeno nessun tipo di agricoltura... nei periodi di crisi prendono le loro armi e vanno via in spedizioni di depredazione e saccheggio.\nProbabilmente si verificavano numerosi episodi di questo tipo. Al termine della Dinastia Xia, attorno al 1569 a.C. secondo le stime dello Shi Ji, i cinesi fondarono una citt\u00e0, Bin, fra le trib\u00f9 barbare degli Xirong. Nel 1269 a.C. gli Xirong e i Di obbligarono il trasferimento di Bin. Attorno al 1169 a.C. la trib\u00f9 Quanyishi fu attaccata dalla Dinastia Zhou, che nel 1159 a.C. a spostarsi nei \"deserti della sottomissione\" a nord dei fiumi Jing e Luo. Nel 969 a.C. \"re Mu attacc\u00f2 i Dog Xirong e port\u00f2 indietro con s\u00e9 quattro lupi bianchi e quattro cervi bianchi...\" gli antichi popoli turchi credevano che gli sciamani potessero trasformarsi in lupi.\nNel 769 a.C. il Marchese Shen degli Zhou arruol\u00f2 i Dog Xirong in una ribellione contro l'imperatore You. In seguito i barbari non si ritirarono, ma presero Jiaohuo, tra i fiumi Jing e Wei e da l\u00ec cominciarono a saccheggiare la Cina Centrale, ma vennero scacciati. Nel 704 a.C. i Barbari delle Montagne ripresero i saccheggi alla Dinastia Yan, e nel 660 a.C. attaccarono l'Imperatore Zhou, Xiang, a Luo, poich\u00e9 egli aveva rifiutato una regina barbarica. I barbari misero un altro imperatore sul trono. Continuarono i saccheggi finch\u00e9 furono scacciati nel 656 a.C..\nSuccessivamente i cinesi scacciarono i Di e sottomisero tutti gli Xiongnu (almeno temporaneamente). Attorno al 456 a.C. i cinesi presero Dai da loro. Le trib\u00f9 Yiqu provarono a costruire fortificazioni, ma le persero in questo periodo di espansione cinese. Qui i dettagli della narrazione si moltiplicano al riguardo dell'ascesa della Dinastia Qin, che \u00e8 senza dubbio pi\u00f9 storia che leggenda. I Qin tennero gli Xiong-nu a bada.\nPastori equestri del nord est.\nLe caratteristiche fisiche delle popolazioni parlanti linguaggi turchi si estendevano su un raggio vario come le terre che abitavano. I popoli turchi dell'Europa Orientale apparivano come europei, ad eccezione di alcuni Tatari di Crimea e turchi del Caucaso (Cumucchi, Nogai, ecc...) che apparivano pi\u00f9 come asiatici nord-orientali, mentre i Turchi del Medio Oriente assomigliavano ai popoli mediorientali, quelli dell'Asia Centrale per lo pi\u00f9 apparivano come incroci, ma avevano pi\u00f9 caratteri asiatici, e i turchi dell'Asia nord-orientale assomigliavano alle altre popolazioni di quella regione. Cercando di rispondere alla domanda di a quale \"razza\" appartenessero i proto-turchi, n\u00e9 gli studi antropometrici ne quelli genetici hanno dato molto aiuto. Quello a cui sono arrivate le analisi del DNA \u00e8 un'affinit\u00e0 alle popolazioni occidentali in occidente, orientali in oriente e una mistura nel mezzo. Queste circostanze biologiche suggeriscono che l'evoluzione razziale nella regione fu antecedente alla distribuzione delle lingue; le lingue possono essersi sviluppate in popolazioni gi\u00e0 mischiate.\nRiguardo alla genesi culturale degli Unni, il \"Cambridge Ancient History of China\" sostiene che \"a partire da circa l'VIII secolo a.C., nell'Asia interna, appaiono comunit\u00e0 di cavalieri pastori, che diedero origine ad una societ\u00e0 di guerrieri\". Questi erano parte di una pi\u00f9 vasta schiera di popoli di cavalieri e pastori che si estendeva dal Mar Nero alla Mongolia, conosciuta dai Greci come Sciti. Gli Sciti occidentali erano Iranici, e parlavano uno tra i tanti linguaggi discendenti dalla lingua protoindoeuropea, e anche coloro che parlavano questa probabilmente occupavano le Steppe pontico-caspiche, almeno secondo la teoria delle origini indoeuropee. Le comunit\u00e0 a nord della Cina erano i proto-Xiongnu. Il loro stile di vita era indistinguibile da quello degli altri Sciti: vita nomade a cavallo, campi temporanei in iurte trasportabili fornite di tappeti e arazzi riccamente decorati con l'elaborato stile animale. Il periodo \u00e8 datato dal 650 a.C. al 350 a.C. contemporaneo ai periodi della storia cinese del medio periodo delle primavere e degli autunni fino al periodo dei regni combattenti.\nIl periodo dei regni combattenti segna l'inizio dell'Et\u00e0 del ferro in Cina, qualche secolo dopo il suo inizio in occidente. Un precedente periodo di transizione, tra il 1000 a.C. e il 650 a.C. era incluso completamente nell'et\u00e0 del bronzo, contemporaneo alla Dinastia Zhou occidentale ed il primo periodo delle primavere e degli autunni. La Cina era in espansione allora, ma i cinesi della frontiera settentrionale devono essersi scontrati con \"un'\u00e9lite di guerrieri aristocratici\" che non erano nomadi a cavallo ma \"pastori sempre pi\u00f9 specializzati\". La loro metallurgia era la migliore della regione, comparabile a quella occidentale. L'Et\u00e0 del Bronzo non cominci\u00f2 in questa regione fino al 1500 a.C., anche qui seguendo l'occidente di parecchi secoli, il che suggerisce che la societ\u00e0 Xiongnu si fosse trasformata da una precedente fase pastorizia non equestre da un impulso dato dagli Sciti, che stavano raggiungendo la massima estensione a oriente lungo la via della seta.\nTra circa il 1500 a.C. e il 1000 a.C., contemporaneamente alla Dinastia Shang, un misto di pastorizia ed agricoltura prevaleva nell'Asia Centrale, Siberia meridionale e a nord della Cina. La popolazione era di pastori ed agricoltori, che implementavano la loro dieta con la caccia. Cominciavano ad usare armi di bronzo. Prima dell'inizio dell'et\u00e0 del Bronzo (1500 a.C.) la regione settentrionale era sedentaria, agricola e divisa in un certo numero di culture del neolitico derivanti dalla cultura Ordos, che proseguiva dal paleolitico. Sviluppi etnici sono avvenuti nella cultura Ordos e anche sviluppi del linguaggio, non dopo al neolitico sedentario. Attorno al 1500 a.C. le lingue sia turche che mongole esistevano, anche se ancora con qualche diversit\u00e0 o mancanza rispetto ad un periodo successivo.\nUna cultura archeologica che pu\u00f2 essere etichettata come Xiongnu \u00e8 stata scoperta nella zona settentrionale dell'Asia tra il 650 a.C. e il 350 a.C.. Tipico di essa \u00e8 il complesso di strutture funerarie dell'\u00e9lite scoperto a 45\u00a0km ad ovest di Noyon Ulul in Mongolia. Questo cimitero ad elevata altitudine di leader Xiongnu contiene 212 sepolture in 8 ubicazioni in 3 valli connesse da passaggi. Molto probabilmente gli Xiongnu frequentavano questi posti solo per seppellire i propri capi.\nUna singola tomba \u00e8 una camera funeraria dentro un terrapieno accessibile scendendo una rampa. Sopra le camere ci sono strati di pietra, suolo e ceppi o assi. Le camere sono costruite con larice siberiano. I defunti erano seppelliti con ricchi doni: tappeti di feltro o tessuto, seta, giada, pietre semipreziose dell'Asia Centrale, pregiate merci laccate cinesi e gioielli d'oro. I tessuti sono della Battria e i resti animali includono quelli di cammelli.\nAltri complessi come questo sono sparsi tra gli Altai e la Cina settentrionale. La cultura rappresenta forse l'impero degli Unni alla loro massima espansione occidentale. Contraddice il mito dell'esistenza di poche oscure trib\u00f9 facilmente sradicate dall'espansione cinese. Questo \u00e8 infatti il primo impero turco.\nXiong-nu.\nSecondo materiale certamente storico, gli Xiongnu appaiono come una confederazione di nomadi saccheggiatori contro i quali il primo imperatore della Dinastia Qin mand\u00f2 un esercito nel 215 a.C.. Alla caduta dei Qin nel 206 a.C. il problema ritorn\u00f2. Attaccarono la provincia dello Shanxi durante la Dinastia Han nel 201 a.C.. L'imperatore Han Gao Zu li corruppe con giada, seta e una moglie cinese per lo Shanyu, il loro leader. Le relazioni con gli Xiong nu continuarono ad essere tormentate, e nel 133 a.C. l'imperatore Han Wu Di marci\u00f2 su di loro con 300.000 uomini. Dopo 81 anni e 14 spedizioni, nel 52 a.C. gli Xiong nu meridionali si arresero e i settentrionali desistettero dal saccheggiare.\nEvidentemente gli Xiong nu stavano solo aspettando il loro momento. L'imperatore Wang Mang organizz\u00f2 una spedizione contro di loro nell'11 e nel 21 ma non vennero annessi perch\u00e9 la Cina allora era militarmente debole. I saccheggi continuarono. Una serie di episodi particolarmente gravi all'inizio del IV secolo ha portato alla certa identificazione degli Xiong nu con gli Unni. Luoyang fu saccheggiata nel 311; Ye nel 307 e nel 313, Chang'an nel 311.\nUna lettera (lettera II) scritta nell'antica Lingua sogdiana ritrovata in una torre di guardia della Dinastia Han nel 1911 identifica i perpetratori di questi eventi come gli xwn, \"Unni\", secondo l'identificazione di Joseph De Guignes nel 1758. L'identificazione non fu priva di critiche, in particolare Otto J. Maenchen-Helfen argoment\u00f2 che xwn era un nome generico, e poteva riferirsi a chiunque. Pi\u00f9 recentemente altre prove sono state scoperte: Zhu Fahu, un monaco, tradusse il sanscrito H\u016b\u1e47a nel Tath\u0101gataguhya S\u016btra e nel Lalitavistara come Xiongnu. Vaissi\u00e8re ricostruisce la pronuncia come *Xiwong nuo. Inoltre il libro di Wei constata che il re degli Xiongnu uccise il re di Sogdiana e conquist\u00f2 il paese, evento databile all'epoca degli Unni, che fecero esattamente questo; in breve, \"...il nome degli Unni \u00e8 un riferimento preciso e non generico\".\nUnni.\nMiti sugli Unni.\nQueste prove invalidano certi miti accademici riguardo agli Unni. Essi per un certo tempo controllarono l'Europa Centrale e furono fermati nella loro avanzata verso occidente nella battaglia dei Campi Catalaunici. Paolo Orosio constata con sorpresa come gli Unni travolsero gli Ostrogoti nel 377 e poi \"vennero interrotti da inaccessibili montagne\" di insospettata esistenza finora. Qualsiasi fossero le sue ragioni per fare questa constatazione, lui e i Goti potrebbero aver trovato ampi riferimenti agli Unni nella geografia classica di Plinio il Vecchio e Tolomeo; infatti, alcuni erano gi\u00e0 in Europa. Le montagne erano mitiche poich\u00e9 gli Ostrogoti erano stanziati nella steppa Pontica, un facile bersaglio per la cavalleria degli Unni.\nQuesti errori invitano ad una terza eziologia: se gli Unni sono scomparsi, dovevano essere in fuga dalla Cina all'Europa, e quindi bisogna trovare una ragione per questa migrazione. Forse erano stati scacciati dalle loro terre dai cinesi; probabilmente dalla Dinastia Han. Quella Dinastia, comunque, era troppo debole militarmente per attaccare gli Xiongnu al tempo in cui gli Unni sono partiti; inoltre, quando gli Unni erano in Asia Centrale gli Xiong-nu stavano saccheggiando le citt\u00e0 cinesi. Gli Xiongnu non vennero mai sradicati dalla Mongolia e dalla Cina settentrionale; se cos\u00ec \u00e8 stato, non possono essersi ricongiunti con i cinque Hu o i Ruanruan. Comunque, questa congettura non tiene conto della possibilit\u00e0 di un ramo degli Xiongnu che si sposta e viaggia verso ovest per diventare gli Unni dell'Europa.\nIdentit\u00e0 degli Unni.\nPrendendo in considerazione queste circostanze \u00e8 probabilmente sicuro dire che gli Unni gradualmente hanno esteso il loro potere e la loro presenza dall'urheimat turco e mongolo fino alle pianure dell'Europa nei primi secoli Dopo Cristo. I leader Unni quindi comandavano un vasto impero asiatico che includeva molte etnie e parlava molti linguaggi: mongolo, ugrico, iranico, e probabilmente altre come il turco. In Europa incorporarono altri che combatterono per loro alla battaglia dei Campi Catalaunici, come Goti, Slavi e Alani.\nGli Unni non avevano un alfabeto (come affermato da Procopio) e non lasciarono tracce linguistiche con cui identificarli eccetto i loro nomi, che derivano dal germanico, iranico, turco e una mistura di questi. Alcuni, come Ultin\u010dur ed Alpil\u010dur, sono come i nomi turchi che finiscono in -\u010dor, i nomi Peceneghi che finiscono in -tzour, e i nomi chirghisi che finiscono in -\u010doro. I nomi che finiscono in -gur, come Utigur e Onogur, e -gir, come Ultingir, sono come i nomi turchi che finiscono allo stesso modo.\nGli Unni chiamavano s\u00e9 stessi Acatir (in greco Akatiroi, in latino Acatiri) che secondo Whilhelm Tomaschek deriva da Agac-ari, \"uomini della foresta\", una reminiscenza dei \"Barbari delle Foreste\" dello Shiji. Gli Agaj-eri sono menzionati nel 1245 in un dizionario turco-arabo. Il nome Agac-eri ricorre in una pi\u00f9 tarda storia di Anatolia e Kh\u016bzest\u0101n. Maenchen-Helfen rifiuta questa etimologia sostenendo che g non \u00e8 k e non appaiono regole linguistiche che facciano questa connessione. Erodoto, comunque, menziona gli Agatirsi, che Latham connette ad alcuni precursori degli Acatiri in Dacia.\nGiordane piazza la \"molto potente etnia degli Agatirsi, ignorante di agricoltura, che vive sui propri greggi e sulla caccia\" a sud degli Aesti. Alcune fonti identificano i Bulgari con gli Unni. Un altro ramo erano i Sabiri. I pi\u00f9 forti candidati per una reminiscenza dei parlanti la lingua unna sono i Ciuvasci, vicini alla Bulgaria del Volga.\nI G\u00f6kt\u00fcrk.\nI motivi della fine degli Unni come unit\u00e0 politica euroasiatica non sono noti. Un segno della fine degli Unni occidentali, forse di tutti gli Unni, \u00e8 l'impalazione della testa di Dinzirico, un figlio di Attila, a Costantinopoli nel 469. Egli era stato sconfitto in Tracia in quell'anno da Anagaste, un generale gotico al servizio dell'Impero Romano.\nVari popoli continuano a chiamarsi Unni anche se solo autonomamente, come i Sabiri. Secondo la \"Cambridge History of Early Inner Asia\", l'ultimo stato che si definiva unno fu il Regno Caucasico degli Unni, visitato nel 682 da un vescovo albanese. Molti di questi popoli erano turchi, ma allo stesso tempo altre coalizioni con l'esplicito nome di impero turco si formavano nei territori originari degli Xiongnu. La loro espansione \u00e8 stata convenzionalmente chiamata la \"migrazione turca\" ma di fatto i turchi migravano gi\u00e0 da secoli.\nI Cinque Hu.\nIl saccheggio delle citt\u00e0 cinesi settentrionali dell'inizio del IV secolo da parte degli Xiongnu \u00e8 gi\u00e0 stato menzionato in relazione agli Unni. \u00c8 stato principalmente causato dalla schiavizzazione cinese di milioni di turchi, che si sono quindi spostati in Cina. Comunque, molti degli Xiongnu sarebbero poi stati eliminati da Ran Min, che distrusse tre delle cinque trib\u00f9 Hu. In quel secolo, alcuni Xiong-nu si liberarono e si unirono ai Di come Cinque Hu, o cinque \"popoli barbari\", come i cinesi li chiamarono, allo scopo di controllare il nord della Cina. I Cinque Hu erano gli Xiong-nu, i Jie, i Zhi, i Chiang e gli Xianbei.\nRouran e Tie-le.\nComunque, il nome cinese \"tie-le\", corrispondente a \"T\u00fcr\u00fck\" veniva usato gi\u00e0 da molto prima, nel periodo in cui le trib\u00f9 mongole Tuoba e Rouran rivaleggiavano per l'egemonia sulle steppe euroasiatiche attorno al V e al VI secolo.\nTu-jue (Turchi).\nIl termine \"T\u00fcrk\" o \"T\u00fcrk\u00fct\", corrispondente al cinese \"tu-jue\", fu prima usato come endonimo nelle iscrizioni Orhon dei G\u00f6kt\u00fcrk (\"turchi celesti\") dell'Asia Centrale. Il primo riferimento ai \"Turchi\" (\"Tujue\") compare in fonti cinesi del VI secolo. La prima prova di una lingua turca come gruppo separato viene dalle iscrizioni Orhon del primo VIII secolo.\nLa precisa data dell'iniziale espansione dalla loro terra d'origine resta sconosciuta. Il primo stato noto come \"turco\", che ha dato il suo nome a molti stati e popoli successivi, era quello dei G\u00f6kt\u00fcrk del VI secolo. Il capo del clan Ashina port\u00f2 il suo popolo da Li-jien (la moderna Zhelai Zhai) ai Rouran cercando l'inclusione nella loro confederazione e una protezione dai cinesi. La sua trib\u00f9 comprendeva rinomati fabbri e gli fu garantita una terra vicino ad una cava di montagna che ricordava un elmo, da cui ricevettero il loro nome, \u7a81\u53a5. Un secolo dopo il loro potere era incrementato tanto che conquistarono i Rouran e si accinsero a stabilire un impero G\u00f6kt\u00fcrk.\nLa famiglia delle lingue turche era parlata dai popoli Bulgari, Peceneghi, Cumani, Dingling e Gaoche gi\u00e0 da molto tempo prima che il Khanato G\u00f6kt\u00fcrk diventasse preminente. Molti gruppi che parlavano lingue turche non adottarono mai il nome 'turchi' per identificarsi. Tra i popoli che finirono sotto la dominazione dei G\u00f6kt\u00fcrk e adottarono la loro cultura politica e lingua franca, il nome 'turco' non fu sempre l'identit\u00e0 preferita. In altre parole, non ci fu un movimento unificato verso ovest di una cultura sotto un'unificata identit\u00e0 etnica, come per la conquista mongola dell'Eurasia sotto la leadership politica del clan Borjigin. Piuttosto, le lingue turche, sia quelle periferiche come il ramo bulgaro e quelle centrali come i rami Oghuz e Karluk-Chagatay, derivarono ad ovest per autonomi movimenti di diverse trib\u00f9 e migrazioni di mercanti, soldati e cittadini, superando in numero ed assimilando i popoli indigeni non turchi sulla strada, e venendo in parte rimpiazzati da altre famiglie linguistiche che sono diventate preminenti ad est, come le lingue mongole nelle steppe della Mongolia, lingue indiane in India e lingua persiana in Iran.\nReligione.\nPopoli turchi nati pi\u00f9 tardi includono i Qarluq (soprattutto nell'VIII secolo, Uiguri, Chirghisi, Oghuz (o Guz, Uz, Ghuzz...), Turchi e Turkmeni. Come questi popoli fondarono stati nell'area tra la Mongolia e la Transoxiana, vennero in contatto con i Musulmani, e gradualmente adottarono come religione l'Islam. Comunque, ci furono anche (e ci sono ancora) piccoli gruppi di popoli turchi appartenenti ad altre religioni, inclusi Cristianesimo, Ebraismo (vedi Cazari), Buddismo e Zoroastrismo.\nTurkmeni.\nMentre lo stato Karakhanide restava nel suo territorio fino all'arrivo di Gengis Khan, fu formato il gruppo delle trib\u00f9 turkmene nel nucleo degli Oghuz occidentali. Il nome \"turkmen\" significa semplicemente \"io sono turco\" nel linguaggio delle diverse trib\u00f9 che vivevano tra gli stati Karakhanide e Samanide. Cos\u00ec, la consapevolezza etnica tra non tutte, ma alcune trib\u00f9 turche come \"turkmene\" nell'era islamica venne molto dopo la caduta del non islamico Khanato di G\u00f6kt\u00fcrk. Il nome \"turco\" nell'era islamica divenne un'identit\u00e0 che raggrupp\u00f2 le trib\u00f9 turche islamizzate distinguendole dalle trib\u00f9 turche non islamiche come i Nestoriani Naiman (che poi divennero i principali fondatori della nazione kazaka islamica) e i Buddisti Tuvani. Cos\u00ec l'etnonimo \"turco\" per le diverse trib\u00f9 turche islamizzate in qualche modo ebbe la stessa funzione del nome \"Tagiko\" per le diverse popolazioni iraniche che si convertirono all'Islam ed adottarono il persiano come lingua franca. Entrambi i nomi in primo luogo etichettano l'Islamismo, ed in secondo luogo un comune linguaggio e cultura etnica. Molto dopo la partenza dei Turkmeni dalla Transoxania verso il Karakum ed il Caucaso, la consapevolezza associata al nome \"turco\" rimase, come il Khanato Chagatai e l'Impero Timuride in Asia Centrale furono chiamati \"Turkestan\" e la lingua dei Chagatai \"turki\", anche se le popolazioni si riferivano a s\u00e9 stesse con i termini \"Moghul\", \"Sart\", \"Taranchi\" e \"Tagiki\". Il nome \"turco\", non era comunemente usato da molti gruppi del ramo Kypchak, come i Kazaki, sebbene siano strettamente collegati agli Oghuz (Turkmeni), e Karluk (Karakhanidi, Sart, Uiguri). Neppure i Bulgari (Tatari del Volga, Ciuvasci) e i Turchi non Musulmani (Tuvani, Jakuti, Yugur) adottarono l'etnonimo \"turco\" nel senso Islamico. Nel periodo Karakhanide fra le trib\u00f9 turkmene crebbe l'Atabeg Selgiuchide della trib\u00f9 Kinik, la cui dinastia divenne un grande impero islamico esteso dall'India all'Anatolia.\nSoldati turchi nell'armata dei califfi Abbasidi emersero come i comandanti \"de facto\" di gran parte del Medio Oriente Musulmano (a parte Siria e Nord Africa) dal XIII secolo. Gli Oghuz ed altre trib\u00f9 catturarono e dominarono diversi Paesi sotto la leadership della Dinastia Selgiuchide, ed infine catturarono i territori della Dinastia Abbaside e dell'Impero Bizantino.\nIntanto, i Chirghisi e gli Uiguri si combattevano tra di loro e contro l'Impero Cinese. I Chirghisi infine si stanziarono nella regione oggi chiamata Kirghizistan. Le orde Batu conquistarono la Bulgaria del Volga negll'attuali Tatarstan della Russia meridionale, seguendo lo spostamento ad ovest dei Mongoli nel XIII secolo. Altri Bulgari colonizzarono l'Europa nei secoli VII e VIII, ma vennero assimilati dagli Slavi.\nFu sotto il dominio selgiuchide che numerose trib\u00f9 turkmene, in particolare quelle che attraversarono il Caucaso dallAzerbaigian acquisirono feudi (beylik) nelle neo-conquistate aree di Anatolia, Iraq e Levante. Cos\u00ec, gli antenati dei fondatori della moderna nazione turca erano strettamente collegati ai Turkmeni Oghuz che colonizzarono il Caucaso e pi\u00f9 tardi fondarono la nazione dell'Azerbaigian.\nNei tempi moderni, il nome \"Turkestan\" ha diverse definizioni:"}
{"id": "3354731", "revid": "287204", "url": "https://it.wikipedia.org/wiki?curid=3354731", "title": "Greatest (Duran Duran)", "text": "Greatest \u00e8 una raccolta del gruppo musicale synth-pop inglese Duran Duran, pubblicata il 3 novembre 1998.\nContiene i maggiori singoli del gruppo da \"Duran Duran\" (1981) a \"Medazzaland\" (1997).\n\u00c8 la versione del decimo anniversario dell'uscita della raccolta \"\" includendo \"New Moon on Monday\" e 4 canzoni pubblicate negli anni novanta.\nNel 1999 usc\u00ec anche una VHS col titolo di \"\", contenente 21 video musicali del gruppo."}
{"id": "3354735", "revid": "1305772", "url": "https://it.wikipedia.org/wiki?curid=3354735", "title": "Wonderful (Wicked)", "text": "Wonderful (\"Meraviglioso (Wonderful)\") \u00e8 una canzone del musical Wicked di Stephen Schwartz (vincitore del Grammy Award). Fu interpretata originariamente a Broadway da Joel Grey, nel ruolo del Mago di Oz e Idina Menzel nel ruolo di Elphaba, nell'incisione del cast originale. Altre coppie di artisti particolarmente apprezzati per l'interpretazione di questa canzone sono George Hearn ed Eden Espinosa, Clive Carter e Rachel Tucker e Sam Kelly e Kerry Ellis.\nNel Musical.\n\"Wonderful\" \u00e8 il quindicesimo numero dello spettacolo, uno dei primi del secondo atto, ed \u00e8 un duetto tra il Mago di Oz ed Elphaba.\nElphaba, in cerca di un modo per liberare le scimmie volanti, si intrufola nella sala del trono del mago. Ma l'uomo la coglie in flagrante e le ruba la scopa. Poi, per dimostrarsi pi\u00f9 diplomatico e convincente, la restituisce.\nIl Mago cerca di convincere Elphaba con lusinghe ad unirsi alla causa, e spiega alla ragazza (che lo considera un vile truffatore) che non era sua intenzione diventare l'imperatore di Oz. Il mago le spiega che grazie a lui anche lei potr\u00e0 diventare \u201cmeravigliosa\u201d (\"Wonderful\"). La ragazza, confusa da tutte le promesse di potere e ricchezze, accetta la proposta del mago con una sola condizione: egli dovr\u00e0 lasciare libere le scimmie volanti. \nIl mago, riluttante, accetta. Ma quando le scimmie se sono volate lontano esce dalla cella anche una figura cenciosa, che Elphaba scoprir\u00e0 essere il Dottor Dillamond. L'animale era stato torturato dal mago fino a perdere l'uso della parola ed Elphaba ritorna sui propri passi, dichiarando guerra al mago.\nCuriosit\u00e0.\nNelle prime edizioni (con Joel Grey, George Hearn e Nigel Planer nel ruolo del Mago), il numero si concludeva con un balletto di Elphaba con il Mago. Nelle edizioni pi\u00f9 recenti il balletto \u00e8 stato tolto, ed il numero termina con Elphaba che interrompe il Mago mentre canta la parola \u201cWonderful\u201d per imporre le proprie condizioni."}
{"id": "3354737", "revid": "726373", "url": "https://it.wikipedia.org/wiki?curid=3354737", "title": "La sposa meccanica", "text": "La sposa meccanica \u00e8 un saggio del 1951 di Marshall McLuhan.\nIl primo medium analizzato da McLuhan \u00e8 stato il medium tipografico. McLuhan osserva infatti che la stampa ha avuto un grande impatto nella storia occidentale, veicolando la Riforma protestante, il razionalismo e l'illuminismo. \nCon l'espressione \"il medium \u00e8 il messaggio\", il nostro autore intende sottolineare che ogni medium condiziona i propri utenti e contribuisce a plasmarne la mente: li \u201cmassaggia\u201d. Questo va inteso anche nel senso che li rassicura. \nCi sono alcuni medium che, secondo McLuhan, assolvono soprattutto alla funzione di rassicurare e uno di questi medium \u00e8 la televisione, che per lui era un mezzo di conferma: non era un medium che desse luogo a novit\u00e0 nell'ambito sociale o nell'ambito dei comportamenti personali. La televisione non crea delle novit\u00e0, non suscita delle novit\u00e0, \u00e8 quindi un mezzo che massaggia, conforta, consola, e conferma. Scrive McLuhan ne \"La sposa meccanica\": \"la moderna Cappuccetto Rosso, allevata a suon di pubblicit\u00e0, non ha nulla in contrario a lasciarsi mangiare dal lupo\"."}
{"id": "3354739", "revid": "303334", "url": "https://it.wikipedia.org/wiki?curid=3354739", "title": "Cattedrale di Santa Mar\u00eda de Toledo", "text": "La cattedrale primaziale di Santa Maria (in lingua spagnola catedral Primada de Santa Mar\u00eda de Toledo), a Toledo, \u00e8 la chiesa madre dell'arcidiocesi di Toledo. Edificata tra il 1226, durante il regno di Ferdinando III, e il 1493, epoca dei re cattolici, la cattedrale di Toledo \u00e8 considerata il capolavoro dello stile gotico in Spagna.\nStoria.\nOrigini.\nNel corso degli anni, una tradizione popolare non scritta ha raccontato che nel medesimo luogo dove sorge l'attuale cattedrale, esisteva un precedente tempio dai tempi di sant'Eugenio III, arcivescovo di Toledo dal 646 al 657.\nLa citt\u00e0 era stata sede vescovile della Spagna visigota. I numerosi Concili di Toledo attestano il suo importante passato ecclesiastico. A Toledo, durante il III Concilio, il re Recaredo I abiur\u00f2 l'arianesimo. L'invasione musulmana non elimin\u00f2 nell'immediato l'impronta cristiana e il vescovo stabili la sua sede presso la chiesa di Santa Mar\u00eda de Alfiz\u00e9n. \nSi pensa che l'edificio episcopale visigoto venne convertito nella grande moschea della citt\u00e0 di Toledo. Alcuni ricercatori osservano che la sala di preghiera della moschea corrisponde con la disposizione a cinque navate dell'attuale cattedrale, il \"Sahn\" coincide con parte dell'attuale chiostro e della cappella di San Pedro e il minareto con la torre campanaria. Tra i reperti archeologici presenti \u00e8 possibile osservare alcune vestigia dell'edificio musulmano: una colonna islamica montata all'interno della cappella di Santa Luc\u00eda; i fusti marmorei che decorano l'esterno del coro provengono da un'antica costruzione musulmana; gli archi intrecciati in stile califfato nel triforio del coro e del deambulatorio corrispondono alla tradizione costruttiva islamica di Cordova.\nLa cattedrale di Alfonso VI.\nLa citt\u00e0 di Toledo venne conquistata dal re Alfonso VI di Le\u00f3n nel 1085. Uno dei punti delle capitolazioni che resero possibile la consegna della citt\u00e0 senza spargimento di sangue, fu la promessa da parte del re di preservare e rispettare i luoghi di culto, gli usi e la religione tanto dei musulmani quanto della grande popolazione cristiano-mozaraba; naturalmente la grande moschea era compresa in questi accordi.\nPoco tempo dopo, il re dovette partire per questioni di stato, lasciando al comando della citt\u00e0 la moglie Costanza e l'abate del monastero di Sahag\u00fan, Bernard de Sedirac, che era stato elevato al rango di arcivescovo di Toledo. Essi, in accordo e approfittando dell'assenza del re, intrapresero l'azione che, come scrisse il padre gesuita Juan de Mariana nella sua \"Historia General de Espa\u00f1a\", provoc\u00f2 quasi una rivolta e la rovina della citt\u00e0 recentemente conquistata. Il 25 ottobre 1087, l'arcivescovo, d'accordo con la regina, invi\u00f2 uomini armati per impadronirsi della moschea con la forza. Questi installarono un altare provvisorio e collocarono una campana sul minareto.\nPadre Mariana scrive che il re fu talmente contrariato da questi fatti, che n\u00e9 l'arcivescovo n\u00e9 la regina riuscirono a dissuaderlo dal condannare a morte tutti i partecipanti attivi. La leggenda narra che furono i musulmani i veri mediatori di pace, nella figura del negoziatore e faqih Abu Walid, che port\u00f2 al re un messaggio in cui si accettava come legittima l'usurpazione. In memoria e come segno di gratitudine per questo gesto, il capitolo della cattedrale gli dedic\u00f2 un omaggio, commissionando la sua effigie da collocare in uno dei pilastri del coro.\nIn seguito a questi eventi, la moschea toledana fu consacrata e trasformata in cattedrale cristiana, quasi senza modifiche alla struttura.\nNon sono pervenute piante della moschea e non si conosce come essa si presentasse, per\u00f2, tenendo conto delle vestigia conservate in altre citt\u00e0 (Siviglia, Ja\u00e9n, Granada, Malaga e la stessa Grande moschea di Cordova), si pu\u00f2 ipotizzare che fosse un edificio colonnato e con archi a ferro di cavallo sopra le colonne, forse provenienti da precedenti edifici romani e visigoti; \u00e8 possibile fosse simile all'attuale chiesa toledana del Salvador, anticamente moschea.\nRe Alfonso fece diverse donazioni al nuovo tempio. Il 18 dicembre 1086 la cattedrale fu posta sotto la protezione di Maria e le furono concesse citt\u00e0, borghi, mulini e un terzo della rendita delle altre chiese cittadine. Iniziarono i lavori per stabilire il culto cristiano romano, soprattutto la modifica dell'orientamento della \"capilla mayor\" (presbiterio). Nel 1088, papa Urbano II riconobbe alla cattedrale di Toledo il titolo di primaziale del regno. La cattedrale-moschea rimase intatta sino al XIII secolo, quando, nell'anno 1222, una bolla del papa Onorio III, autorizzo i lavori per di costruzione della nuova cattedrale, iniziati nel 1224 1225. La cerimonia ufficiale di posa della prima pietra si svolse nel 1226 (1227 secondo altre fonti) alla presenza di re Ferdinando il Santo.\nLa cattedrale dell'arcivescovo Jim\u00e9nez de Rada.\nLa cattedrale attuale \u00e8 opera del XIII secolo, epoca dell'arcivescovo Rodrigo Jim\u00e9nez de Rada e del re Ferdinando III. Jim\u00e9nez de Rada, arcivescovo di Toledo dal 1209, dall'inizio del mandato difese davanti al papa il primato della sua sede. Nella sua mente c'era la costruzione di una grande cattedrale, degna della citt\u00e0 che governava. La cattedrale - moschea si presentava vecchia e in rovina, con alcune parti demolite dal suo predecessore. Era spaziosa, ma poco alta e priva della snellezza delle altre chiese di analoga importanza. Jim\u00e9nez de Rada fu l'entusiasta promotore della costruzione della nuova cattedrale, secondo i canoni dello stile gotico. Fu tanto coinvolto nell'impresa che si disse fosse anche l'autore dei progetti della cattedrale, tesi smentita da storici e architetti.\nL'edificio attuale.\nLa struttura della cattedrale venne influenzata dallo stile gotico francese del XIII secolo, adattato al gusto spagnolo. Misura 120 metri di lunghezza per 59 metri di larghezza e 44,5 metri di altezza, divisa in cinque navate, con transetto e doppio deambulatorio. Le due navate laterali pi\u00f9 esterne presentano l'anomalia di essere un po' pi\u00f9 ampie rispetto alle due prossime alla navata centrale. La parte pi\u00f9 antica del tempio \u00e8 il coro, dove si conserva il triforio originario, di influenza mud\u00e9jar, che si estendeva per tutta la lunghezza delle navate, da dove venne eliminato nel corso delle numerose modifiche subite nel tempo dall'edificio e sostituito da grandi vetrate. La sezione pi\u00f9 bassa del triforio \u00e8 fatta di archi a cuspide che poggiano su colonne binate e la parte superiore presenta archi intrecciati tipici dell'arte mud\u00e9jar. Non \u00e8 noto se questi temi mud\u00e9jar esistessero nella moschea precedente e siano stati copiati come ricordo o se siano stati aggiunti in uno dei miglioramenti e arricchimenti della fabbrica, come qualcosa di originale e di buon gusto.\nNel coro si trova il doppio deambulatorio, che \u00e8 doppio in quanto corrisponde alla pianta di cinque navate. Questo doppio ambulacro \u00e8 di grandi proporzioni e arricchito con elementi architettonici e una singolare volta. Le sezioni delle cappelle presentano un'alternanza di piante e dimensioni: rettangolari (cappelle pi\u00f9 grandi) e triangolari (pi\u00f9 piccole). La medesima disposizione del coro si pu\u00f2 vedere nelle cattedrali francesi di Notre Dame di Parigi, di Bourges e Le Mans. Le volte delle navate sono quadripartite, mentre nella crociera e nel coro sono rinforzate da nervature intermedie.\nI maestri costruttori e i mecenati.\nPer secoli si \u00e8 creduto che il primo maestro architetto della cattedrale di Toledo fosse Petrus Petri (Pedro P\u00e9rez in spagnolo). Questa certezza si basava su quanto scritto in una lapide, in un latino poco colto, dove si afferma che tal Petrus Petri, morto nel 1291 fu maestro costruttore della cattedrale.\nVerso la met\u00e0 del XX secolo, il vescovo di Ciudad Real indag\u00f2 a fondo su questo tema, portando alla luce dei documenti che dimostrano l'esistenza di un primo maestro, anteriore a Petrus Petri, di nome Martin, di origine francese e sposato con Mar\u00eda G\u00f3mez, chiamato dall'arcivescovo Jim\u00e9nez de Rada. Uno dei documenti, datato 1227, nomina un maestro Martin dell'opera di Santa Maria di Toledo, citato anche in un altro documento, una lista delle rendite della cattedrale, risalente al 1234, da cui si evince anche che il maestro abitava in una casa di pertinenza della cattedrale. In documenti successivi, appaiono i nomi di Mart\u00edn e Juan Mart\u00edn (rispettivamente muratore e maestro dei muratori), probabilmente imparentati parenti col maestro Martin. Sulla base di questi studi, attualmente Martin \u00e8 considerato il primo architetto della cattedrale di Toledo. Sulla questione resta da aggiungere che l'epoca di inizio dei lavori non si accorda con l'et\u00e0 del maestro Petrus Petri, che in quegli anni doveva essere troppo giovane per essere architetto.\nGli studi realizzati dopo questa scoperta indicano che maestro Martin sarebbe l'autore delle cappelle dell'ambulacro e, dopo la sua partenza o morte, i lavori ripresero sotto la direzione del maestro Petrus, che termin\u00f2 il doppio deambulatorio e realizz\u00f2 il triforio in stile toledano. Alla fine del XIII secolo erano terminati il coro e due sezioni delle navate sud.\nAlla fine del XIV secolo, compare il nome del maestro Rodrigo Alfonso, che mise la prima pietra del chiostro nel 1389, col patrocinio dell'arcivescovo Pedro Tenorio, che morir\u00e0 dieci anni dopo. L'arcivescovo si occup\u00f2 di molte opere della cattedrale, come la cappella di San Biagio nel chiostro, famosa per i suoi affreschi di scuola senese.\nIl successivo maestro di cui si ha notizia fu \u00c1lvar Mart\u00ednez (o Gonz\u00e1lez), autore della facciata di ponente, iniziata nel 1418 e modificata nel 1787. Realizz\u00f2 inoltre la torre campanaria, ai tempi dell'arcivescovo Juan Mart\u00ednez Contreras, il cui stemma figura nel fregio che corona la prima sezione. Il coronamento del campanile venne realizzato da un altro maestro, Hannequin de Bruselas, che plasm\u00f2 lo stemma del successivo arcivescovo, Juan de Cerezuela. Con Hannequin arriv\u00f2 un gruppo di maestri illustri: Egas Cueman, Enrique Egas, Juan Guas. La fabbrica gotica venne completata nel 1493 sotto la direzione di Juan Guas and Enrique Egas, con il patrocinio e la supervisione dell'arcivescovo, cardinale Pedro Gonz\u00e1lez de Mendoza.\nGrandi mecenati del XVI secolo. Opere e artisti.\nNumerosi lavori interessarono la cattedrale nei secoli XVI, XVII e XVIII, quando vennero realizzate opere architettoniche, sculture e pitture secondo i gusti e gli stili delle varie epoche.\nIl XVI secolo \u00e8 l'et\u00e0 dell'oro per Toledo, chiamata Citt\u00e0 Imperiale (\"Ciudad Imperial\"). I migliori e pi\u00f9 attivi mecenati vissero in questo secolo. Sono gli arcivescovi - governatori che, in assenza del re, si curano della citt\u00e0 e della sua magnificenza. Nel 1493 il cardinal Mendoza supervision\u00f2 la chiusura delle ultime volte della cattedrale ed espresse nel suo testamento la volont\u00e0 di essere sepolto nel presbiterio. Nell'ultimo decennio del XVI secolo fu realizzato il suo mausoleo in stile rinascimentale e fu opera di uno scultore toscano, Andrea Sansovino.\nGli succedette il cardinale Francisco Jim\u00e9nez de Cisneros; sotto la sua influenza e patrocinio furono intraprese diverse opere (tra cui la cappella Mozarabica, forse la pi\u00f9 importante), realizzate da maestri come Juan Franc\u00e9s, Anequin de Egas, Juan de Borgo\u00f1a e il suo principale maestro Pedro de Gumiel. Cisneros volle anche la realizzazione del retablo maggiore, opera di Diego Cop\u00edn de Holanda, del chiostro alto, per la comunit\u00e0 dei canonici, e la biblioteca.\nGli succedette il fiammingo Guillaume de Cro\u00ff, che non abit\u00f2 mai a Toledo. L'arcivescovo Alfonso de Fonseca y Acevedo volle la cappella \"de los Reyes Nuevos\" dell'architetto Covarrubias con pitture del Maella (XVIII secolo). Con il cardinal Juan Pardo de Tavera il rinascimento toledano \u00e8 nel pieno splendore. Sotto il suo governo si costruirono il coro degli scultori Alonso Berruguete e Felipe Bigarny, le controfacciate del transetto, la cappella di San Giovanni o del Tesoro.\nSotto Juan Mart\u00ednez Sil\u00edceo, la cattedrale venne adornata con la cancellata del presbiterio, opera Francisco de Villalpando. All'epoca del cardinale Gaspar de Quiroga y Vela risale il complesso architettonico della cappella de Sagrario, sacrestia, patio e casa del tesoriere, su progetto del maestro Nicol\u00e1s de Vergara el Mozo.\nEsterno.\nFacciata principale e portali.\nIl prospetto principale si affaccia nella piazza irregolare dove si trovano anche il municipio e il palazzo arcivescovile.\nSulla sinistra si erge la torre campanaria, costituita da due corpi: la base, quadrangolare, concepita da \u00c1lvar Mart\u00ednez, e la parte superiore, ottagonale, realizzata da Hannequin de Bruselas, sormontata da una guglia. A destra si nota invece la mole della cappella Mozarabica.\nNella facciata si aprono tre portali, chiamati \"Puerta del Perd\u00f3n\" (centrale), \"Puerta del Juicio Final\" (a destra) e \"Puerta del Infierno\" (a sinistra). La porta del \"Perd\u00f3n\" (Perdono) venne realizzata da Alvar Mart\u00ednez nel 1418. \u00c8 chiamata cos\u00ec perch\u00e9 un tempo venivano concesse le indulgenze ai penitenti che entravano per essa. Attualmente si tiene chiusa, salvo particolari occasioni, come quando il nuovo arcivescovo prende possesso della sua primaziale. Presenta una grande arco a sesto acuto con sei archivolti. L'iconografia \u00e8 tipica del gotico, con la figura del Salvatore, nel pilastrino centrale, e gli Apostoli ai lati. Nel timpano \u00e8 raffigurata la scena della Vergine che impone la casula a sant'Ildefonso, tema ripreso pi\u00f9 volte anche all'interno della cattedrale. Le ante, alte pi\u00f9 di 5 metri, placcate in bronzo e riccamente lavorate, risalgono al XIV secolo.\nIl portale del \"Juicio Final\" \u00e8 il pi\u00f9 antico dei tre, e rappresenta, come suggerisce il nome, il Giudizio Universale.\nLa porta dell\"Infierno\" presenta solo decorazioni floreali; \u00e8 conosciuta anche come \"puerta de la Torre\" o \"de las Palmas\", perch\u00e9 un tempo era riservata all'ingresso della processione nella domenica delle Palme.\nLa facciata fu modificata nel 1787 dall'architetto Eugenio Durango e dallo scultore Mariano Salvatierra, per volere dell'arcivescovo Lorenzana. I lavori si resero necessari per il deterioramento della pietra, che non era di qualit\u00e0 molto buona.\nInterno.\nCapilla Mayor.\nIl coro della cattedrale (\"capilla mayor\") \u00e8 un'area ricca di opere d'arte, a cui si accede tramite l'imponente cancellata realizzata da Francisco de Villalpando nel XVI secolo.\nDeve la sua attuale conformazione ai lavori voluti dal cardinal Cisneros, che, attraverso la demolizione della cappella \"de los Reyes Viejos\", resero il presbiterio pi\u00f9 ampio e in grado di accogliere il grandioso retablo, commissionato dallo stesso arcivescovo.\nIl coro \u00e8 chiuso lateralmente da due \"griglie\" di pietra traforata, abbondantemente decorate di statue e rifinite da un coro di angeli che sembrano volare, probabilmente terminate ai tempi dell'arcivescovo Pedro de Luna, in quanto vi compare il suo stemma. L'opera comprendeva anche due amboni; rimane quello dell'Epistola, mentre quello del Vangelo venne sacrificato per costruire al suo posto il mausoleo dell'arcivescovo Mendoza (XV secolo).\nIn armonia con quest'opera di pietra, si costruirono i pilastri che danno accesso al presbiterio. Nel pilastro di sinistra si trova la statua del pastore Mart\u00edn Alhaja, che, secondo la leggenda, diede informazioni nella battaglia di Las Navas de Tolosa. Il pilastro a destra \u00e8 chiamato \"pilar del Alfaqu\u00ed\", per la presenza della statua del \"faqih\" Abu Walid.\nNell'abside poligonale si incontrano il sepolcri, con le statue giacenti, di Alfonso VII di Le\u00f3n e Sancho III di Castiglia, Sancho IV \"el Bravo\" e Pedro Aguilar de Campoo Li\u00e9bana y Oernia, figlio di Alfonso XI di Castiglia e Leonor de Guzm\u00e1n.\nIl retablo dell'altare maggiore, in stile tardo gotico, venne realizzato per volere del cardinal Cisneros tra il 1497 e il 1504. Numerosi architetti, scultori e pittori contribuirono alla sua realizzazione: Enrique Egas e Pedro Gumiel (progetto); Francisco de Amberes e Juan de Borgo\u00f1a (\"estofado\" e policromia); Rodrigo Alem\u00e1n, Felipe Vigarny, Diego Cop\u00edn de Holanda e Sebasti\u00e1n de Almonacid (scultura); Petit Juan o Peti Joan (intagli e filigrane).\nDietro il retablo, nel deambulatorio, si trova \"El transparente\", notevole opera scultorea in marmo e alabastro in stile barocco churrigueresco, realizzata tra il 1729 e il 1732 dall'artista Narciso Tom\u00e9. L'opera, commissionata dall'arcivescovo Diego de Astorga y C\u00e9spedes, fu concepita come un retablo, con due corpi, uniti al centro da un oculo, simboleggiante il sole con i suoi raggi, circondato da un seguito di angeli e arcangeli in diverse posture. Da quest'oculo penetra la luce, a sua volta proveniente da un altro oculo situato nella volta sopra il \"Transparente\", che va ad illuminare scenograficamente il tabernacolo del retrostante altar maggiore.\nCapilla de los Reyes Nuevos.\nL'originaria cappella fu fondata da re Enrico II di Castiglia nel 1374, con il nome di \"Capilla Real\" (Cappella Reale). Era collocata nella navata nord, in posizione tale da impedire il passaggio verso il termine di questa navata. \nPer questo motivo, nel 1534, il Capitolo della cattedrale pens\u00f2 di cambiare la posizione della cappella. L'arcivescovo Alfonso de Fonseca y Acevedo chiese all'imperatore il permesso di trasferire le tombe reali. La difficolt\u00e0 fu trovare un luogo adatto, risolta dal progettista, l'architetto Alonso de Covarrubias.\nL'attuale cappella \u00e8 collocata tra le cappelle di \"Santiago\" e di \"Santa Leocadia\", nel deambulatorio. Il nome \"capilla de los Reyes Nuevos\" (cappella dei Nuovi Re) si deve al nuovo lignaggio dei Trast\u00e1mara. Anticamente la cappella era officiata da un capitolo chiamato \"Capellanes de Reyes\".\nSi sviluppa come una piccola chiesa a s\u00e9 stante, costituita da due campate voltate a crociera, un'abside poligonale e una sacrestia. Le tombe e le decorazioni sono in stile rinascimentale.\nNella prima campata sono situati diversi altari, mentre nella seconda trovano posto le sepolture reali, collocate in arcosoli rinascimentali. Sulla destra sono le tombe di Enrico II e sua moglie Juana Manuel. Nelle vicinanze si trova la statua di Giovanni II, opera di Giovanni di Borgogna (senza sepoltura). Sulla sinistra sono quelle di Enrico III di Castiglia e Caterina di Lancaster Mourning. Nel presbiterio, a sinistra e accanto all'altare si trova la tomba di Giovanni I, a destra quella di sua moglie Eleonora d'Aragona. Sull'altare maggiore, opera di Mateo Medina, si trova un dipinto del Maella. Ai lati, due piccoli altari neoclassici di Ventura Rodr\u00edguez.\nCapilla Moz\u00e1rabe.\nLa cappella Mozarabica (capilla Moz\u00e1rabe) sorge nell'angolo sud-ovest della cattedrale, inglobata nelle fondamenta di una torre mai realizzata. La cappella, la cui originaria intitolazione \u00e8 \"capilla del Corpus Christi\", si deve al cardinal Cisneros, che la volle nel 1500 per la preservazione del rito mozarabico.\nL'edificio si presenta attualmente a pianta quadrata, sormontato da una cupola ottagonale del XVII secolo, progettata da Jorge Manuel Theotoc\u00f3puli, figlio di El Greco. All'interno, vi sono i dipinti di Juan de Borgo\u00f1a, raffiguranti la conquista di Orano. La cancellata gotica, del 1524, \u00e8 opera di Juan Franc\u00e9s. L'altare \u00e8 in bronzo e marmi policromi, realizzato da Juan Manzano nel XVIII secolo; al centro si trova un mosaico con l'immagine della Madonna col Bambino, mentre sopra \u00e8 collocato un crocifisso intagliato nella radice di finocchio messicano, portato dal frate domenicano Gabriel de San Jos\u00e9 nel 1590.\nSacrestia.\nLa sacrestia \u00e8 una vasta sala rettangolare, ornata dagli affreschi di Vincenzo Carducci, Eugenio Caj\u00e9s, Francisco Rizi e Luca Giordano.\nIl progetto, in stile Herreriano, si deve ai maestri Francisco Vergara el Mayor e Juan Bautista Monegro. La volta a botte lunettata venne affrescata dal Giordano, sul tema principale dell'imposizione della casula a sant'Ildefonso.\nAlle pareti, sono collocati numerosi dipinti di grandi artisti, tanto da rendere la sacrestia una vera e propria pinacoteca. I pi\u00f9 famosi sono i quindici di El Greco, soprattutto la \"Spoliazione di Cristo\", collocata sopra l'altare della parete di fondo, incorniciata da marmi e da due colonne corinzie. Altri dipinti sono degli artisti Luis de Morales, Pedro Orrente, Juan Pantoja de la Cruz, Juan de Borgo\u00f1a, Luis Trist\u00e1n, Anton van Dyck, Goya, Bassano el Mozo.\nOltre ai dipinti, nella sacrestia sono custoditi altri oggetti di valore, come la \"Biblia de San Luis\" o \"Biblia rica de Toledo\", la Bibbia di San Luigi IX, re di Francia, risalente al XIII secolo, con 750 miniature a pagina intera tra le 5000 pagine manoscritte dei tre tomi. Venne acquisita da re Alfonso X.\nIl vestibolo \u00e8 ornato da affreschi di Claudio Coello e Jos\u00e9 Donoso. In un altro ambiente, \u00e8 collocata una collezione di indumenti antichi, tra cui la cappa dell'arcivescovo Sancho de Arag\u00f3n, figlio di Giacomo I d'Aragona, la cappa del cardinale Egidio Albornoz, la fascia indossata da Carlo I di Spagna durante l'incoronazione ad Aquisgrana. I 70 arazzi, molti su cartoni di Rubens, furono commissionati dall'arcivescovo Luis Manuel Fern\u00e1ndez de Portocorracero; alcuni vengono esposti all'interno della cattedrale in occasione del Corpus Domini."}
{"id": "3354742", "revid": "729019", "url": "https://it.wikipedia.org/wiki?curid=3354742", "title": "Linfoma linfoplasmocitico", "text": "Il linfoma linfoplasmocitico \u00e8 una neoplasia a cellule B che colpisce in genere nella sesta o settima decade di vita. Esso \u00e8 costituito da varie entit\u00e0, comprendenti il linfoma a piccoli linfociti con differenziazione plasmacellulare e l'immunocitoma. Sebbene sia di aspetto simile alla leucemia linfatica cronica e al linfoma a piccoli linfociti, differisce nel fatto che una sostanziale frazione di cellule neoplastiche va incontro a differenziazione terminale in plasmacellule; pi\u00f9 frequentemente le plasmacellule neoplastiche secernono IgM monoclonali, spesso in quantit\u00e0 sufficienti a dare una sindrome da iperviscosit\u00e0 nota come macroglobulinemia di Waldenstr\u00f6m. A differenza del mieloma multiplo, la sintesi delle catene pesanti \u00e8 solitamente bilanciata e, perci\u00f2, le complicanze che derivano dalla secrezione di catene leggere libere sono rare (es.: insufficienza renale e amiloidosi).\nMorfologia.\nSolitamente il midollo osseo contiene un diffuso infiltrato di linfociti, plasmacellule e linfociti plasmocitoidi intermedi, spesso accompagnato da una iperplasia reattiva dei mastociti. Si osservano i \"corpi di Russell\" e i \"corpi di Dutcher\" (inclusioni PAS+ contenenti immunoglobuline in sede rispettivamente citoplasmatica e nucleare) nelle cellule plasmocitoidi. Interessa il midollo osseo, ma pu\u00f2 diffondersi anche ai linfonodi, alla milza e al fegato; pu\u00f2 inoltre verificarsi un'infiltrazione delle radici nervose, delle meningi e raramente, in stadi avanzati della malattia, al cervello.\nImmunofenotipo e genetica molecolare.\nLa componente linfocitaria dell'infiltrato di cellule tumorali esprime marcatori delle cellule B come CD20 ed \u00e8 solitamente negativa per CD5 e CD10, mentre la componente plasmacellulare espressa secerne un'immunoglobulina monoclonale. Questo tumore generalmente non presenta traslocazioni cromosomiche o riarrangiamenti aberranti che interessano i loci delle immunoglobuline; la pi\u00f9 comune anomalia citogenetica \u00e8 una delezione che interessa il cromosoma 6q.\nEvoluzione clinica.\nI principali disturbi sono sintomi aspecifici come debolezza, affaticamento, perdita di peso; circa la met\u00e0 dei pazienti presenta linfoadenopatia, epatomegalia, splenomegalia. Spesso i pazienti vengono colpiti da anemia da infiltrazione midollare e pu\u00f2 essere accentuata da emolisi autoimmune in circa un paziente su dieci. Tale emolisi \u00e8 causata da agglutine fredde, IgM che si legano a eritrociti a temperature inferiori a 37 \u00b0C. I pazienti con tumori IgM secernenti hanno ulteriori disturbi derivanti dalle propriet\u00e0 fisicochimiche della macroglobulina. A causa delle loro grandi dimensioni, le IgM ad alte concentrazioni aumentano La viscosit\u00e0 del sangue dando una sindrome da viscosit\u00e0 caratterizzata da:\nLo sviluppo di questo linfoma \u00e8 progressivo e la sintomatologia da iperviscosit\u00e0 del sangue pu\u00f2 essere alleviata dalla plasmaferesi."}
{"id": "3354746", "revid": "2166030", "url": "https://it.wikipedia.org/wiki?curid=3354746", "title": "Bandon", "text": "Altri usi.\nBandon (impero bizantino) \u2013 un'unit\u00e0 militare e amministrativa bizantina."}
{"id": "3354747", "revid": "1573940", "url": "https://it.wikipedia.org/wiki?curid=3354747", "title": "Chapoda", "text": "Chapoda \u00e8 un genere di ragni appartenente alla famiglia Salticidae.\nDistribuzione.\nDelle quattro specie oggi note di questo genere, due sono endemiche di Panama e le altre due di varie localit\u00e0 dell'America centrale e meridionale.\nTassonomia.\nA dicembre 2010, si compone di quattro specie:"}
{"id": "3354758", "revid": "1714743", "url": "https://it.wikipedia.org/wiki?curid=3354758", "title": "Cristina d'Assia", "text": "Biografia.\nCristina nacque a Kassel, figlia del langravio Filippo I d'Assia e della moglie Cristina di Sassonia. Ad essa venne impartita un'educazione rigorosamente protestante dalla zia Elisabetta, duchessa madre di Sassonia.\nRicevette una proposta di matrimonio da re Eric XIV di Svezia, ma gli accordi non vennero conclusi. Si spos\u00f2 quindi con Adolfo, duca di Holstein-Gottorp; la cerimonia si concluse per\u00f2 con uno scandalo, dal momento che gli ospiti abusarono fortemente di bevande alcooliche durante il ricevimento nuziale.\nNel 1565 il palazzo di Gottorp venne distrutto da un incendio, che cost\u00f2 a Cristina la sua fortuna personale.\nIn qualit\u00e0 di duchessa, Cristina diede il proprio sostegno alla fondazione di chiese, scuole e borse di studio per studenti poveri di teologia. Era inoltre interessata alla medicina, tanto che confezionava da s\u00e9 le proprie medicine.\nDopo il 1586, rimasta vedova, essa difese i diritti del figlio Filippo contro il consiglio di reggenza. Nel 1590 Cristina compose il libro di salmi \"Geistliche Psalmen und Lieder\".\nMatrimonio e discendenza.\nIl 17 dicembre 1564 spos\u00f2 il duca Adolfo di Holstein-Gottorp, da cui ebbe i seguenti figli:\nGenetica.\nAttraverso la figlia Anna, Cristina d'Assia \u00e8 una diretta antenata matrilineare di Nicola II di Russia; questo implica che tutti i suoi parenti in linea femminile, compresa Elisabetta di Lussemburgo, sono membri dell'aplogruppo mitocondriale T."}
{"id": "3354766", "revid": "834", "url": "https://it.wikipedia.org/wiki?curid=3354766", "title": "BANG!", "text": ""}
{"id": "3354767", "revid": "339392", "url": "https://it.wikipedia.org/wiki?curid=3354767", "title": "Vigili del Fuoco del Vaticano", "text": ""}
{"id": "3354769", "revid": "339392", "url": "https://it.wikipedia.org/wiki?curid=3354769", "title": "Corpo dei Vigli del Fuoco del Vaticano", "text": ""}
{"id": "3354771", "revid": "767487", "url": "https://it.wikipedia.org/wiki?curid=3354771", "title": "Festa nazionale dell'immigrante", "text": "La festa nazionale dell'immigrante (sp. \"Fiesta Nacional del Inmigrante\") \u00e8 un evento che si celebra nella citt\u00e0 di Ober\u00e1 in Argentina nei primi 15 giorni di settembre.\nComunit\u00e0 in Argentina.\nTra la collettivit\u00e0 spiccano le comunit\u00e0 francese, tedesca, norvegese, finlandese, svedese, svizzera, islandese, italiana, polacca, russa, ucraina, spagnola, giapponese, brasiliana, paraguayana, araba (libanese e siriana), peruviana e danese."}
{"id": "3354772", "revid": "339392", "url": "https://it.wikipedia.org/wiki?curid=3354772", "title": "Vigili del Fuoco dello Stato della Citt\u00e0 del Vaticano", "text": ""}
{"id": "3354773", "revid": "486946", "url": "https://it.wikipedia.org/wiki?curid=3354773", "title": "Abu Sa\u02bf\u012bd Gard\u012bz\u012b", "text": ""}
{"id": "3354774", "revid": "1498232", "url": "https://it.wikipedia.org/wiki?curid=3354774", "title": "Classe Sociale (traghetti)", "text": "La classe Sociale era una serie di tre navi traghetto passeggeri derivate dalla trasformazione di tre ro-ro merci, \"Staffetta Mediterranea\", \"Staffetta Ligure\" e \"Staffetta Jonica\". Le tre navi, rinominate rispettivamente \"Torres\", \"Caralis\" e \"Arborea\", prestarono servizio per Tirrenia di Navigazione fino agli anni 2000.\nCaratteristiche.\nCome ro-ro merci.\nOriginariamente le unit\u00e0 erano dei ro-ro merci: con una stazza lorda attorno alle tonnellate, disponevano di tre ponti garage, che potevano contenere alternativamente 129 semirimorchi e 30 automobili, 117 semirimorchi e 100 automobili o 580 automobili. Il garage sul ponte principale aveva accesso diretto dalla banchina per mezzo della rampa poppiera; il garage sul ponte di stiva era raggiungibile per mezzo di un ascensore con una portata di 60 tonnellate, mentre quello sul ponte superiore, scoperto ad eccezione della zona prodiera, era accessibile tramite una rampa fissa. Le navi disponevano di sistemazioni per 12 passeggeri e 22 camionisti, per i quali erano a disposizione 17 cabine doppie, un ristorante e due sale soggiorno.\nLe unit\u00e0 erano spinte da due eliche quadripala a passo variabile della Lips Italiana, collegate tramite un riduttore a due motori Diesel 12 cilindri GMT A420.12, con una potenza complessiva di cavalli. Potevano raggiungere una velocit\u00e0 di servizio di 22 nodi.\nCome traghetti passeggeri.\nNel 1987, spinta dal forte aumento del traffico passeggeri tra il continente e la Sardegna, la Tirrenia decise di convertire i tre ro-ro in traghetti passeggeri. La trasformazione riguard\u00f2 principalmente le sovrastrutture, che furono estese fino a poppa; la struttura dello scafo e le linee d'acqua rimasero immutate, mentre la stazza lorda sal\u00ec a tonnellate. La trasformazione in navi passeggeri impose delle modifiche alla compartimentazione stagna, per rispettare le norme di stabilit\u00e0 che imponevano, tra gli altri requisiti, la galleggiabilit\u00e0 con due compartimenti allagati. Il locale apparato motore fu diviso in due parti da una paratia trasversale, mentre le paratie longitudinali che delimitavano il garage inferiore furono spostate verso l'interno per posizionarle a una distanza pari a un quinto della larghezza dal fianco delle navi, come prescritto dai regolamenti. La centrale elettrica delle navi fu potenziata, aggiungendo un quarto Diesel-generatore, mentre per migliorare la manovrabilit\u00e0 il singolo timone centrale fu sostituito da due posizionati dietro le eliche e fu aggiunta una seconda elica trasversale di manovra a prua. Fu, infine, sostituito il fumaiolo.\nCos\u00ec trasformate, le navi potevano trasportare un massimo di 1314 passeggeri, avendo a bordo al massimo 45 semirimorchi e 232 automobili. Con una maggiore quantit\u00e0 di carico (fino a 56 semirimorchi e 182 automobili), la condizione di galleggiabilit\u00e0 con due compartimenti stagni contigui allagati non poteva pi\u00f9 essere garantita e la capacit\u00e0 passeggeri era ridotta di conseguenza a 500. Le sistemazioni per i passeggeri comprendevano 64 cabine con servizi igienici e 40 senza servizi igienici, per un totale di 312 posti letto; erano poi presenti, come di consueto, una cella con 12 posti letto per eventuali detenuti e una cabina quadrupla per i carabinieri della scorta. Erano poi presenti a bordo due sale poltrone di prima classe e sette di seconda classe, per un totale di 929 posti. Gli spazi comuni per i passeggeri comprendevano un ristorante da 70 posti, una tavola calda per 170 persone, un soggiorno bar, una veranda, un cinema e un vestibolo con negozio e ufficio turistico.\nCome accennato, la capacit\u00e0 dei garage risult\u00f2 leggermente ridotta per via del riposizionamento delle paratie nel ponte inferiore; il numero massimo di automobili trasportabili scese a 435. Anche la velocit\u00e0 di servizio fu ridotta in seguito ai lavori di trasformazione, scendendo a 19,5 nodi.\nServizio.\nLe tre navi furono ordinate dalla Tirrenia nel dicembre 1975, a completamento di un programma di potenziamento della flotta che comprendeva anche l'ordine di otto nuovi traghetti ro-ro passeggeri (le unit\u00e0 della Classe Strade Romane e i due traghetti di Classe Poeta \"Deledda\" e \"Verga\"). \nLe tre unit\u00e0 furono costruite tra il 1979 ed il 1980 alla Italcantieri di Ancona e Genova Sestri, prendendo i nomi di \"Staffetta Mediterranea\", \"Staffetta Ligure\" e \"Staffetta Jonica\". Come traghetti merci furono impiegati sulle linee Genova - Napoli - Tripoli e Trieste - Bari - Catania - Tripoli - Napoli - Genova; in seguito alla chiusura di queste rotte furono utilizzate nei collegamenti verso la Sardegna.\nLa \"Staffetta Jonica\" fu la prima ad essere trasformata, venendo inviata ai cantieri INMA di La Spezia il 12 gennaio 1987. Rinominata \"Arborea\", rientr\u00f2 in servizio tra Genova e Cagliari il 20 agosto dello stesso anno, venendo in seguito impiegata su diverse altre rotte, tra le quali anche la Cagliari - Arbatax - Civitavecchia. La \"Staffetta Ligure\" entr\u00f2 ai cantieri INMA il 1 settembre, uscendone come \"Caralis\" il 25 giugno 1988; fu immessa inizialmente tra Genova e Porto Torres, servendo in seguito anche la Cagliari - Arbatax - Civitavecchia. La \"Staffetta Mediterranea\" arriv\u00f2 agli Stabilimenti dei Bacini di Napoli il 13 ottobre 1987, rimanendovi fino al 25 maggio 1988. Ribattezzata \"Torres\", entr\u00f2 in servizio tra Genova e Cagliari e fu in seguito impiegata anche sulla rotta Napoli - Cagliari - Trapani - Tunisi - Trapani - Cagliari - Palermo e viceversa.\nIl 14 marzo 1996 la \"Caralis\", in navigazione tra Cagliari e Civitavecchia, si incagli\u00f2 violentemente contro l'Isola Serpentara, al largo di Capo Carbonara. Non ci furono feriti tra i 371 passeggeri a bordo, ma per liberare la nave fu necessario asportare il bulbo prodiero, spezzatosi a met\u00e0 nell'impatto. Una volta disincagliato il traghetto fu mandato a Messina per le riparazioni.\nIl 26 ottobre 1999 la \"Arborea\", in arrivo a Olbia proveniente da Civitavecchia, si incagli\u00f2 all'imboccatura del porto sardo a causa della fitta nebbia: il traghetto fu liberato dopo due giorni da sette rimorchiatori, venendo rimorchiato in porto.\nIl 22 novembre 1999 la \"Caralis\" comp\u00ec l'ultimo viaggio con i colori Tirrenia tra Napoli e Cagliari, venendo venduta alla compagnia indonesiana Pelni nel giugno del 2000. La nave prese il nome di \"Fudi\" e fu impiegata tra Surabaya, Ujung Pandang e Balikpapan.\nIl 21 dicembre 2001 la \"Arborea\" fu posta in disarmo nel porto di Genova. Nel giugno 2004 fu acquistata dall'armatore greco Gerasimos Agoudimos, proprietario della G.A Ferries, che la rivendette in seguito a demolitori indiani. Il traghetto, rinominato per l'occasione \"Arbore\", part\u00ec alla volta dell'India nei primi mesi del 2005, arrivando ad Alang il 5 aprile 2005.\nL'ultima unit\u00e0 a rimanere in servizio per Tirrenia fu la \"Torres\", che dopo la stagione estiva 2003 fu messa in disarmo a Cagliari. La nave fu venduta nel marzo dell'anno seguente alla turca Sancak Line, che la rinomin\u00f2 \"Istanbul S\" e la mise in servizio tra Brindisi e \u00c7e\u015fme. L'anno seguente la nave fu rinominata \"Sancak S\". Nel maggio 2006 il traghetto fu venduto alla Namma Shipping Line, venendo impiegato a luglio dello stesso anno per l'evacuazione di profughi libanesi da Beirut verso Limassol. Nel 2010 fu pianificata la riconversione del traghetto in ro-ro merci, ma i lavori furono sospesi per un incendio; in seguito la nave fu demolita in Turchia.\nOrigine dei nomi.\nLe tre navi, dopo essere state convertite in traghetti passeggeri, furono ribattezzate con i nomi di tre dei tre storici giudicati Sardi, ovvero il Giudicato di Arborea, il Giudicato di Torres e il Giudicato di Cagliari (il cui nome latino era \"Caralis\"). I nomi erano gi\u00e0 appartenuti a diverse navi della flotta Tirrenia."}
{"id": "3354775", "revid": "599013", "url": "https://it.wikipedia.org/wiki?curid=3354775", "title": "L'Anello", "text": ""}
{"id": "3354776", "revid": "1305772", "url": "https://it.wikipedia.org/wiki?curid=3354776", "title": "Bann", "text": ""}
{"id": "3354780", "revid": "767487", "url": "https://it.wikipedia.org/wiki?curid=3354780", "title": "Alan Noel Latimer Munby", "text": "In Italia \u00e8 conosciuto in particolare per \"La mano d'alabastro e altri racconti spettrali\", opera pubblicata per i tipi Edizioni Sylvestre Bonnard.\nBiografia.\nAlan N. L. Munby, conosciuto anche come Tim Munby, nacque la notte di Natale del 1913 nel quartiere londinese Hampstead. Frequent\u00f2 il Clifton College ed il King's College di Cambridge nel quale si specializz\u00f2 in Letteratura inglese.\nNel 1936 si arruol\u00f2 nella Milizia Territoriale Britannica e quindi part\u00ec nel 1940 alla volta di Calais in piena seconda guerra mondiale; l\u00ec venne catturato dalla Wehrmacht e condotto in prigionia in varie localit\u00e0 tedesche tra le quali Laufen, Warburg ed Eichst\u00e4tt. Nella sua permanenza al campo di Eichst\u00e4tt, favorito dalla presenza di numerosi ufficiali britannici, Munby fond\u00f2 l'associazione culturale T\"im's Old Funnies\" che si occupava di raccogliere gli appassionati di letteratura e di antichit\u00e0.\nNel 1947, a guerra ormai conclusa, Alan Munby divenne bibliotecario del King's College, mantenendo il posto sino al 1974; pubblic\u00f2 assiduamente saggi e recensioni per il \"Times Literary Supplement\" Nel 1962 gli venne affidato l'incarico di \"Lyell Reader\" in bibliografia ad Oxford, nel 1965 di \"Daviv Murrey Lecturer\" a Glasgow e nel 1969 di \"Sandars Reader\" a Cambridge. Munby venne infine eletto amministratore della biblioteca del British Museum e nel 1974 nominato presidente della Societ\u00e0 Bibliografica.\nNell'autunno del 1974 gli venne diagnosticato un tumore al pancreas. Mor\u00ec il 26 dicembre all'et\u00e0 di sessantuno anni.\nOpere.\nTra i suoi saggi si ricordano i cinque volumi del \"Philipps Studies\", il \"Connoisseurs and Medieval Miniatures\" e la guida della biblioteca del Cambridge College. Munby si dedic\u00f2 anche alla produzione di racconti brevi fantastici. Il primo racconto \"Il letto a baldacchino\" venne stampato durante la sua prigionia, grazie alla collaborazione del vescovo di Eichst\u00e4tt Michael Rack. Nel 1949 viene pubblicato dalla \"Dennis Dobson Ltd\". il libro di racconti \"La mano di alabastro\". I racconti si ispirano pienamente allo stile di Montague Rhodes James; lo scrittore inglese viene infatti celebrato con una dedica in latino elaborata dal Munby: DIS MANIBUS / MONTAGUE RHODES JAMES / COLLEGII NOSTRI OLIM PR\u00c6POSTI / HUIUSCE GENERIS FABULARUM / SINE \u00c6MULO CREATORIS.\nRacconti Pubblicati"}
{"id": "3354791", "revid": "1573940", "url": "https://it.wikipedia.org/wiki?curid=3354791", "title": "Charippus", "text": "Charippus \u00e8 un genere di ragni appartenente alla famiglia Salticidae.\nCaratteristiche.\nLa specie \u00e8 stata descritta sulla base di un solo esemplare maschile nel 1895 e fu proprio Thorell a sistemarlo accanto al genere Euophrys per le somiglianze. Quasi cent'anni dopo, nel 1988, l'aracnologo Wanless, riesamin\u00f2 quest'esemplare, ancora in buone condizioni, effettuando disegni accurati dei cheliceri e dei pedipalpi.\nDistribuzione.\nL'unico esemplare oggi noto di questo genere \u00e8 stato rinvenuto nel Myanmar (ex Birmania).\nTassonomia.\nA dicembre 2010, si compone di 1 specie:"}
{"id": "3354792", "revid": "599013", "url": "https://it.wikipedia.org/wiki?curid=3354792", "title": "Anthony Herbert", "text": "Biografia.\nFratello maggiore di Daniel Herbert, a sua volta campione del mondo nel 1999, esord\u00ec nella formazione di Stato del Queensland nel 1988 e la rappresent\u00f2 in 67 incontri.\nNel maggio 1987 esord\u00ec in Nazionale australiana e prese parte alla I Coppa del Mondo, nel corso della quale scese in campo nell'incontro di semifinale, perso contro la .\nQuattro anni pi\u00f9 tardi fu selezionato tra i convocati alla nel Regno Unito; in tale competizione disput\u00f2 solo un incontro della fase a gironi, contro , ma si laure\u00f2 campione del mondo.\nNel 1995 accett\u00f2 un contratto professionistico con i South Queensland Crushers, formazione di rugby a 13.\nDopo il ritiro fu ingaggiato dai Reds, formazione professionistica del Queensland che milita in Super Rugby, come \"team manager\"; ricopr\u00ec tale incarico dal 2000 al 2004."}
{"id": "3354795", "revid": "125358822", "url": "https://it.wikipedia.org/wiki?curid=3354795", "title": "Chim\u00e8ne", "text": "Chim\u00e8ne ou Le Cid \u00e8 una \"trag\u00e9die (lyrique)\" in 3 atti di Antonio Sacchini, su libretto di Nicolas-Fran\u00e7ois Guillard andata in scena a Fontainebleau il 16 novembre 1783. Il soggetto dell'opera \u00e8 ispirato alla tragicommedia, \"Le Cid\", di Pierre Corneille, ed indirettamente all'epica spagnola del \"Cantar de mio Cid\" (XII secolo) ed ai drammi di Guill\u00e9n de Castro y Bellv\u00eds, \"Las mocedades del Cid. Comedia primera\" e \"Comedia segunda\" (1605-1615).\nI precedenti.\nSacchini si era gi\u00e0 accostato al soggetto del \"Cid Campeador\" due volte. La prima occasione era stata a Roma, nella stagione di Carnevale del 1769, quando, sotto il titolo de \"Il Cidde\", aveva messo in musica un libretto di Giovacchino Pizzi in precedenza gi\u00e0 utilizzato da Piccinni, e che sarebbe rimasto in auge per almeno un altro decennio. Protagonista dell'opera era stato il soprano castrato, allora sulla cresta dell'onda, Tommaso Guarducci. Una volta trasferitosi a Londra, Sacchini aveva ripreso in mano il soggetto per il suo esordio inglese (\"Il Cid\", 1773), utilizzando una rielaborazione del libretto di Pizzi effettuata da Giovanni Gualberto Bottarelli, poeta \"ufficiale\" del \"King's Theatre\", la quale includeva nuove scene spettacolari, in particolare \"una marcia trionfale, cori e balletti, intese a tener desto l'interesse in un pubblico che conosceva poco l'italiano\". Protagonista dell'opera era stato, in questa seconda occasione, un altro dei grandi castrati dell'epoca, Giuseppe Millico, il quale, una volta rientrato in Italia, sponsorizz\u00f2 una seconda messa in musica dello stesso libretto di Bottarelli da parte di Giovanni Paisiello, a Firenze, nel 1775.\nTrasferitosi da Londra a Parigi nel 1781, e riuscito faticosamente ad esordire all\"'Op\u00e9ra\" nel gennaio del 1783 con il \"Renaud\", Sacchini si risolse, per la sua seconda opera francese, a riprendere in mano il soggetto del \"Cid Campeador\", questa volta su un nuovo libretto, intitolato \"Chim\u00e8me\", preparatogli da colui che doveva diventare il suo poeta di riferimento a Parigi, Nicolas-Fran\u00e7ois Guillard. \"Come ci si poteva aspettare, - rileva Dennis Libby in proposito - questo libretto [era quello ad avere] la pi\u00f9 stretta somiglianza con la tragedia di Corneille, nel mentre esso veniva incontro al gusto francese per cori e balletti\". Secondo Lajarte, \"Chim\u00e8ne era, ad esser precisi, una traduzione, e non un'opera nuova\", mentre Pitou scrive direttamente che \"essa era stata messa in scena a Roma e a Londra precedentemente alla sua prima parigina\". In effetti vale per \"Chim\u00e8ne\" ci\u00f2 che \u00e8 stato accertato anche per il \"Renaud\" rispetto alle precedenti \"Armida\" (Milano e Firenze, 1772) e \"Rinaldo\" (Londra, 1780), e cio\u00e8 che, al di l\u00e0 delle frequenti illazioni circa un presunto rapporto di filiazione progressiva tra i vari lavori cronologicamente successivi, \"paiono non esserci interrelazioni musicali di qualsiasi sostanza tra le tre opere \"ciddiane\" di Sacchini, anche se ci\u00f2 non pu\u00f2 essere asserito con assoluta certezza non essendo l'edizione londinese sopravvissuta nella sua interezza (ne furono [comunque] pubblicati estratti insolitamente ampi)\".\nLe vicende storiche dell'opera.\nLa gestazione della seconda opera \"parigina\" di Sacchini va collocata nel quadro della lotta delle fazioni che animava allora il mondo musicale francese, in una sorta di ripresa, a tempo scaduto, della \"Querelle des Bouffons\" di un paio di decenni prima. Le ostilit\u00e0 erano state aperte, a met\u00e0 degli anni '70, degli italofili avversari della musica \"teutonica\" di Gluck, i quali erano riusciti ad attirare a Parigi uno dei campioni della scuola napoletana, Niccol\u00f2 Piccinni, praticamente coetaneo, compagno di studi e persino collaboratore, agli inizi, di Sacchini. La battaglia tra i due partiti, \"gluckisti\" e \"piccinnisti\", era continuata fino al 1779, quando Gluck, di fronte al fiasco del suo \"Echo et Narcisse\", aveva deciso di riparare provvisoriamente a Vienna; dopodich\u00e9, le ostilit\u00e0 avevano continuato a covare sotto la cenere. L'arrivo di Sacchini a Parigi, nel 1781, era stato caldeggiato dallo stesso Piccinni che vedeva in lui un naturale alleato, ma il vuoto lasciato sul campo dal musicista tedesco, le trame dei nemici di Piccinni, la suscettibilit\u00e0 e il bisogno di denaro di Sacchini avevano finito per mettere inevitabilmente in competizione anche i due italiani, ed una specie di terzo partito musicale si era allora affacciato sulla scena parigina: i \"sacchinisti\", \u00absorta di gluckisti moderati, i quali, come disse argutamente Grimm, avevano aderito alla nuova setta solo per invidia nei confronti di Piccinni. Con la sua irresolutezza e debolezza, Sacchini arriv\u00f2 solo a mettersi contro l'uno e l'altro partito senza riuscire ad farsi benvolere da alcuno dei due; ed al momento della lotta li ebbe entrambi contro\u00bb.\nNella stagione operistica che l'\"Acad\u00e9mie Royale\" e la \"Com\u00e9die Italienne\" avevano avuto mandato di organizzare congiuntamente per l'autunno del 1783 a corte, nel Castello di Fontainebleau, era gi\u00e0 da tempo prevista la rappresentazione di un'opera nuova di Piccinni, la \"Didon\", e Sacchini si fece convincere ad affrettare la composizione del secondo dei tre lavori che aveva in contratto con l'\"Op\u00e9ra\", e per il quale, come gi\u00e0 detto, venne prescelto come soggetto quello ispirato alla tragedia \"Le Cid\" di Corneille. I due melodrammi vennero messi apertamente in competizione: \u00ab\"Didon\" doveva essere rappresentata il 16 [ottobre] e \"Chim\u00e8ne\" il 18 novembre 1783. Per meglio comunque parificare le \"chance\", la Saint-Huberty [primadonna dell'\"Op\u00e9ra\"] doveva ricoprire i ruoli del titolo in entrambe le opere ... per ciascuna [delle quali] erano state previste due rappresentazioni\u00bb. La \"Didon\", probabilmente il capolavoro di Piccinni in ambito \"serio\", risult\u00f2 un trionfo, mentre \"Chim\u00e8ne\" ebbe pi\u00f9 che altro un successo di stima e fu rappresentata una sola volta delle due previste, perch\u00e9 il \u00abre in persona, che pure non era certo un melomane, volle riascoltare \"Didon\" una terza volta. \"Quest'opera - diceva - mi fa l'effetto di una bella tragedia\".\u00bb Come che fu, sia Piccinni che Sacchini furono \u00abpresentati al re, e, siccome si era appena accordata al primo una pensione di seimila lire, anche al secondo ne fu attribuita una eguale; Sacchini [ebbe], in pi\u00f9 del suo emulo, il prezioso onore di essere presentato al re dalla regina medesima\u00bb, la quale era in effetti la sua grande patrona, avendo lui probabilmente occupato nel suo cuore il posto che era stato del suo grande maestro di giovent\u00f9, Gluck, ora lontano da Parigi.\nNon sempre il giudizio della corte corrispondeva per\u00f2 a quello del pubblico parigino, e molti aspettavano al varco le successive rappresentazioni all'\"Op\u00e9ra\", ospitata all'epoca nella \"Salle du Th\u00e9\u00e2tre de la Porte-Saint-Martin\", nella speranza di in un eventuale riscatto dell'opera sacchiniana, dalla quale la stessa primadonna Saint-Huberty era stata rapita al punto da definirne \"incantatrice\" la musica. Tuttavia, questo riscatto non si verific\u00f2 appieno, n\u00e9 possono essere chiamate a giustificazione le difficolt\u00e0 speciose create dal Comitato dell'\"Acad\u00e9mie Royale\", che portarono ad un rinvio fino al 9 febbraio 1784 della messa in cartellone del lavoro (la \"Didon\", invece veniva programmata regolarmente dal 1\u00ba di dicembre e la Saint-Huberty fu addirittura incoronata in scena il 16 gennaio), e neanche quelle reali connesse con un'indisposizione della primadonna, che costrinsero ad una nuova interruzione del regolare corso delle rappresentazioni fino al 27 febbraio, quando la stessa regina si ripresent\u00f2 in teatro. Certo, il successo fu franco ed anche duraturo: l'opera fu data 21 volte nel 1784 e fu poi ripresa altre trentacinque volte prima della sua definitiva uscita dal repertorio nel 1808, ma la vita della \"Didon\" si prolung\u00f2 ben oltre, fino al 1826, godendo di un totale di duecentocinquanta rappresentazioni. Essa ha potuto vantare almeno una rilevante ripresa moderna da parte del Petruzzelli di Bari, fin dal 2001, e una corrispettiva registrazione discografica. Invece, solo all'inizio del 2017 la \"Chim\u00e8ne\" \u00e8 riuscita a tornare in palcoscenico, grazie a una produzione della compagnia francese Arcal (Atelier de recherche et de cr\u00e9ation pour l'art lyrique), che ha girato per qualche mese nell'\u00cele-de-France (\"Th\u00e9\u00e2tre de Saint-Quentin-en-Yvelines\" di Montigny-le-Bretonneux, \"Op\u00e9ra de Massy\" e \"Th\u00e9\u00e2tre Roger Barat\" di Herblay-sur-Seine), riscuotendo un significativo successo di critica, sia come opera in s\u00e9, sia come allestimento..\nSoggetto.\nLa scena si finge alla corte di Castiglia, durante l'undicesimo secolo, nella prima fase della Reconquista.\nAntefatto.\nIl libretto non fa alcun cenno all'antefatto, per cui ci si pu\u00f2 riferire alla tragicommedia di Corneille. Il giovane Rodrigo e la bella Chim\u00e8ne si amano, ma i loro padri sono in contrasto tra loro per questioni di potere. Schiaffeggiato dal genitore della ragazza e troppo vecchio per lavare l'onta personalmente, Don Diego chiede al figlio Rodrigo di farlo al suo posto. Questi \u00e8 fieramente combattuto tra il richiamo dell'amore e quello dell'onore, ma, alla fine, decide di non sottrarsi all'appello del padre, affronta in duello il tanto amb\u00ecto futuro suocero e l'uccide, con sua grande disperazione.\nAtto primo.\nChim\u00e8ne \u00e8 sola in una sala della reggia ed \u00e8 dilaniata dalle diverse passioni, l'amore, la vendetta, l'onore, ma promette alla memoria del padre ucciso che lo vendicher\u00e0 (\"scena 1\"). La ragazza viene raggiunta dal re che cerca di consolarla, come se fosse la figlia che ha perduto: egli dichiara il proprio attaccamento per il suo defunto genitore, ma rivela anche la stima che tutti hanno per Rodrigo, il solo in grado di prenderne il posto alla testa della lotta contro i Mori. Cionondimeno, il re le promette di catturare e punire l'assassino di suo padre (\"scena 2\"). Restata sola con le sue donne, Chim\u00e8ne rivela loro l'enorme, inestinguibile amore che continua a provare per l'assassino di suo padre: ella lo amava e lo adorava prima del duello funesto, e, ora che la sorte li ha divisi, la sua speranza \u00e8 morta, ma il suo amore rimane intatto. Ella comunque seguir\u00e0 quello che l'onore le comanda e pi\u00f9 amer\u00e0 Rodrigo, pi\u00f9 cercher\u00e0 di punirlo (\"scena 3\"). La scena successiva \u00e8 occupata da un drammatico duetto tra Chim\u00e8ne e il sopraggiunto Rodrigo: questi offre il suo petto all'amata e chiede da lei la morte, ma ella non riesce a tener fede al suo impegno di vendetta e i due si lasciano nella disperazione (\"scena 4\"). Restato solo Rodrigo fa propositi di morte (\"scena 5\"), finch\u00e9 non viene sorpreso dal padre e dal seguito di questi, ed invitato a marciare contro l'esercito dei Mori che ha appena posto l'assedio alla citt\u00e0 ed a morire, se mai, nobilmente, per il suo paese e per il suo re. Rianimato dalle parole del padre, Rodrigo si impegna a combattere ed il primo atto si chiude con un coro marziale (\"scena 6\").\nAtto secondo.\nIn un ampio cortile della reggia il popolo \u00e8 in preda al terrore per l'arrivo dei Mori (\"scena 1\"), ed il re cerca di rassicurarlo invitando a cercare asilo nel palazzo, quando improvvisamente si intendono delle grida inaspettate di vittoria (\"scena 2\"). Un araldo entra allora in scena e descrive nei dettagli l'avvenuta totale disfatta dei Mori, introducendo lo stuolo dei nemici fatti prigionieri, tra cui due re (\"scena 3\"). Al sovrano che chiede di chi sia il merito della vittoria, un ufficiale annuncia che Don Diego vuole condurlo egli stesso alla sua presenza: il re comprende che si tratta di Rodrigo, il quale viene acclamato come salvatore da tutto il popolo presente (\"scena 4\"). Rodrigo viene quindi introdotto dal padre e accolto tra le braccia del monarca, al quale dichiara che, disperato per la tragedia che lo ha diviso da Chim\u00e8ne, aveva cercato la morte, ma l'aveva voluta cercare sul campo dell'onore lottando per il suo re. Il re cerca di consolarlo presagendo un possibile ripensamento dell'ancor innamorata ragazza di fronte al grande valore dimostrato dal suo amato. La scena si chiude in cori e danze di vittoria, durante i quali Rodrigo viene proclamato \"el Cid\" (\"scena 5\"). Al termine dei festeggiamenti rientra in scena Chim\u00e8ne che, appreso delle gesta di Rodrigo, teme per la sua vendetta: il re in effetti vorrebbe dichiarare Rodrigo al di sopra delle leggi, ma gli altri cavalieri si oppongono offrendo a Chim\u00e8ne di sfidare in suo nome \"el Cid\" in una sorta di giudizio di Dio. Si oppone anche il malaccorto Don Diego che, in nome dell'onore, rilancia il figlio sul campo di battaglia per l'ennesima volta. Di fronte alla richiesta generale, il re si piega e consente a Chim\u00e8ne di accettare l'offerta di Don Sancio, altro cavaliere innamorato di lei, di rappresentarla nell'agone. Il re pone per\u00f2 la condizione, nella costernazione della donna, che ella accetti la mano di colui che risulter\u00e0 vincitore (\"scena 6\"). Il popolo, rimasto solo, eleva un coro augurale per il \"Cid\" (\"scena 7\").\nAtto terzo.\nScarmigliata e senza pace, Chim\u00e8ne entra in scena seguita da Elvira e dalle altre sue donne, e si dispera sulla scelta maledetta che ha dovuto/voluto compiere, ma rifiuta con orrore l'idea che il suo Rodrigo possa venir sconfitto sul campo (\"scena 1\"). Rodrigo arriva per un ultimo saluto e le rivela che non oser\u00e0 mai levare la spada contro chi combatte nel nome di lei, e che si lascer\u00e0 quindi uccidere, non temendo neanche per il suo onore: la gente dir\u00e0 soltanto che, conquistato da Chim\u00e8ne, ma senza speranza di piegarla, egli aveva preferito morire che vivere gravato dal peso del suo odio. La reazione di Chim\u00e8ne \u00e8 degna del grande melodramma: la ragazza implora Rodrigo di evitarle di cadere preda del suo assassino, di evitare che la mano di Sancio, ancor fumante del suo sangue, possa stringere quella tremante di lei, e di sottrarla insomma a possibili legami nuziali che le fanno orrore. \"Infine, in questo combattimento dove il mio dovere ti trae - conclude la ragazza - ricordati che Chim\u00e8ne \u00e8 il premio del vincitore\". Rinfrancato dalle parole dell'amata, Rodrigo parte dichiarando la sua volont\u00e0 di vittoria (\"scena 2\"). Rimasta sola con il suo seguito, mentre da lontano si ode la tromba del duello, Chim\u00e8ne si esibisce in una \"scena della pazzia\", nel corso della quale crede di vedere le vicende del combattimento e sviene tra le braccia delle sue dame di fronte all'immagine di Rodrigo ferito a morte (\"scena 3\"). Dalle quinte emerge Don Sancio che si avvicina alle donne, ma viene investito dalle invettive di Chim\u00e8ne che lo proclamano esecrabile assassino e gli impediscono di parlare (\"scena 4\"). Compare quindi il re con il suo seguito e Chim\u00e8ne si getta ai suoi piedi confessando il suo amore immutato per l'ucciso Rodrigo, ed implorando di risparmiarle l'onta di dover sposare colui che si \u00e8 macchiato del suo sangue. Ma il re si mostra irremovibile e dichiara vana ogni resistenza da parte della ragazza, invitandola ad accettare di buon grado lo sposo che il suo re oggi le dona (\"scena 5\"). Rodrigo entra allora in scena: egli aveva sconfitto Don Sancio, ma gli aveva risparmiato la vita, inviandolo invece ad offrire a Chim\u00e8ne la spada del vincitore, e chiede ora alla donna di accettare questo vincitore come sposo, di sua volont\u00e0, e non per dovere di conquista. Chim\u00e8ne, finalmente vinta, si arrende all'amore e l'opera si conclude nel \"divertissement\" finale di prammatica, con cori e balli in onore del vincitore dei Mori e della sua sposa (\"scena 6\")."}
{"id": "3354811", "revid": "599013", "url": "https://it.wikipedia.org/wiki?curid=3354811", "title": "Igor' Ter-Ovanesjan", "text": "Biografia.\nOriginario dell'Armenia, partecip\u00f2 a cinque edizioni dei Giochi Olimpici fra il 1956 e il 1972 vincendo due volte la medaglia di bronzo (Roma 1960 e Tokyo 1964). Fu inoltre per tre volte campione europeo nel 1958, 1962 e 1969.\nNel 1962 divenne primatista mondiale con la misura di 8,31 m superando di 3 centimetri il precedente record dello statunitense Ralph Boston. Nel 1967 si miglior\u00f2 saltando 8,35 ed eguagliando il record mondiale che lo stesso Boston aveva stabilito due anni prima. Il loro primato sarebbe stato superato l'anno seguente dal portentoso 8,90 di Bob Beamon all'Olimpiade messicana.\nRitiratosi dall'attivit\u00e0 agonistica divenne allenatore della squadra sovietica di salto in lungo.\nSuccessivamente ha allenato, tra gli altri, la campionessa europea Ineta Rad\u0113vi\u010da."}
{"id": "3354813", "revid": "767487", "url": "https://it.wikipedia.org/wiki?curid=3354813", "title": "Slobozia (Slobozia)", "text": "Slobozia (in russo \"\u0421\u043b\u043e\u0431\u043e\u0434\u0437\u0435\u044f\") \u00e8 una citt\u00e0 della Moldavia controllato dalla autoproclamata repubblica di Transnistria. \u00c8 il capoluogo del distretto omonimo con una popolazione di 12.300 abitanti (dato 2004)"}
{"id": "3354825", "revid": "190231", "url": "https://it.wikipedia.org/wiki?curid=3354825", "title": "Missione Keplero", "text": ""}
{"id": "3354830", "revid": "111325", "url": "https://it.wikipedia.org/wiki?curid=3354830", "title": "Keplero (disambigua)", "text": ""}
{"id": "3354837", "revid": "281779", "url": "https://it.wikipedia.org/wiki?curid=3354837", "title": "Abu Sa\u02bf\u012bd Gard\u0113z\u012b", "text": "Nativo di Gardez, Afghanistan, \u00e8 noto principalmente per i suoi trattati di storia islamica nell'Asia centrale e nella Persia orientale. La sua opera pi\u00f9 importante \u00e8 lo \"Zayn al-Akhb\u0101r\".\nBiografia.\nBen poche notizie si hanno sulla sua esistenza, nonostante il suo \"nesba\" indichi chiaramente la provenienza da Gard\u012bz, nell'Afghanistan orientale, mentre il nome Zah\u0101k/\u017ba\u1e25\u1e25\u0101k, comune nella regione dello Z\u0101bolest\u0101n, collegherebbe la sua famiglia a quelle zone. Molto probabilmente era un alto funzionario, in contatto con la corte ghaznavida, con il sultano e con l'amministrazione. Non viene tuttavia menzionato dal contemporaneo Abu'l-Fa\u017cl Bayhaq\u012b (segretario della corte ghaznavida e storico) nei suoi scritti (o perlomeno in quello che di essi rimane). Gard\u012bz\u012b dedic\u00f2 la sua opera pi\u00f9 significativa, lo \"Zayn al-a\u1e35bar\" al sultano \u02bfAbd-al-Ra\u0161\u012bd ibn Ma\u1e25m\u016bd, probabilmente quando gi\u00e0 era in et\u00e0 avanzata."}
{"id": "3354838", "revid": "1369234", "url": "https://it.wikipedia.org/wiki?curid=3354838", "title": "Marko \u0160\u0107epovi\u0107", "text": "\u00c8 il fratello di Stefan \u0160\u0107epovi\u0107 e il figlio di Sla\u0111an \u0160\u0107epovi\u0107.\nCarriera.\nClub.\nPartizan.\nAppena uscito dal vivaio dal Partizan Belgrado viene mandato al Teleoptik dove trova un posto da titolare dove accumulare esperienza: in due stagioni gioca 36 partite e realizza 11 reti. Nel 2010 torna a Belgrado al Partizan con cui esordisce in Champions League nella sfida contro il Pyunik: giocher\u00e0 55 minuti prima di essere sostituito da Milo\u0161 Bogunovi\u0107.\nGiocher\u00e0 diversi spezzoni di Champions nella sfida di ritorno contro il Pyunik e in entrambe le partite contro lo Sporting Braga.\nIl 13 luglio realizza una rete nel 4-0 contro i campioni macedoni dello \u0160kendija 79, partita valida per i preliminari dell'Europa League.\nOlympiakos e i vari prestiti.\nIl 2 settembre 2013 si trasferisce all'Olympiakos. Nella prima stagione in Grecia totalizza tredici presenze e quattro gol (tra cui una tripletta contro l'), vincendo il campionato greco.\nIl 20 agosto 2014 viene girato in prestito al Maiorca. Tuttavia, dopo quindici presenze e sei reti in campionato, nel febbraio del 2015 si accasa, sempre in prestito, al , formazione della massima serie russa. L'esperienza con il club ceceno si rivela per\u00f2 deludente, con un solo gettone di presenza. Terminato il prestito, ritorna all'Olympiakos.\nIl 21 luglio 2015 viene girato in prestito al , nella massima serie belga.\nNazionale.\nEsordisce nell'Under-19 il 6 ottobre 2009 contro la Bielorussia partita terminata sul 5-0 per i serbi.\nNel 2012 esordisce in nazionale maggiore contro il Belgio."}
{"id": "3354847", "revid": "599013", "url": "https://it.wikipedia.org/wiki?curid=3354847", "title": "Dietmar M\u00f6genburg", "text": "Ha detenuto il record mondiale della specialit\u00e0, dal 26 maggio al 1\u00ba agosto 1980 con la misura di 2,35 m.\nCarriera.\nA differenza del \"gemello\" Carlo Thr\u00e4nhardt, M\u00f6genburg ottenne migliori risultati nelle manifestazioni internazionale (11 medaglie in tutto), ma due personali inferiori a quelli del connazionale."}
{"id": "3354851", "revid": "767487", "url": "https://it.wikipedia.org/wiki?curid=3354851", "title": "Umacha", "text": "Umacha \u00e8 uno spot televisivo d'animazione del 2001, diretto da Osamu Tanabe e realizzato per sponsorizzare il prodotto \"Umacha - Delicious Tea\" dell'azienda Asahi Soft Drinks, produttrice di bevande analcoliche. Lo spot \u00e8 stato disegnato dai tecnici dallo Studio Ghibli."}
{"id": "3354853", "revid": "1543377", "url": "https://it.wikipedia.org/wiki?curid=3354853", "title": "Gradi della polizia locale della Toscana", "text": "Tabella riassuntiva dei gradi della Polizia Locale della Toscana. I gradi sono rappresentati apposti sulle controspalline della divisa ordinaria. Il colore della divisa \u00e8 il blu Pantone. I distintivi di grado sono regolati dalla L.R. 12/2006 e dalla d.p.g.r. del 2 marzo 2009, n. 6/R - (B.U.R.T. n. 5 dell'11/03/2009) che ha sostituito la L.R. n. 82/1998."}
{"id": "3354861", "revid": "110157", "url": "https://it.wikipedia.org/wiki?curid=3354861", "title": "Adipocera", "text": "L'adipocera \u00e8 una sostanza organica simile alla cera formata dall'idrolisi da parte di batteri anaerobi del grasso contenuto nel corpo, come il tessuto adiposo. Nella sua formazione, la decomposizione \u00e8 rimpiazzata da una struttura compatta e permanente dei tessuti grassi, organi interni e della faccia. \nStoria.\nL'adipocera fu descritta la prima volta da Sir Thomas Browne nel suo discorso \"Hydriotaphia, Urn Burial\" (1658). Il processo chimico alla base della formazione dell'adipocera, la saponificazione, venne compreso nel diciassettesimo secolo quando i microscopi divennero ampiamente disponibili.\nSi ritiene che Augusto Bozzi Granville abbia in qualche modo creato delle candele dall'adipocera di una mummia e le abbia utilizzate per illuminare la lezione pubblica in cui riport\u00f2 la dissezione della mummia.\nAspetto.\nL'adipocera \u00e8 un materiale friabile, ceroso, insolubile in acqua, consistente principalmente di acidi grassi saturi. In relazione al fatto che si sia formata dal grasso corporeo bianco o da quello bruno, l'adipocera presenta colorazione bianco grigiastra o marrone chiaro.\nNei corpi, la struttura compatta dell'adipocera consente una qualche stima della forma del corpo e delle caratteristiche facciali, e le lesioni sono spesso ben conservate.\nFormazione.\nLa trasformazione dei grassi in adipocera avviene meglio in assenza di ossigeno in un ambiente freddo e umido, come in un terreno bagnato, la fanghiglia in fondo a un lago, o una bara sigillata, e pu\u00f2 avvenire sia con corpi imbalsamati sia con corpi non trattati. La formazione dell'adipocera inizia entro un mese dalla morte, e in assenza di aria pu\u00f2 persistere per secoli. Un corpo infestato esposto, o un corpo in un ambiente caldo, \u00e8 improbabile che formi depositi di adipocera.\nI corpi delle donne, bambini, e persone sovrappeso sono particolarmente soggetti alla formazione di adipocera perch\u00e9 contengono pi\u00f9 grasso corporeo. In scienza forense, l'utilit\u00e0 dell'adipocera per la stima dell'intervallo post mortem \u00e8 limitata poich\u00e9 la velocit\u00e0 del processo dipende dalla temperatura. La decomposizione \u00e8 accelerata dal caldo, ma gli estremi di temperatura la ostacolano.\nSu una scala temporale di secoli, l'adipocera in contenitori sigillati a tenuta d'aria (come le bare piombate utilizzate dai Romani) pu\u00f2 convertirsi in \"liquor corporeo\", un liquido marrone/arancio che pu\u00f2 essere altamente infettivo."}
{"id": "3354864", "revid": "287204", "url": "https://it.wikipedia.org/wiki?curid=3354864", "title": "Dietmar Mogenburg", "text": ""}
{"id": "3354868", "revid": "1573940", "url": "https://it.wikipedia.org/wiki?curid=3354868", "title": "Chinattus", "text": "Chinattus \u00e8 un genere di ragni appartenente alla famiglia Salticidae.\nEtimologia.\nIl nome del genere \u00e8 composto da China, che indica la nazione cinese e per la seconda parte dal suffisso \"-attus\", caratteristico di vari generi della famiglia Salticidae, un tempo denominata \"Attidae\".\nDistribuzione.\nDelle 12 specie oggi note di questo genere, ben 7 sono endemiche della Cina, 1 del Nepal e 1 di Taiwan; una specie, C. parvulus, rinvenuta negli USA e in Canada \u00e8 forse da riclassificare.\nTassonomia.\nLa specie tipo (C. undulatus ) originariamente era stata descritta come \"Habrocestoides szechwanensis\" da Pr\u00f3szynski nel 1992.\nA dicembre 2010, si compone di 12 specie:"}
{"id": "3354874", "revid": "226458", "url": "https://it.wikipedia.org/wiki?curid=3354874", "title": "Andreevca", "text": "Andreevca (in russo \u0410\u043d\u0434\u0440\u0435\u0435\u0432\u043a\u0430) \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di R\u00eebni\u021ba "}
{"id": "3354881", "revid": "385977", "url": "https://it.wikipedia.org/wiki?curid=3354881", "title": "Convergenza incondizionata", "text": ""}
{"id": "3354882", "revid": "729019", "url": "https://it.wikipedia.org/wiki?curid=3354882", "title": "Stazione di Santeramo in Colle", "text": "La stazione di Santeramo in Colle era a servizio della citt\u00e0 omonima e si trovava sulla ferrovia Rocchetta Sant'Antonio-Gioia del Colle, gestita da RFI. Tramite comunicato ufficiale da parte di Trenitalia nel 2016, essa \u00e8 stata soppressa insieme all'intera tratta.\nStoria.\nLa stazione fu inaugurata nel 1891, anno in cui \u00e8 stata aperta la ferrovia.\nStrutture e impianti.\nLa stazione era dotata di un fabbricato viaggiatori. L'interno del fabbricato non era in buone condizioni, viste le numerose scritte vandaliche.\nAll'interno si contavano 2 binari passanti collegati tramite una passerella sui binari.\nMovimento.\nNella stazione fermavano solamente ALn 668, uniche in esercizio sulla ferrovia."}
{"id": "3354883", "revid": "767487", "url": "https://it.wikipedia.org/wiki?curid=3354883", "title": "Kinyou roadshow opening", "text": "Kinyou roadshow opening \u00e8 uno spot televisivo d'animazione del 1997, diretto da Yoshifumi Kond\u014d e realizzato per annunciare l'omonima trasmissione televisiva della Nippon Television del venerdi.\nLo spot \u00e8 stato disegnato dai tecnici dallo Studio Ghibli."}
{"id": "3354896", "revid": "729019", "url": "https://it.wikipedia.org/wiki?curid=3354896", "title": "Marty Roebuck", "text": "Biografia.\nEstremo abile anche al calcio, Roebuck rappresent\u00f2 dal 1988 al 1993 lo Stato del Nuovo Galles del Sud, per il quale scese in campo 32 volte marcando 337 punti.\nIn Nazionale australiana esord\u00ec con una meta in un 63-6 al a Brisbane, in preparazione della in programma nell'autunno successivo nel Regno Unito: in tale competizione disput\u00f2 tutti i sei incontri che si risolsero in altrettante vittorie per l' e nella conquista del trofeo.\nDal 1992 inizi\u00f2 ad alternarsi a Michael Lynagh al calcio franco e inizi\u00f2 a incrementare il suo \"score\" internazionale, fino a quel momento costituito da 4 mete: nel successivo anno di \"test match\" mise infatti a segno 106 punti in 8 partite, frutto di un'ulteriore meta, 12 trasformazioni e 23 calci piazzati.\nDopo l'incontro del 6 novembre 1993 al Parco dei Principi, vinto 24-3 sulla e in cui marc\u00f2 20 punti (una meta, una trasformazione e quattro piazzati), Roebuck annunci\u00f2 il ritiro dalle competizioni."}
{"id": "3354908", "revid": "276491", "url": "https://it.wikipedia.org/wiki?curid=3354908", "title": "Linda Fletcher", "text": ""}
{"id": "3354910", "revid": "11959", "url": "https://it.wikipedia.org/wiki?curid=3354910", "title": "\u1e0ciy\u0101\u02be al-D\u012bn Baran\u012b", "text": "\u1e0ciy\u0101\u02be al-D\u012bn Baran\u012b, o Barn\u012b (Lingua urdu \u0636\u064a\u0627\u0621 \u0627\u0644\u062f\u064a\u0646 \u0628\u0631\u0646\u064a), \u00e8 stato il primo scrittore musulmano ad aver scritto un'opera storiografica sull'India. Risiedette per diciassette anni presso la corte di Delhi come \"nad\u012bm\" del sultano Mu\u1e25ammad b. \u1e6cughl\u0101q.\nLe sue opere principali sono la \"T\u0101r\u012bkh-i F\u012br\u016bz Sh\u0101h\u012b\" (\"Storia dello Sh\u0101h F\u012br\u016bz\"), concernente i doveri del sultano indiano verso la religione islamica, e le \"Fataw\u0101-ye jah\u0101nd\u0101r\u012b\" (\"Regole del governo temporale\"), un'esposizione della filosofia della storia influenzata dal misticismo Suf\u012b."}
{"id": "3354911", "revid": "767487", "url": "https://it.wikipedia.org/wiki?curid=3354911", "title": "Ouchi de Tabeyou (versione estiva)", "text": "Ouchi de Tabeyou, versione estiva \u00e8 uno spot televisivo d'animazione del 2003, diretto da Hayao Miyazaki e Yoshiyuki Momose e realizzato per sponsorizzare i prodotti dell'azienda Hausu Shokuhin. Lo spot \u00e8 prodotto dallo Studio Ghibli. \u00c8 stato trasmesso sulla televisione giapponese per tutta l'estate, dal 1\u00ba giugno al 31 agosto del 2003.\nLo Studio Ghibli ha realizzato nel 2004 una versione invernale dello spot.\nLo spot pubblicitario \u00e8 pubblicato sul dvd prodotto dallo Studio Ghibli \"Ghibli ga Ippai Special\"."}
{"id": "3354913", "revid": "767487", "url": "https://it.wikipedia.org/wiki?curid=3354913", "title": "Thalia Zedek", "text": "Cresciuta a Washington, dove completa le scuole superiori, si trasferisce nel 1979 a Boston dove si iscrive all'universit\u00e0. Qui inizia l'attivit\u00e0 musicale entrando a far parte dapprima nelle White Women, poi nei Dangerous Birds con i quali pubblica un singolo di discreto successo. Ispirata da Patti Smith e alla ricerca di un suono pi\u00f9 ruvido e diretto forma gli Uzi, il gruppo pubblica un solo EP \"Sleep Asylum\" prima di sciogliersi a causa di dissidi tra i componenti del gruppo.\nThalia si trasferisce a New York dove diventa nel 1987 la cantante del gruppo no wave Live Skull con i quali pubblica 2 album.\nTerminato il progetto Live Skull la Zedek che nel frattempo \u00e8 diventata tossicodipendente dall'eroina ritorna a Boston dove aiutata dai vecchi amici inizia un percorso di disintossicazione.\nAssieme a Chris Brokaw forma i Come, gruppo alternative rock con venature blues.\nNel 1998 partecipa al Suffragette Sessions Tour delle Indigo Girls.\nL'attivit\u00e0 del gruppo prosegue a pieno ritmo fino al 2001, anno in cui pubblica il primo album da solista \"Been Here and Gone\", negli anni successivi pubblica 2 album a proprio nome.\nSi dichiara orgogliosamente lesbica."}
{"id": "3354920", "revid": "110157", "url": "https://it.wikipedia.org/wiki?curid=3354920", "title": "Premi Goya 1988", "text": "La cerimonia di premiazione della 2\u00aa edizione dei Premi Goya si \u00e8 svolta il 22 marzo 1988 al Palacios de Congresos di Madrid.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3354922", "revid": "767487", "url": "https://it.wikipedia.org/wiki?curid=3354922", "title": "Paradise Oskar", "text": "Lo pseudonimo Paradise Oskar \u00e8 stato ispirato da un personaggio del libro per bambini \"Rasmus e il Vagabondo\".\nOskar ha partecipato alla selezione nazionale finlandese \"Euroviisut 2011\" con la canzone \"Da Da Dam\" per poter rappresentare la Finlandia all'Eurovision Song Contest 2011 di D\u00fcsseldorf in Germania.\nOskar ha vinto la finale della selezione con il 46,7% dei televoti, aggiudicandosi cos\u00ec la possibilit\u00e0 di partecipare al concorso. All'Eurovision Song Contest si \u00e8 classificato 21\u00ba in finale."}
{"id": "3354925", "revid": "363629", "url": "https://it.wikipedia.org/wiki?curid=3354925", "title": "Cannone revolver", "text": "Un cannone revolver \u00e8 un tipo di cannone automatico usato spesso come arma per aeromobili.\nL'alimentazione \u00e8 fornita da un tamburo con varie camere di scoppio, simile a quello di una rivoltella, per velocizzare il ciclo di caricamento, sparo ed espulsione. Alcuni esemplari sono fatti operare da una fonte energetica esterna, ma altri operano a gas. Un cannone revolver si differenzia da un cannone di tipo Gatling in quanto ha una canna sola, cos\u00ec il peso da girare \u00e8 inferiore. Cannoni revolver sono prodotti da varie aziende europee, mentre gli Stati Uniti, e in misura minore la Russia, preferiscono i cannoni di tipo Gatling.\nStoria.\nIl primo cannone revolver fu il Mauser MG 213, dal quale quasi tutte queste armi derivano. Nel periodo subito dopo la guerra, ingegneri della Mauser si spostarono dalla Germania e svilupparono armi simili in tutto il mondo. Sia l'Inghilterra che la Francia fecero delle copie in 30\u00a0mm del MK 213, rispettivamente l'ADEN e il DEFA 550, la Svizzera produsse l'Oerlikon KCA, mentre gli Stati Uniti usarono la versione in 20\u00a0mm, ricalibrato per un bossolo leggermente pi\u00f9 lungo, 102\u00a0mm (il calibro standard della NATO), una via di mezzo tra l'82\u00a0mm della 213, e i 110\u00a0mm della Hispano-Suiza HS.404. Alcune armi sperimentali pi\u00f9 grandi furono sviluppate, come la Oerlikon RK 421 di calibro 42\u00a0mm, ma non furono usati.\nSeguirono varie generazioni di armi ADEN/DEFA, che rimasero sostanzialmente invariati fino agli anni '70. In seguito nacque una nuova famiglia di armi, sia per il nuovo calibro proposto come standard della NATO, 25\u00a0mm, o basati sul calibro tedesco da 27\u00a0mm di cui uno dei pezzi pi\u00f9 famosi \u00e8 il Mauser BK-27. La DEFA 791 \u00e8 un'arma moderna che \u00e8 operata da una fonte di energia esterna, mentre la Rheinmetall RMK30 \u00e8 una variante della DEFA 791 che spinge gas combusti verso il retro dell'arma, eliminando il rinculo.\nForse il primo cannone revolver fu il Puckle Gun del 1718 in calibro 25\u00a0mm o 32\u00a0mm, anche se da molti \u00e8 ritenuta una mitragliatrice, o nessuna delle due, essendo azionata a manovella.\nCaratteristiche.\nI cannoni revolver generalmente hanno un rateo di fuoco sostenuto massimo minore delle mitragliatrici tipo gatling, in quanto tutti i colpi sono sparati attraverso una canna sola, la quale si surriscalda pi\u00f9 velocemente. Armi Gatling in calibro da artiglieria (dai 20\u00a0mm in su) possono avere un rateo di fuoco sopra i 10000 colpi/min, mentre i cannoni revolver hanno un rateo generalmente sotto i 2000 colpi/min. D'altro canto i cannoni revolver hanno un rateo di fuoco iniziale pi\u00f9 alto, a causa del minor peso fatto girare (solo il tamburo invece che tutte le canne). Armi Gatling fanno girare l'intero insieme di canne e culatte, che in calibri maggiori possono pesare svariate centinaia di chilogrammi. In pi\u00f9 una arma a canne multiple pu\u00f2 impiegare fino a mezzo secondo per raggiungere la velocit\u00e0 di giro sufficiente per sparare, mentre un cannone revolver pu\u00f2 sparare subito. Siccome non ha il peso aggiunto di pi\u00f9 canne, il cannone revolver pu\u00f2 sparare calibri pi\u00f9 grandi."}
{"id": "3354927", "revid": "834", "url": "https://it.wikipedia.org/wiki?curid=3354927", "title": "Bannockburn (fiume)", "text": ""}
{"id": "3354928", "revid": "2084998", "url": "https://it.wikipedia.org/wiki?curid=3354928", "title": "Tavoletta Mamari", "text": "La tavoletta Mamari (o \"Rongorongo testo C\") \u00e8 una tavoletta contenente il calendario lunare Mamari. Essa \u00e8 stata rinvenuta nell'Isola di Pasqua ed \u00e8 scritta nella lingua rongorongo, che tutt'oggi rimane un mistero. \u00c8 l'unica tavoletta in questa lingua la cui funzione \u00e8 stata certificata. Oggi \u00e8 conservata nell'archivio dei SS Cuori a Grottaferrata nei pressi di Roma ed \u00e8 in ottimo stato.\n\u00c8 grazie alla tavoletta Mamari che il tedesco Thomas Barthel riusc\u00ec a decifrare parzialmente alcuni simboli della misteriosa lingua rongorongo."}
{"id": "3354929", "revid": "1305772", "url": "https://it.wikipedia.org/wiki?curid=3354929", "title": "Rosenstein", "text": ""}
{"id": "3354930", "revid": "486946", "url": "https://it.wikipedia.org/wiki?curid=3354930", "title": "Ebn Fondoq", "text": ""}
{"id": "3354931", "revid": "1305772", "url": "https://it.wikipedia.org/wiki?curid=3354931", "title": "Battle Hymn", "text": ""}
{"id": "3354933", "revid": "1305772", "url": "https://it.wikipedia.org/wiki?curid=3354933", "title": "Inno di battaglia", "text": ""}
{"id": "3354935", "revid": "117415497", "url": "https://it.wikipedia.org/wiki?curid=3354935", "title": "Alice nel Paese delle Meraviglie - Il musical", "text": "Alice nel Paese delle Meraviglie - Il musical \u00e8 un musical italiano nato nel 2009 da un'idea di Enrico Botta e Annalisa Benedetti.\nLa trama dello spettacolo \u00e8 ispirata ai due libri di Lewis Carroll: \"Le avventure di Alice nel paese delle meraviglie\" e \"Attraverso lo specchio e quel che Alice vi trov\u00f2\".\nPrima versione (2009-2010).\nDebutta in Italia il musical nella sua prima versione originale prodotta da Enrico Botta Live. \nNata da autori di Viareggio, il suo debutto \u00e8 il 12 settembre 2009, in Cittadella del Carnevale di Viareggio.\nPer tentare riprodurre un'atmosfera da fiaba vengono utilizzati i colori fluorescenti alla Luce di Wood, scenografie tridimensionali e giochi di proporzioni diverse fra costumi e scena.\nDopo successive repliche in Toscana le qualit\u00e0 creative degli autori vengono notate da Ready to Go produzione di Milano che decide di portare lo spettacolo in tour in italia.\nSeconda versione (2010-2012).\nLa produzione passa a Ready to Go riscrivendo una nuova versione con libretto di Eduardo Tartaglia e Enrico Botta, musiche di Giovanni Maria Lori e la regia di Christian Ginepro con la collaborazione alla regia di Enrico Botta.\nLa grafica, le scenografie e i costumi rimangono sempre dell'autrice Annalisa Benedetti.\nIn questa seconda versione viene rielaborato il testo e nell'intenzione dal regista-coreografo Christian Ginepro in collaborazione con Enrico Botta ed Eduardo Tartaglia che ne hanno curato il libretto e con il compositore Giovanni Maria Lori. \nHanno collaborato inoltre: alle liriche Antonio Torella, agli arrangiamenti musicali Marcello Toffoli, Danilo Ballo e Franco Poggiali.\nLo spettacolo \u00e8 un classico family show, e le scene al Wood, cio\u00e8 sfruttando la luce nera, prodotta dalla lampada di Wood, una sorgente luminosa che emette radiazioni elettromagnetiche prevalentemente nella gamma degli ultravioletti, sono di ispirazione Disneyland Paris, e al musical londinese e di Broadway: la parte jazzata ricorda Bob Fosse in primis, con All That Jazz, ma anche gli Aristogatti di disneyana memoria.\nLa versione di Ready to Go del musical ha debuttato per il pubblico al Teatro Nuovo di Spoleto il 10 dicembre 2010 dopo una prima a porte chiuse solo per gli addetti ai lavori e la stampa che era stata tenuta il 4 dicembre al Teatro degli Impavidi di Sarzana a chiusura dell'allestimento avvenuto nel mese di Ottobre del 2010 nello stesso teatro. \nIl 6 novembre 2011 ha debuttato una seconda edizione del musical prodotta da Ready to Go al Teatro Comunale di Bolzano. \nIn questa seconda stagione vi sono stati alcuni cambi nel cast. \nIl ruolo del Cappellaio matto \u00e8 stato ricoperto da Marco Bazzoni in arte Baz. Tania Tuccinardi (gi\u00e0 Giulietta nel musical \"Giulietta e Romeo\" di Riccardo Cocciante) \u00e8 Alice Grande, Maurizio Semeraro \u00e8 Priccio, mentre Salvatore Marchione \u00e8 Quattro.\nNumeri musicali della seconda versione - \"Ready to Go\".\nAtto I\nAtto II\nCuriosit\u00e0.\nRoberta Faccani \u00e8 stata dal 2004 al 2010 la voce dei Matia Bazar.\nZoe Nochi \u00e8 la nipote del pittore scultore Tore Nochi.\nNella seconda versione quando a Bianconiglio \u00e8 chiesto quale genere musicale preferisce, risponde che da generazioni nella sua famiglia si ama il Jazz. \u00c8 un probabile riferimento a \"Jazz Jackrabbit\", un famoso videogioco.\nEnrico Botta e Annalisa Benedetti sono anche gli ideatori e i titolari di \"Biancaneve il Musical\", tour nazionale 2011-2012-2013.\nAngelica Cinquantini \u00e8 l'interprete di Matilde nella serie \"I Cesaroni\"."}
{"id": "3354936", "revid": "287204", "url": "https://it.wikipedia.org/wiki?curid=3354936", "title": "Compagnie de la Ligne d'Italie", "text": "La Compagnie de la Ligne d'Italie era una societ\u00e0 ferroviaria svizzera fondata nell'aprile del 1856 e confluita nel 1874 nella Compagnie du Simplon, che nel 1890 divenne la Compagnia del Giura-Sempione.\nStoria.\nIn seguito all'emanazione della legge federale svizzera del 28 luglio 1852 le concessioni per la costruzione e l'esercizio di ferrovie vennero demandate alle autorit\u00e0 cantonali. Ci\u00f2 fu all'origine di molte iniziative ma contemporaneamente cre\u00f2 le premesse per uno sviluppo poco coordinato e a volte fallimentare delle imprese ferroviarie. Le iniziative ferroviarie del Vallese per una linea di base dal Lago Lemano a Briga necessitavano di proseguimento per essere redditizie. Si prospettava quindi necessario che una linea da Losanna, passando per la zona pianeggiante della valle, arrivasse a traversare le Alpi sotto il Gran San Bernardo o sotto il Sempione.\nTuttavia l'impresa di scavo di un tunnel alpino si prospettava ardua e difficile. La relazione riguardante il San Bernardo coinvolgeva gli interessi del Regno di Sardegna, quella del Sempione anche quelli del governo dell'Austria. Quest'ultima era pi\u00f9 interessata a una relazione ferroviaria riguardante il Brennero o il Lucomagno, mentre il regno di Sardegna era pi\u00f9 interessato a una relazione Torino - Lione attraverso il Moncenisio. Nel 1857 infatti, dietro impulso del conte Camillo Cavour vennero iniziati i lavori del Tunnel del Moncenisio. Quest'ultima iniziativa fece temere ai cantoni di Vaud e Vallese un, facilmente prevedibile, abbattimento del traffico attraverso il loro itinerario.\nLe autorit\u00e0 del Vallese si mossero in fretta e, l'11 gennaio 1853, rilasciarono al conte Adrien de Lavalette, che ne aveva fatto richiesta, la concessione per le linee di accesso al valico del Sempione. Il 22 gennaio veniva ratificata a Sion dal Gran Consiglio e, il 2 febbraio, dal parlamento federale a Berna. La concessione riguardava la tratta Le Bouveret - Sion e pertanto non era molto attrattiva per i finanziatori, cos\u00ec Lavalette chiese e ottenne l'anno successivo un'ulteriore concessione per la tratta Sion-Briga e fino al confine con l'Italia e un prolungamento per Saint-Gingolph verso la Francia. Ottenne inoltre da Cavour la concessione per la tratta da Arona alla frontiera svizzera con possibilit\u00e0 di arrestarsi a Domodossola o Crevoladossola.\nIl 27 novembre 1854 una nuova concessione veniva rilasciata dal Gran Consiglio vallesano alla \"Compagnie du Sud\" fondata allo scopo il 15 agosto 1854. Questa prevedeva l'intero itinerario confine sardo - Gran San Bernardo - Sempione e St. Gingolph - Bouveret - confine francese. Nonostante la concessione difettavano tuttavia i capitali e nulla venne fatto fino al 1856. \nIl Lavalette, allo scopo di accedere al credito pubblico, nel mese di aprile del 1856 fond\u00f2 a Parigi la societ\u00e0 per azioni \"Compagnie des chemins de fer de la ligne d'Italie par la vall\u00e9e du Rh\u00f4ne el le Simplon\" stabilendone la sede a Ginevra per ragioni fiscali. La societ\u00e0 venne costituita con un capitale iniziale di 25 milioni di franchi portati poi nel 1858 a 60 milioni.\nFin dal principio la vita della societ\u00e0 fu piuttosto travagliata per una serie di motivi tra cui le elevate spese pubblicitarie per attirare investitori, le remunerazioni dei dipendenti, l'aumento dei prezzi dei terreni a volte decuplicati rispetto alle stime iniziali, nonostante ci\u00f2 furono avviati i lavori di costruzione lungo tutta la tratta Le Bouveret-Saint-Maurice-Martigny. La perforazione del tunnel di St-Maurice termin\u00f2 il 30 giugno 1858 e l'entrata in funzione della linea fino a Martigny avvenne il 14 luglio 1859.\nL'ulteriore proseguimento dei lavori ebbe in seguito numerosi rallentamenti a causa dei quali la ferrovia arriv\u00f2 a Sion solo il 5 maggio 1860 mentre la linea fu percorribile interamente dal 1\u00ba giugno dello stesso anno. A St-Maurice occorreva cambiare treno per arrivare a Villeneuve dato che il collegamento Villeneuve - Losanna non era completo. Anche le stazioni della linea erano rimaste provvisorie, a volte poco pi\u00f9 di un capannone.\nGinevra e il Consiglio di Amministrazione della societ\u00e0 avrebbero voluto anche un collegamento verso Lione raggiungendo verso sud la ferrovia Parigi-Lione della PLM.\nMa le difficolt\u00e0 finanziarie si facevano sempre pi\u00f9 pesanti e la Societ\u00e0 dovette interrompere i lavori su Sierre e su Briga e venne posta in liquidazione nel luglio 1865. Alla terza asta la societ\u00e0 \"Nouvelle Compagnie de la ligne d\u2019Italie\", sempre gestita da Lavalette, si aggiudic\u00f2 le concessioni per un prezzo di 2 milioni e mezzo di franchi. Il prezzo doveva essere corrisposto entro il 1\u00ba gennaio 1868, questo non avvenne ma nonostante ci\u00f2 venne concesso altro tempo per la presentazione di un piano per il completamento dei lavori.\nI lavori ripresero lentamente e vennero completati nel settembre 1868, i lavori di terra e le traversine erano gi\u00e0 stati completati dalla societ\u00e0 precedente, non restava che la posa dei binari. L'apertura della tratta venne festeggiata in maniera definita \"ciarlatanesca\", anche questo contribu\u00ec a gettare discredito sulla nuova societ\u00e0. Il Parlamento svizzero decret\u00f2 infine la decadenza della concessione il 19 settembre 1872. \nUna serie di ricorsi ritardarono la messa all'asta che avvenne solo il 16 marzo 1874, in Sion, e la nuova concessione venne assegnata al consorzio di imprese costituito dalla \"Occidentale Svizzera\" e dalla \"Vaud Finance Co\". Il contraente prese il nome di \"Compagnie du chemin de fer du Simplon\", nel 1874, con l'impegno di continuare nell'esercizio della linea e nella costruzione fino a Briga.\nLa \"Compagnie de la ligne d'Italie\" in diciannove anni di esistenza era riuscita a costruire solo 80 chilometri di linee ferroviarie, accumulando per\u00f2 un passivo pari a circa 15 milioni di franchi. In Italia ebbe destino analogo, nel 1874, il tribunale di Torino la dichiar\u00f2 privata di tutti i diritti derivanti dalla concessione italiana assegnando allo Stato i 200.000 franchi della cauzione. Terreni acquisiti e lavori eseguiti da essa in Val d'Ossola, per un valore di 800.000 franchi, vennero assegnati al ministero per i lavori pubblici a titolo di risarcimento danni per il mancato rispetto degli impegni assunti dalla societ\u00e0 nei confronti dello Stato."}
{"id": "3354937", "revid": "363629", "url": "https://it.wikipedia.org/wiki?curid=3354937", "title": "Medaglia Liebig", "text": "La medaglia Liebig (Liebig-Denkm\u00fcnze in tedesco) \u00e8 un premio annuale assegnato dalla Societ\u00e0 Chimica Tedesca (\"Verein Deutscher Chemiker\") dal 1903 a chimici tedeschi. La medaglia prende il nome da Justus von Liebig."}
{"id": "3354939", "revid": "125965014", "url": "https://it.wikipedia.org/wiki?curid=3354939", "title": "Alberto Sette", "text": "Biografia.\nHa prestato la voce a Julian McMahon in \"Nip/Tuck\" nel ruolo del dottor Christian Troy. Ha anche partecipato al doppiaggio della soap opera \"Sentieri\" e di numerose altre telenovelas come \"Terra nostra\" e \"Tempesta d'amore\".\n\u00c8 la voce fuori campo di programmi come \"La macchina del tempo\" su Rete 4 e \"Linea verde\", su Rai 1.\nAttivo anche nel campo delle serie animate, ha doppiato Mur dell'Ariete ne \"I Cavalieri dello zodiaco\" dall'episodio 113 in poi, durante la saga di Hades e nel film \"La leggenda del Grande Tempio\", Mister X in \"\u00c8 un po' magia per Terry e Maggie\" e Yoroi Akado in \"Naruto\".\nCome attore ha preso parte a diversi film e fiction. Dal 2001 al 2005 ha interpretato diversi personaggi (Piero Govi, Luca Lanari e Franco Aquilani) nella soap opera CentoVetrine andata in onda su Canale 5.\nNel 2016 interpreta Lupo Corona nella prima stagione della serie TV Medici. Nel 2017 ha interpretato Vittorio nel film Blood Bags per la regia di Emiliano Ranzani. Nel 2018 ha interpretato l'uomo di potere nel film Come l'ombra nel buio, a fianco del protagonista Daniele Marcheggiani. Nel 2019 interpreta il personaggio di Filippo Ferraresi nel film Stem Cell per la regia di Giuseppe Di Giorgio."}
{"id": "3354950", "revid": "88740", "url": "https://it.wikipedia.org/wiki?curid=3354950", "title": "Bermejo", "text": ""}
{"id": "3354951", "revid": "767487", "url": "https://it.wikipedia.org/wiki?curid=3354951", "title": "Sigurj\u00f3n's Friends", "text": "Sigurj\u00f3n's Friends \u00e8 un gruppo musicale islandese comprendente gli artisti Gunnar \u00d3lason, Vignir Sn\u00e6r Vigf\u00fasson, P\u00e1lmi Sigurhjartarson, Matth\u00edas Matth\u00edasson, Hreimur \u00d6rn Heimisson e Benedikt Brynleifsson, formatosi nel 2011.\nIl 12 febbraio 2011 il gruppo ha vinto la selezione nazionale islandese \"S\u00f6ngvakeppni Sj\u00f3nvarpsins 2011\" con la canzone \"Aftur heim\". Il cantante originale doveva essere Sigurj\u00f3n Brink, che per\u00f2 \u00e8 morto inaspettatamente il 17 gennaio 2011. I suoi amici decisero di rimanere nella competizione ed assunsero il nome di \"Sigurj\u00f3n's Friends\" (\"Gli amici di Sigurj\u00f3n\").\nVincendo il S\u00f6ngvakeppni Sj\u00f3nvarpsins il gruppo ha acquisito il diritto di partecipare all'Eurovision Song Contest 2011 a D\u00fcsseldorf in Germania, che l'ha anche visto arrivare in finale."}
{"id": "3354952", "revid": "767487", "url": "https://it.wikipedia.org/wiki?curid=3354952", "title": "Ouchi de Tabeyou (versione invernale)", "text": "Ouchi de Tabeyou, versione invernale \u00e8 uno spot televisivo d'animazione del 2004, diretto da Yoshiyuki Momose e realizzato per sponsorizzare i prodotti dell'azienda Hausu Shokuhin. \nLo spot \u00e8 prodotto dallo Studio Ghibli. \u00c8 stato trasmesso sulla televisione giapponese per tutta buona parte dell'inverno 2004, dal 6 gennaio al 29 febbraio. Per lo stesso prodotto, ma per pubblicizzarlo durante l'estate, lo Studio Ghibli aveva realizzato uno spot in \"versione estiva\"."}
{"id": "3354954", "revid": "594360", "url": "https://it.wikipedia.org/wiki?curid=3354954", "title": "BRAVO (rivista)", "text": ""}
{"id": "3354955", "revid": "547034", "url": "https://it.wikipedia.org/wiki?curid=3354955", "title": "Philipp Bertkau", "text": "Ha conseguito il dottorato in scienze naturali a Bonn nel 1872. Pochi mesi dopo fu assunto al giardino botanico di Monaco di Baviera e nel 1874 divenne assistente all'Istituto zoologico di Bonn.\nI lavori per cui \u00e8 maggiormente ricordato riguardano studi sull'anatomia e la fisiologia dei ragni; sull'olfatto delle farfalle; studi anatomici sugli Artropodi ermafroditi. \nTaxa descritti.\nDi seguito, alcuni dei taxa descritti:"}
{"id": "3354962", "revid": "110425", "url": "https://it.wikipedia.org/wiki?curid=3354962", "title": "Luo Da You", "text": ""}
{"id": "3354965", "revid": "647919", "url": "https://it.wikipedia.org/wiki?curid=3354965", "title": "Universit\u00e0 del sussex", "text": ""}
{"id": "3354970", "revid": "110157", "url": "https://it.wikipedia.org/wiki?curid=3354970", "title": "Lys'va", "text": "Lys'va \u00e8 una citt\u00e0 della Russia europea nordorientale (Territorio di Perm'); appartiene al \"rajon\" Lys'venskij, del quale \u00e8 il capoluogo.\nSorge sul versante occidentale degli Urali centrali, sul fiume omonimo, 206 chilometri ad est di Perm'.\nLa citt\u00e0 venne fondata nel 1785 come centro residenziale per i lavoratori di un importante complesso per la lavorazione dei metalli; ottenne lo \"status\" di citt\u00e0 nel 1926. Lys'va al giorno d'oggi basa la sua economia soprattutto sul comparto industriale (costruzione di macchine, tessile, elettrotecnica)."}
{"id": "3354974", "revid": "1543377", "url": "https://it.wikipedia.org/wiki?curid=3354974", "title": "Lo scheletro impossibile", "text": "Lo scheletro impossibile \u00e8 un romanzo di fantascienza di James Patrick Hogan. Scritto nel 1977, \u00e8 il primo di cinque episodi della serie chiamata \"Ciclo dei giganti\". Solo tre di questi sono stati pubblicati in Italia da Urania.\nTrama.\nNel XXII secolo, una squadra di scienziati in missione sulla Luna scopre casualmente una tuta spaziale contenente uno scheletro umano risalente a 50.000 anni prima. Analizzando i resti biologici e gli oggetti che il misterioso individuo aveva con s\u00e9, i protagonisti scoprono una serie di indizi che sconvolgeranno ogni teoria precedente sull'origine della razza umana."}
{"id": "3354975", "revid": "80339", "url": "https://it.wikipedia.org/wiki?curid=3354975", "title": "Lysva", "text": ""}
{"id": "3354982", "revid": "552841", "url": "https://it.wikipedia.org/wiki?curid=3354982", "title": "Campionati mondiali di nuoto di fondo", "text": ""}
{"id": "3354987", "revid": "1543377", "url": "https://it.wikipedia.org/wiki?curid=3354987", "title": "Christian Hilfgott Brand", "text": "Biografia.\nStudi\u00f2 inizialmente ad Amburgo e successivamente a Ratisbona, dove, conosciuto Christoph Ludwig Agricola, si specializz\u00f2 in pittura paesaggistica.\nIntorno al 1720 si trasfer\u00ec a Vienna dove studi\u00f2 fino al 1728 alla Akademie der Bildenden K\u00fcnste con il maestro Jacob van Schuppen. Nel 1738 divenne pittore di corte imperiale, carica che mantenne per tutta la vita.\nNel 1751 fu eletto membro onorario della Akademie der Bildenden K\u00fcnste e nel 1754 divenne consulente accademico.\nCaratteristica delle sue opere \u00e8 l'utilizzo di un forte chiaroscuro ed ombre marcate.\nI suoi paesaggi, che rivelano suggestioni del lavoro di Nicolaes Berchem e di Herman Saftleven II, influenzarono le opere di altri pittori, quali Johann Wilhelm Becker e Philipp Hieronymus Brinckmann.\nFu suo allievo il figlio Johann Christian Brand."}
{"id": "3354995", "revid": "223320", "url": "https://it.wikipedia.org/wiki?curid=3354995", "title": "Matteo D'Ajello", "text": ""}
{"id": "3355000", "revid": "1776051", "url": "https://it.wikipedia.org/wiki?curid=3355000", "title": "Giovanni d'Aiello", "text": "Biografia.\nGiovanni era uno dei fratelli del potente Matteo da Salerno, funzionario della corte normanna del Regno di Sicilia.\nIl suo nome compare nello sviluppo delle trame che avvelenarono una fase convulsa degli equilibri intorno alla curia normanna e che contrapponeva suo fratello al gruppo di cavalieri giunto al comando di Stefano di Perche e di cui faceva parte anche il religioso Pietro di Blois. Quest'ultimo caldeggi\u00f2 la nomina di suo fratello, Guglielmo di Blois, alla prestigiosa cattedra dell'Arcidiocesi di Catania, ma questa aspirazione, sostenuta anche dalla regina Margherita di Navarra, si rivel\u00f2 avventata: prevalsero gli interessi di Matteo da Salerno, che riusc\u00ec a imporre il nome di suo fratello, che fu vescovo dal 1167, ordinato da papa Alessandro III il 26 luglio 1168. \nGuglielmo, deluso, dovette accontentarsi su un incarico pi\u00f9 umile, abate di un monastero sulla Sila. Il suo risentimento si trasform\u00f2 in gioia qualche anno dopo, quando il suo rivale fu colpito da quella che interpret\u00f2 come una punizione divina: il 1169, infatti Giovanni da Salerno mor\u00ec, sepolto dal terremoto che devast\u00f2 Catania."}
{"id": "3355003", "revid": "93556", "url": "https://it.wikipedia.org/wiki?curid=3355003", "title": "Governatori di Gibilterra", "text": "Il governatore e comandante in capo di Gibilterra \u00e8 il rappresentante del monarca britannico nel territorio d'oltremare di Gibilterra. Il governatore viene prescelto dal sovrano su suggerimento del governo del Regno Unito. Il governatore ha funzione di capo di stato \"de facto\" ed \u00e8 suo compito nominare ufficialmente il primo ministro e gli altri membri del governo locale dopo un'elezione. Il Governatore ha l'esclusiva competenza sulla difesa e sulla sicurezza.\nL'attuale governatore \u00e8 il vice ammiraglio sir Adrian Johns che \u00e8 succeduto al tenente generale sir Rober Fulton il 26 ottobre 2009.\nIl governatore \u00e8 contraddistinto da una propria bandiera, composta dallo stemma di Gibilterra sovrapposto alla bandiera del Regno Unito. Tuttavia nella residenza ufficiale (indicata comunemente come The Convent, \"Il Convento\") essa \u00e8 sempre accompagnata da quella del Regno Unito."}
{"id": "3355008", "revid": "830939", "url": "https://it.wikipedia.org/wiki?curid=3355008", "title": "Dorothy Benham", "text": "Biografia.\nFiglia di Archie e Mary Dorothy Tuomi Benham, la Benham ha una sorella e due fratelli.\nDopo la vittoria del titolo, la Benham \u00e8 comparsa in alcune produzioni di Broadway, ed in alcuni programmi televisivi su Crystal Cathedral. Il 26 maggio 1978, ha sposato Russell Anderson, con il quale ha avuto quattro figli, Adam, Russell, Ben e Mia. Il 31 dicembre 1991, ha sposato Michael McGowan con il quale ha a vuto altri due figli, Madeline e Richard. On August 28, 2001, she married her current husband Paul Shoemaker."}
{"id": "3355015", "revid": "599013", "url": "https://it.wikipedia.org/wiki?curid=3355015", "title": "\u02bfAl\u012b ibn Zayd Bayhaq\u012b", "text": "Biografia.\nQuanto sappiamo dell'esistenza di Bayhaq\u012b deriva dalla sezione autobiografica della sua opera storica sull'Iran (per il resto andata perduta), intitolata \"Ma\u0161\u0101rib al-taj\u0101rib\" (trascritta in Y\u0101q\u016bt, \"Mu\u02bfjam al-Udab\u0101\u02be\", V, pp.\u00a0208\u201313), da allusioni presenti in altre sue opere e dalle memorie di \u02bfEm\u0101d al-D\u012bn E\u1e63fah\u0101n\u012b, il cui padre era stato amico dell'autore.\nBayhaq\u012b discendeva da uno dei primi Compagni del Profeta, Khuzayma ibn Th\u0101bit \"Dhu l-Shah\u0101datayn\", i cui discendenti si erano stabiliti presso Bost. L'eponimo della famiglia, \u1e24\u0101kem Ab\u016b Solaym\u0101n Fondoq, fu inviato a Sabzav\u0101r come giudice dal sultano ghaznavide Ma\u1e25m\u016bd nel 998. Gran parte degli antenati di Bayhaq\u012b erano giudici o imam.\nNacque a Sabzav\u0101r, la citt\u00e0 pi\u00f9 importante del distretto di Bayhaq, dove suo padre possedeva diverse propriet\u00e0. Nella sua introduzione al \"T\u0101r\u012bkh-e Bayhaq\", Mu\u1e25ammad Qazv\u012bn\u012b dimostra che la data di nascita dell'autore fornita da Y\u0101q\u016bt (1106) \u00e8 erronea. Lo stesso Bayhaq\u012b afferma che era studente mentre era vizir Fakhr al-Mulk. L'educazione scientifica e letteraria di Bayhaq\u012b cominci\u00f2 a N\u012bsh\u0101p\u016br. Nel 1113-14, accompagnato dal padre, Bayhaq\u012b visit\u00f2 il rinomato matematico e poeta \u02bfOmar Khayy\u0101m, mentre nel 1123, si rec\u00f2 a Merv dove complet\u00f2 i suoi studi di fiqh sotto la guida del giurista hanafita Ab\u016b Sa\u02bfd Ya\u1e25y\u0101 b. \u1e62\u0101\u02bfid. Nel 1127 ritorn\u00f2 a N\u012b\u0161\u0101p\u016br dove interruppe gli studi in seguito al matrimonio (Y\u0101q\u016bt, p.\u00a0209). Bayhaq\u012b trascorse alcuni anni presso il suocero, governatore di Rey, Shih\u0101b al-D\u012bn Mu\u1e25ammad b. Mas\u02bf\u016bd, che nel 1132 gli fece ottenere la carica di q\u0101d\u012b di Bayhaq. \nBayhaq\u012b per motivi ancora oscuri lasci\u00f2 questo incarico dopo poco tempo e si ritir\u00f2 nella casa del suocero a Rey, dedicandosi allo studio della matematica e dell'astrologia. Nel 1135, Bayhaq\u012b si rec\u00f2 nuovamente a N\u012bsh\u0101p\u016br ma non vi rimase a lungo; un anno dopo and\u00f2 a Sarakhs per perfezionare le sue conoscenze sull'astrologia, ma dissip\u00f2 nella citt\u00e0 tutto il suo denaro. Trascorse gli anni 1138-42 a N\u012bsh\u0101p\u016br. Dopo un tentativo non riuscito di stabilirsi a Bayhaq a causa dell'ostilit\u00e0 dei parenti, Bayhaq\u012b torn\u00f2 definitivamente a N\u012bsh\u0101p\u016br, frequentando la madrasa e la moschea della citt\u00e0. Bayhaq\u012b godette del favore dei circoli di corte, in particolare della protezione del vizir \u1e6c\u0101hir b. Fakhr al-Mulk.\nNel 1148, quando Demetrio I di Georgia invi\u00f2 dei messaggi in siriaco (\"sory\u0101n\u012b\") e arabo al sultano Sanjar, Bayhaq\u012b venne incaricato di condurre la mediazione, grazie alla sua conoscenza di entrambe le lingue. Secondo Y\u0101q\u016bt,) Bayhaq\u012b mor\u00ec nel 1169-70.\nLe opere.\nNel suo scritto \"Ma\u0161\u0101reb al-taj\u0101reb\", Bayhaq\u012b enumera settantuno sue opere, tra cui quattro in lingua persiana: \"Ras\u0101\u02beel\", \"\u02bfOq\u016bd al-ma\u017c\u0101\u1e25eq\", \"Na\u1e63\u0101\u02bee\u1e25 al-kobar\u0101\u02be\" e i \"Qe\u1e63a\u1e63 al-anb\u012by\u0101\u02be\", come anche il suo libro pi\u00f9 significativo il \"T\u0101r\u012bkh-e Bayhaq\" (Storia di Bayhaq) e un trattato astrologico intitolato \"Jaw\u0101mi\u02bf al-a\u1e25k\u0101m al-nuj\u016bm\". La produzione di Bayhaq\u012b spazia su un vasto ambito: studi coranici, dottrinali, legali, algebrici, astrologici e astronomici (dove illustra l'uso dell'astrolabio), medici e farmaceutici. Vi sono anche numerose opere pi\u00f9 prettamente letterarie, concernenti la filologia, la grammatica, la retorica, commentari sul \"Nahj al-bal\u0101gha\", sui poemi di Bukhtur\u012b e Ab\u016b Tamm\u0101m, e sulle \"Maq\u0101m\u0101t\" di \u1e24ar\u012br\u012b. Frammenti sulla produzione poetica dello stesso Bayhaq\u012b sono sopravvissute, costituendo parte della sua antologia andata perduta intitolata \"Wish\u0101\u1e25 dumyat al-qa\u1e63r\", una continuazione dell'opera di B\u0101kharz\u012b, la ben nota \"Dumyat al-qa\u1e63r\".\nOltre al gi\u00e0 citato \"Jaw\u0101mi\u02bf al-a\u1e25k\u0101m\" e a frammenti poetici, le uniche opere sopravvissute di Bayhaq\u012b sono quelle storiche. Conservata attraverso citazioni di altri storici (Y\u0101q\u016bt, Ibn al-Ath\u012br, Ibn Ab\u012b U\u1e63aybi\u02bfa, Jovayn\u012b e \u1e24amd All\u0101h Mustawf\u012b) troviamo i \"Mash\u0101rib al-taj\u0101rib\", una continuazione della \"T\u0101r\u012bkh-e yam\u012bn\u012b\" di al-\u02bfUtb\u012b. Anche la sua \"Tatimmat \u1e62iw\u0101n al-\u1e25ikma\", continuazione dell'opera di Ab\u016b Sulaym\u0101n Sijist\u0101n\u012b (la \"\u1e62iw\u0101n al-\u1e25ikma\"), e la storia della sua regione di origine, la \"T\u0101r\u012bkh-e Bayhaq\", ispirata ad un'opera precedente di \u02bfAl\u012b b. Ab\u012b \u1e62\u0101li\u1e25 \u1e34\u1d5b\u0101r\u012b, sono state tramandate integralmente fino ai giorni nostri.\nNon definibile come una cronaca n\u00e9 come un'analisi storiografica, la \"T\u0101r\u012bkh-e Bayhaq\" rientra nel genere degli scritti noti come \"man\u0101qib\", delle prosopografie composte per descrivere una determinata regione e i suoi personaggi culturali pi\u00f9 rappresentativi. Dopo un breve ragguaglio storico e geografico della regione di Bayhaq, il \"T\u0101r\u012bkh-e Bayhaq\" passa in rassegna le sue pi\u00f9 importanti famiglie. La parte pi\u00f9 importante del trattato \u00e8 dedicata ai personaggi pi\u00f9 significativi della regione, distintisi in ambiti politici, culturali e religiosi. L'opera si conclude con una lista delle battaglie combattute nell'area e con una rassegna di curiosit\u00e0 antiquarie e scientifiche presenti in essa."}
{"id": "3355016", "revid": "1951514", "url": "https://it.wikipedia.org/wiki?curid=3355016", "title": "Bradycneme draculae", "text": "Bradycneme (il cui nome significa \"gamba massiccia di Dracula\", in riferimento al luogo del ritrovamento in Romania) \u00e8 un genere estinto di dinosauro teropode alvarezsauride vissuto nel Cretaceo superiore (Maastrichtiano, circa 70 milioni di anni fa), in quella che all'epoca era l'Isola di Hateg, nell'attuale Romania. Gli unici resti conosciuti, BMNH A1588, rappresentano i resti parziali di una zampa posteriore, e per questo venne considerato come un grosso gufo estinto lungo due metri.\nEtimologia.\nIl nome \"Bradycneme\" deriva dalle parole greche \"bradys\" (\u03b2\u03c1\u03b1\u03b4\u03cd\u03c2) \"lento, massiccio\" e \"kneme\" (\u03ba\u03bd\u03ae\u03bc\u03b7) \"gamba\", poich\u00e9 le ossa della zampa erano considerate massicce per essere appartenute a un gufo (come originariamente si pensava). L'epiteto di specie, \"draculae\", deriva dalla parola rumena \"dracul\" (\"drago\"), ed \u00e8 anche un riferimento al fatto che Bram Stoker, l'autore di Dracula il vampiro, avesse posto il castello del protagonista del romanzo nella zona del bacino di Ha\u021beg, dove sono stati ritrovati i fossili.\nClassificazione.\nQuesto animale \u00e8 noto solo per i fossili parziali di una zampa posteriore. Inizialmente ascritti al presunto uccello pelecaniforme \"Elopteryx\", questi resti vennero in seguito ridescritti come appartenenti a un gigantesco gufo del Cretaceo, denominato \"Bradycneme\" (Harrison &amp; Walker, 1975); assieme a questi, altri resti precedentemente attribuiti ad \"Elopteryx\" vennero descritti come \"Heptasteornis\". Pochi anni dopo (Brodkorb, 1978) \"Heptasteornis\" e \"Bradycneme\" vennero attribuiti ai dinosauri teropodi; data la frammentariet\u00e0 dei fossili questi due generi (insieme a \"Elopteryx\") sono stati via via posti in sinonimia, separati e ricongiunti in un unico esemplare svariate volte: in sostanza, esistono tre frammenti di femore e tre tibiotarsi che potrebbero appartenere a una, due o tre specie diverse.\nSuccessivi studi \"Heptasteornis\" e \"Bradycneme\" sono stati considerati la stessa specie, ma nel 2004 Darren Naish ha illustrato come \"Heptasteornis\" potrebbe rappresentare il primo esemplare di alvarezsauride europeo; \"Bradycneme\", invece, potrebbe essere un dromeosauride o un troodontide, cos\u00ec come \"Elopteryx\".\nNelle pi\u00f9 recenti valutazioni, sia \"Bradycneme\" sia \"Heptasteornis\" sono stati indicati come tetanuri basali, ma Darren Naish non ha seguito la sinonimia e propose \"Heptasteornis\" nuovamente come un alvarezsauride. In una classificazione del 2011, Tom Holtz assegn\u00f2 anche \"Bradycneme\" alla famiglia degli alvareszauridae, insieme a \"Heptasteornis\". Essendo che tale specie \u00e8 poco nota, sono rare anche le apparizioni in TV. Quella pi\u00f9 famosa \u00e8 dentro la serie Planet Dinosaur, la cui vita di tale animale \u00e8 oscurata dai pi\u00f9 grandi Magyarosaurus e Hatzeghopterix. Nell'episodio 6 appare un esemplare mentre cerca cibo. Poi, al momento dell'estinzione del Magyarosaurus, lo stesso esemplare contende all' Hatzeghopterix le carcasse. Infine, anche quando quest' ultimo scompare, lo stesso esemplare attacca e uccide uno Xianlong e si dirige verso il domani. Rappresenta quei pochi dinosauri mutati in uccelli."}
{"id": "3355017", "revid": "22356", "url": "https://it.wikipedia.org/wiki?curid=3355017", "title": "Bradycneme", "text": ""}
{"id": "3355019", "revid": "15756", "url": "https://it.wikipedia.org/wiki?curid=3355019", "title": "Elopteryx nopcsai", "text": "L'elotterige (Elopteryx nopcsai) \u00e8 un dinosauro carnivoro appartenente ai teropodi, di incerta collocazione sistematica. Visse nel Cretaceo superiore (Maastrichtiano, circa70 milioni di anni fa) e i suoi resti sono stati ritrovati in Romania. Fu inizialmente considerato un uccello affine alle sule.\nClassificazione.\nQuesto dinosauro \u00e8 attualmente considerato un \"nomen dubium\", a causa dell'estrema frammentariet\u00e0 dei resti fossili. Inizialmente \"Elopteryx\" fu descritto sulla base di una parte di un femore, e in seguito allo stesso animale venne attribuito anche un tibiotarso parziale. Descritto per la prima volta nel 1913, questo animale venne considerato inizialmente un uccello. Pierce Brodkorb, nel suo Catalogue of fossil birds (1963) consider\u00f2 \"Elopteryx\" un appartenente ai pelecaniformi; venne pertanto ricostruito con un aspetto simile alla sulla attuale. Studi successivi (Brodkorb, 1978) dimostrarono che in realt\u00e0 questo animale era un dinosauro teropode non aviano, forse attribuibile ai dromeosauridi. Altri due teropodi di piccole dimensioni sono stati ritrovati negli stessi terreni in cui \u00e8 stato rinvenuto l'esemplare di \"Elopteryx\": \"Heptasteornis\" e \"Bradycneme\". Tutti e tre questi animali sono noti per frammenti e, pertanto, sono di difficile collocazione sistematica.\nSignificato del nome.\nIl nome Elopteryx deriva dalle parole greche \"elos\" (\u03ad\u03bb\u03bf\u03c2) \"palude\" + \"pteryx\" (\u03c0\u03c4\u03b5\u03c1\u03c5\u03be) \"ala\" (quindi \"ala di palude\"). L'epiteto specifico, nopcsae, si riferisce al paleontologo ungherese Franz Nopcsa von Fels\u0151-Szilv\u00e1s."}
{"id": "3355020", "revid": "22356", "url": "https://it.wikipedia.org/wiki?curid=3355020", "title": "Elopteryx", "text": ""}
{"id": "3355021", "revid": "400694", "url": "https://it.wikipedia.org/wiki?curid=3355021", "title": "Neyla Moronta", "text": ""}
{"id": "3355022", "revid": "348618", "url": "https://it.wikipedia.org/wiki?curid=3355022", "title": "Adrien de Lavalette", "text": "Nacque dal conte Michel-Auguste-Antoine Morlhon-Lavalette.\nIl 29 febbraio 1848, fond\u00f2 il giornale \"l'Assembl\u00e9e Nationale\".\nLa sua maggiore notoriet\u00e0 \u00e8 legata alla costruzione della Ferrovia del Sempione. Fu tra i fondatori della Compagnie de la Ligne d'Italie, che costru\u00ec parte della ferrovia tra Sion e Saint Gingolph, di cui ricopr\u00ec la carica di vicepresidente del Consiglio di Amministrazione fino alla liquidazione della societ\u00e0 per insolvenza finanziaria. Allo scopo di accedere al credito pubblico nel mese di aprile del 1856 cre\u00f2 un'altra societ\u00e0 , la \"Nouvelle Compagnie de la Ligne d'Italie\" che prendeva il posto della precedente rilevandone le concessioni e stabilendo la propria sede amministrativa a Parigi e la sede sociale a Ginevra. Le autorit\u00e0 federali svizzere gli revocarono la concessione nel 1872 dato che non riusc\u00ec a completare i lavori.\nIl conte La Valette fu anche presidente della \"Soci\u00e9t\u00e9 des Inventeurs de France\".\nMor\u00ec il 10 gennaio 1886 a Parigi."}
{"id": "3355024", "revid": "709565", "url": "https://it.wikipedia.org/wiki?curid=3355024", "title": "Thorne (personaggio)", "text": "Thorne \u00e8 un personaggio immaginario della saga delle \"Cronache dei vampiri\" di Anne Rice. Appare per la prima volta in \"Il vampiro Marius\".\nVicende di Thorne.\nOriginariamente egli era un guerriero vichingo chiamato Thornevald, che era stato mandato ad eliminare una vampira, la quale era solita uccidere gli abitanti del suo villaggio, rubando loro gli occhi. Thorne la trova e scopre che lei non ha occhi e che ha la necessit\u00e0 di impadronirsi di quelli delle sue vittime, per poter vedere, ma questi occhi, essendo quelli dei mortali, si consumano presto, obbligandola nuovamente a cercarne di nuovi. Questa vampira \u00e8 Maharet, una delle pi\u00f9 antiche e potenti della loro specie, la cui perdita degli occhi viene narrata nel libro \"La regina dei dannati\".\nMaharet non uccide Thorne, ma anzi lo trasforma a sua volta in vampiro, facendolo il suo compagno per un certo periodo di tempo. Presto i due vengono affiancati da altri vampiri, come l'antico Mael, che divide una difficile amicizia con Marius. Thorne per\u00f2 \u00e8 geloso delle attenzioni che Maharet dedica agli altri della loro specie, perci\u00f2 se ne va per proprio conto, finch\u00e9 resta imprigionato in una grotta di ghiaccio per centinaia di anni, dove nel frattempo la sua gelosia si trasforma in una vera e propria ossessione.\nThorne viene risvegliato durante gli eventi narrati ne \"La regina dei dannati\" ed entra in contatto mentale con Marius, perci\u00f2 lo raggiunge. Marius, consapevole dell'ossessione di Thorne e del fatto che la potentissima Maharet lo potrebbe facilmente distruggere, cerca di evitare che i due si incontrino e gli racconta la sua storia. Thorne \u00e8 particolarmente impressionato dalla storia dell'attacco brutale operato dalla setta di Santino nei confronti di Marius e di Armand a Venezia nel XV secolo. Alla fine perci\u00f2 gli chiede perch\u00e9 in seguito Marius non si sia vendicato di Santino, ed egli gli risponde che ora Maharet governa i vampiri assieme alla sua muta sorella Mekare, e proibiscono ogni lotta o vendetta tra di loro. Thorne allora si offre di uccidere Santino al suo posto, ma Marius declina, cerca di convincerlo a dimenticare il passato e ancora cercando di evitare di fargli incontrare Maharet.\nAlla fine per\u00f2 sono le sovrane dei vampiri ad attirare i due nel luogo recluso dove vivono, e dove molti altri vampiri sono presenti in quel momento, tra i quali proprio Armand e lo stesso Santino. Dopo un'amara discussione, Marius ammette di odiare ancora Santino, ma che non lo uccider\u00e0 per rispettare il volere delle sovrane, che non deve mai essere messo in discussione. Thorne allora assalta ed uccide rudemente Santino, quindi assalta gelosamente Maharet. Mekare giunge in aiuto della sorella e le due prendono facilmente il controllo di Thorne, il quale chiede a Mekare di donare i propri occhi a Maharet, che essendo quelli di un immortale, non avr\u00e0 pi\u00f9 bisogno di cambiarli. Mekare e la sorella accettano la sua offerta, quindi Thorne viene legato da corde fatte con i loro stessi capelli, l'unico materiale capace di trattenere un vampiro della sua potenza. Thorne \u00e8 perci\u00f2 destinato a restare in eterno loro prigioniero, ma ora egli \u00e8 felice perch\u00e9 rimarr\u00e0 per sempre al fianco della sua amata, che potr\u00e0 vedere usando i suoi stessi occhi."}
{"id": "3355027", "revid": "124529835", "url": "https://it.wikipedia.org/wiki?curid=3355027", "title": "Pagani Zonda", "text": "La Pagani Zonda \u00e8 una automobile Gran Turismo a motore centrale prodotta in Italia dalla Pagani Automobili tra il 1999 e il 2010. Ne sono state prodotte circa una decina di versioni differenti per un totale di 137 esemplari. Il nome deriva da un forte vento caldo che soffia nelle pampas argentine.\nStoria.\nI primi progetti della Zonda risalgono ai primi anni novanta quando Horacio Pagani, che aveva un passato alla Lamborghini, fonda la Pagani Composite Research e la Modena Design. Il progetto iniziale era denominato semplicemente C8, ma Pagani aveva pensato di dedicare la macchina a Juan Manuel Fangio che lo aveva presentato ai vertici della Mercedes-AMG.\nGrazie all'intercessione di Fangio, Pagani ottiene dalla Mercedes-AMG la fornitura dei motori per le sue vetture e nel 1998 viene realizzato il prototipo definitivo del progetto C8 che esteticamente si ispira alle Mercedes che correvano nella categoria sport prototipi nei primi anni novanta.\nNel 1999, la C8 la viene presentata al Salone di Ginevra e riceve il nome definitivo di Zonda, un vento che soffia nelle pampas argentine. Il nome completo della vettura era \"Zonda C12\" e si metteva in evidenza per l'esteso uso di materiali compositi sia per il telaio che per la carrozzeria.\nLa Zonda C12 non sarebbe stata che la prima di una lunga serie di varianti della Zonda, tra cui si ricordano la Zonda F (2005), la Zonda Cinque (2008) e la Zonda R (2009).\nPagani Zonda C12.\nLa Zonda C12 venne presentata a Ginevra nel 1999 ed era equipaggiata con il V12 Mercedes-Benz M120 da 6 litri da 394\u00a0CV e 550\u00a0Nm capace di spingere la C12 a oltre 330\u00a0km/h con un'accelerazione sullo 0-100\u00a0km/h di poco pi\u00f9 di 4 secondi. Degno di nota \u00e8 anche l'esteso uso di materiali compositi per carrozzeria e telaio. Questo rendeva la C12 allo stesso tempo rigida e leggera.\nIn tutto furono prodotte solo cinque C12, di cui una dedicata ai crash test e un'altra usata come vettura da esposizione. Le tre restanti furono messe in vendita al prezzo di 320.000 $.\nAttualmente esiste un solo esemplare della C12 che non sia stato in alcun modo aggiornato, quello con il telaio numero 3.\nAl Motor Show di Ginevra 2019 viene presentata la C12 con il telaio numero 1, restaurata per la celebrazione dei 20 anni della Zonda.\nLa terza (telaio numero 7), invece, \u00e8 stata trasformata in Zonda S 7.3 con modifiche estetiche e al motore.\nZonda S 7.0.\nUn paio di anni dopo la sua presentazione, la C12 benefici\u00f2 di una versione elaborata dalla AMG del motore M120 che ora aveva una cilindrata di 7 litri. La potenza saliva a 550\u00a0CV e il peso scendeva di 10\u00a0kg grazie ad alcuni accorgimenti come l'adozione di un nuovo scarico pi\u00f9 leggero. Esteticamente la C12 S si distingue per un nuovo alettone posteriore e per il frontale che presenta un chiaro richiamo al mondo della Formula 1. \nLa S 7.0 era disponibile anche in versione roadster.\nVennero prodotti 13 esemplari coup\u00e9 e 12 roadster.\nZonda S 7.3.\nNel 2002 la C12 S ricevette un nuovo motore ancor pi\u00f9 potente e dotato per la prima volta del controllo di trazione. Era un 7,3 litri Mercedes-AMG da 555\u00a0CV e 750\u00a0Nm. La velocit\u00e0 massima dichiarata dalla Pagani era di 350\u00a0km/h che variava a seconda della configurazione aerodinamica regolabile dal proprietario.\nVennero prodotti 20 esemplari coup\u00e9.\nLa Zonda S 7.3 con telaio numero 39 \u00e8 stata successivamente trasformata in Zonda F.\nLa zonda S 7.30 con il telaio numero 45 \u00e8 stata trasformata in Zonda F Roadster e usata come prototipo.\nZonda C12 S Monza (2004).\nNel 2004, un cliente americano chiese alla Pagani di approntargli una versione pi\u00f9 potente della C12 S 7.3. Il risultato fu la C12 S Monza presentata al Motor Show di Parigi e rimasta esemplare unico. Le differenze con la C12 standard erano il tetto in carbonio, lo scarico libero, un nuovo alettone, la potenza che raggiungeva i 680\u00a0CV e altri accorgimenti per ridurre il peso e migliorare l'efficienza in pista. La velocit\u00e0 massima rilevata era di oltre 350\u00a0km/h.\nZonda GR.\nNel 2002 la Zonda aveva compiuto 4 anni di vita ma non aveva ancora debuttato nel mondo delle corse. Per farlo Tom Weickardt, proprietario della American Viperacing, Toine Hezemans, proprietario della Carsport Holland, e Paul Kumpen, titolare della GLPK, crearono la Carsport Zonda per costruire una versione da corsa della Zonda su licenza della Pagani. Il primo esemplare vide la luce a Modena pochi mesi dopo l'accordo con Pagani.\nLa Zonda GR era basata sulla C12 S. Aveva infatti lo stesso telaio in fibra di carbonio ma vennero aggiunti dei diffusori anteriori e posteriori per migliorarne l'aerodinamica. Anche le sospensioni erano nuove cos\u00ec come i freni specifici per le corse. Il motore benefici\u00f2 di un nuovo radiatore pi\u00f9 grande e di un nuovo sistema di lubrificazione. Rispetto alla versione di serie, le prestazioni della GR erano notevolmente migliorate. La potenza sfiorava infatti i 600\u00a0CV e 800\u00a0Nm con la linea rossa del contagiri spostata a 7.500 giri/min.\nIn generale la GR seguiva i regolamenti della FIA e dell'ACO per poter essere correttamente omologata nella categoria GT. Nel 2003 ha partecipato alla 12 Ore di Sebring e alla 24 Ore di Le Mans ma con scarso successo.\nZonda F (2005-2006).\nLa Pagani Zonda F, dove la F sta per Fangio, in onore al pilota argentino, venne presentata al Salone dell'automobile di Ginevra nel 2005. Fu la prima volta dal 1999 che una Zonda venne profondamente rivista sia nel telaio che nell'aerodinamica.Il motore restava il 7,3 litri AMG della C12 S 7.3, ma era completamente nuovo lo scarico idroformato e l'airbox progettato secondo standard da Formula 1. Esteticamente si riconosce dalla progenitrici per la presenza di spoiler aggiuntivi e per il nuovo disegno dei gruppi ottici anteriori.\nAl momento dell'acquisto, l'acquirente poteva decidere se verniciare la carrozzeria o lasciare la fibra di carbonio in vista. \nUn anno dopo la coup\u00e9, a Ginevra venne presentata la versione scoperta della Zonda F. Esteticamente, la Roadster \u00e8 del tutto simile alla coup\u00e9 e si differenzia solo per il tetto rimovibile in carbonio che pesa solo 5\u00a0kg. Il motore beneficia di 50\u00a0CV extra.\nNe sono stati prodotti 32 esemplari coup\u00e9 e 23 roadster.\nZonda R (2009).\nLa Zonda R venne presentata al pubblico nel 2007 ma il modello definitivo sarebbe arrivato solo nel 2009.\nLa Zonda R \u00e8 un'auto completamente nuova, senza alcun legame con le altre Zonda. In particolare si tratta di una vettura laboratorio per studiare quelle soluzioni tecniche che sarebbero state adottate sulla Pagani Huayra.\nIl telaio \u00e8 costruito in una particolare lega al carbonio-titanio concepita in modo che alla vista assuma una particolare trama a V. La carrozzeria \u00e8 concepita per avere la massima deportanza possibile e il motore \u00e8 un V12 M120 6 litri AMG derivato direttamente da quello della Mercedes-Benz CLK GTR.\nZonda Cinque (2010).\nLa Pagani Zonda Cinque \u00e8 stata realizzata su specifica richiesta del dealer Pagani di Hong Kong. \u00c8 stata prodotta in soli 5 esemplari, da qui il nome Cinque.\nLa Cinque Roadster condivide tutto con la sorella coup\u00e9 a parte un telaio riprogettato e rinforzato per compensare la mancanza del tetto. Anche la Roadster \u00e8 stata prodotta in 5 esemplari.\nZonda Tricolore (2010).\nLa Zonda Tricolore \u00e8 stata allestita nel 2010 con le specifiche della Zonda Cinque. L'intento della Tricolore era quella di celebrare il 50\u00ba anniversario delle Frecce Tricolori. Si caratterizza per la livrea azzurra con bande tricolori, che richiama quella degli Aermacchi MB-339 della PAN, e per i cerchi dorati.\nNe sono stati prodotti 3 esemplari.\nZonda 760 e One-Off.\nNegli anni sono state trasformate molte Zonda (S e F) in esemplari unici chiamati, per la maggior parte, 760, dal numero di cavalli del motore.\nNel corso degli ultimi anni sono state anche costruite diverse One-Off, tutte richieste da diversi clienti che ambivano a esemplari unici del marchio Pagani. Proprio per questo molti modelli sono chiamati con le iniziali dei nomi dei proprietari delle auto stesse (tra le quali la Zonda LH del noto pilota di Formula 1 Lewis Hamilton).\nZonda PS.\nLa Zonda PS \u00e8 una versione unica realizzata per un acquirente britannico, le cui iniziali donano il nome all'auto. Derivata dalla Zonda F, in un primo periodo era di colore bianco e presentava un insolito scarico con i quattro tubi di scarico allineati, ma nel 2013 \u00e8 stata modificata ulteriormente ed ora \u00e8 tornata alla configurazione dello scarico tradizionale della Pagani, oltre ad implementare anche componenti derivati dalla R e dalla Huayra. Le altre modifiche sono una nuova colorazione blu lucido, un nuovo spoiler posteriore, una nuova presa d'aria sul tettuccio ed altre appendici aerodinamiche.\nZonda GJ.\nLa GJ era derivata originariamente da una Zonda C12 che dopo un incidente venne riparata nella fabbrica della Pagani e fu anche aggiornata con il pacchetto ad alte prestazioni F. Ci\u00f2 port\u00f2 all'installazione del nuovo propulsore AMG V12 7.3 dalla potenza di 550 CV.\nZonda HH.\nLa HH \u00e8 una one-off che si basa sulla F Roadster. La carrozzeria presenta una colorazione blu con inserti in carbonio, e un nuovo design all'anteriore, derivato dalla Cinque. Le caratteristiche meccaniche sono invece invariate rispetto alla F Roadster .\nZonda Nero.\nLa Zonda Nero \u00e8 un esemplare unico di Zonda S che \u00e8 stato aggiornato nel 2010 con meccanica proveniente dalla F Clubsport e carrozzeria della F, con prese d'aria aggiuntive provenienti dalla Cinque, assumendo anche una colorazione esterna full black, da cui proviene il nome.\nZonda Absolute.\nLa Absolute condivide la meccanica della Zonda Cinque, e come unica differenza presenta il corpo in fibra di carbonio non verniciato e solcato al centro da un tricolore che si estende fino all'airbox.\nZonda 760 RS.\nLa 760 RS \u00e8 una versione ad alte prestazioni della Zonda prodotta in unico esemplare, che ha trovato acquirente in Cile. Il nome deriva dalla potenza che \u00e8 in grado di produrre il propulsore V12 6.0 con lubrificazione a carter secco, e cio\u00e8 760 CV. Ci\u00f2 produce un'accelerazione da 0 a 100\u00a0km/h in meno di 3 secondi, con velocit\u00e0 massima di 350\u00a0km/h.\nZonda Uno.\nLa Zonda Uno \u00e8 stata realizzata in un unico esemplare e sfoggia una colorazione azzurra con bande sportive nere. \u00c8 equipaggiata con un propulsore AMG V12 7.3 dalla potenza di 700 CV.\nZonda 760 LH.\nLa 760 LH \u00e8 una Zonda derivata dalla 760 RS e realizzata appositamente per il pilota di Formula 1 Lewis Hamilton. Rispetto alla 760 RS, la LH \u00e8 dotata di un cambio manuale a 6 rapporti. Inoltre, \u00e8 facilmente riconoscibile per l'appariscente colore viola che, insieme al carbonio a vista, caratterizza l'esterno dell'auto.\nZonda 764 Passione.\nLa 764 Passione \u00e8 una versione one-off con la carrozzeria non verniciata, in modo da esporre il carbonio che la compone. Presenta inoltre delle bande Tricolori lungo il cofano. La meccanica \u00e8 analoga a quella della 760 LH. Quest'auto \u00e8 stata consegnata in Giappone.\nZonda 760 Fantasma.\nLa 760 Fantasma \u00e8 una one-off della casa emiliana ed \u00e8 la quarta della serie 760. Frutto di un attento lavoro di ricostruzione di un esemplare di Zonda F incidentato, riprende i tratti estetici delle altre 760 tra cui il nuovo frontale con luci a LED e svariate appendici aerodinamiche, un grosso alettone posteriore e una presa d'aria sul tetto. La trasmissione \u00e8 sequenziale come sulla 760 RS. Nel 2017 \u00e8 stata ulteriormente aggiornata ed ha assunto una nuova denominazione: Zonda 760 Fantasma EVO. In questa sua nuova evoluzione, la Fantasma ha ricevuto un cambio manuale e modifiche estetiche specialmente nel frontale, riprese da altre versioni one-off della Zonda.\nZonda 760 Kiryu.\nLa Zonda 760 Kiryu \u00e8 una versione one-off della Zonda, ordinata da un cliente giapponese. Il nome Kiryu, infatti, in giapponese significa \"drago della speranza\". La vettura \u00e8 una Roadster, e presenta carbonio blu a vista sull'intera carrozzeria. Sia l'interno che l'esterno dell'auto sono caratterizzati da innumerevoli dettagli azzurri.\nZonda 760 RSJX.\nQuesto esemplare della serie 760, detto anche \"Zonda X\", \u00e8 stato consegnato nel 2013 per la prima volta, e poi nel 2016, dopo essere stato aggiornato in fabbrica ed aver assunto il nome di Zonda 760 RS Viola, per via del nuovo colore della carrozzeria. Originariamente, l'auto era di un azzurro molto chiaro, con una striscia tricolore che andava a solcare il carbonio a vista, ripreso dalla Zonda Cinque nella sua forma rettangolare all'anteriore, e presentava innumerevoli dettagli unici. Dopo l'aggiornamento del 2016, come detto, \u00e8 stata ridipinta in viola ed ha anche \"perso\" buona parte delle appendici aerodinamiche uniche che aveva, come i canard sulle ruote anteriori, ma in compenso ha mantenuto l'interno celeste della sua versione precedente.\nZonda 760 LM.\nLa 760 LM \u00e8 una nuova edizione one-off della Zonda. Caratterizzata all'anteriore da fari differenti rispetto a quelli delle altre Zonda, con una copertura integrale simile a quella dei prototipi da corsa. Da qui il nome LM, sigla che sta per \"Le Mans\", storica sede della 24 ore pi\u00f9 conosciuta al mondo. Al posteriore vanta anche un alettone inedito, decisamente pi\u00f9 esteso rispetto alle altre 760, che va ad attaccarsi direttamente ai lati dell'auto. Infine, sono aggiunte due file di led come stop aggiuntivi al posteriore.\nZonda 760 LM Roadster.\nUn anno dopo aver ricevuto la 760 LM, lo stesso cliente riceve la sua versione Roadster. Ha gli stessi elementi distintivi della coup\u00e9, a parte dei dettagli cromatici: infatti questa versione ha delle strisce di colore verde sulla carrozzeria in carbonio a vista.\nZonda ZoZo.\nDurante il 2015 fa la sua apparizione una ennesima versione unica della serie 760 della Zonda, denominata ZoZo e destinata ad un cliente giapponese. Per gli esterni, prende ispirazione da un altro modello unico, la famosa Zonda LH: anche la ZoZo infatti vanta un colore viola decisamente appariscente accompagnato da elementi in carbonio a vista. Al posteriore presenta gli stessi led aggiuntivi delle 760 LM. Ci sono invece due elementi inediti per una Zonda: sul cofano anteriore compaiono delle nervature aggiuntive, comunque non troppo vistose. Saltano subito all'occhio, invece, delle paratie poste sugli archi ruota posteriori, a coprire parte della ruota stessa: questo elemento trae ispirazione da alcune auto da corsa, ad esempio la Jaguar XJR-9.\nZonda 760 AG Roadster.\nNel 2015 viene consegnata negli EAU una nuova versione Roadster della serie 760. L'esterno \u00e8 caratterizzato da un blu che lascia intravedere la trama della fibra di carbonio, che viene lasciato invece completamente a vista in alcuni dettagli della carrozzeria. Il paraurti anteriore \u00e8 reso ancora pi\u00f9 aggressivo da due canard per parte. L'airscoop mutuato dalla Zonda Cinque e presente anche sulle 760 sovrasta le teste dei passeggeri. Inoltre, \u00e8 equipaggiata con un cambio manuale a 6 marce.\nZonda 760 VR Roadster.\nSempre nel 2015, fa la sua apparizione per le strade di Londra la Zonda 760 VR. L'esterno vanta una combinazione di carbonio a vista e verniciatura blu scuro, con delle strisce azzurre a completare l'opera.\nZonda 760 JC.\nLa JC \u00e8 l'ennesima versione one-off della Zonda 760. Presenta un corpo vettura in carbonio a vista con dettagli rosa, che combacia con la configurazione che il proprietario cinese predilige, dato che la ha anche sulle sue altre auto, tra cui una e una Ferrari FXX K. Al posteriore ha un doppio spoiler, e all'anteriore una configurazione del tutto nuova per la Zonda, che verr\u00e0 poi ripresa anche dalla \"By Mileson\" e dalla \"Fantasma EVO\".\nZonda By Mileson.\nLa \"By Mileson\" \u00e8 una versione one-off della Zonda 760, che riprende il corpo vettura e le appendici aerodinamiche della JC. La carrozzeria \u00e8 finita con carbonio blu a vista, e ci\u00f2, a primo impatto, la rende simile alla Kiryu, da cui per\u00f2 si differenzia per il nuovo design dell'anteriore e per altre decine di piccoli dettagli.\nZonda MD.\nLa Zonda MD \u00e8 un esemplare unico di Zonda 760 prodotto nel 2016, molto simile alla \"By Mileson\". Presenta infatti lo stesso design nel frontale, e la stessa finitura esterna in carbonio blu a vista. Si differenzia per\u00f2 per la minore quantit\u00e0 di appendici aerodinamiche, e dall'alettone posteriore singolo, molto meno complesso di quello doppio e pi\u00f9 sviluppato anche in altezza della \"By Mileson\".\nZonda Oliver Evolution.\nQuesto esemplare di Zonda 760 porta il nome del figlio del proprietario, che ricever\u00e0 la vettura al compimento dei 18 anni. Nel 2016, anno di consegna (a Tokyo) dell'auto, il bambino aveva 9 anni. Esteticamente, \u00e8 un mix di verniciatura argento, strisce tricolori e carbonio a vista. Per quanto riguarda il design e le appendici aerodinamiche, sia nel frontale che nel posteriore, si rif\u00e0 alla 760 JC.\nZonda Riviera.\nLa Zonda Riviera \u00e8 stata presentata il 27/07/17 ed \u00e8 una 1 of 1 dedicata alla riviera francese, la Costa Azzurra. Presenta una colorazione bianca con grandi inserti in carbonio e dettagli blu, compresa la striscia che solca il frontale. Non si hanno ancora informazioni sulla meccanica.\nZonda HP Barchetta.\nNel 2017, durante il concorso d'eleganza di Pebble Beach, Pagani presenta a sorpresa una nuova Zonda, la HP Barchetta. Questo esemplare in particolare, il numero 1 di 3 che verranno prodotti, \u00e8 stato realizzato per Horacio Pagani stesso, e presenta una carrozzeria completamente in carbonio blu a vista, marchio di fabbrica di Pagani. La particolarit\u00e0 della Barchetta \u00e8, come suggerisce il nome, la mancanza del tetto, insieme ad altri elementi stilistici 'presi in prestito' da altre one off: le paratie posteriori della ZoZo, i fari posteriori delle LM, il cofano anteriore con prese d'aria aggiuntive e cos\u00ec via. Mutuato dalla Cinque il roof-scoop. Come elementi unici, l'auto presenta dei cerchioni inediti con gommatura Pirelli di ultima generazione ed uno scarico ridisegnato, che dona una tonalit\u00e0 estremamente particolare al ruggito di questa Zonda, sempre prodotto dal V12 aspirato da 7.3 litri di AMG. La potenza dovrebbe aggirarsi intorno agli 800 CV, anche se non ci sono dati precisi comunicati dalla casa, cos\u00ec come il prezzo non \u00e8 stato ancora rivelato: \u00e8 stato in ogni caso detto che sar\u00e0 tra le auto nuove pi\u00f9 costose mai prodotte. Per chiudere, questa Zonda presenta un piacevole ritorno al cambio manuale a 6 marce, per un'esperienza di guida unica."}
{"id": "3355034", "revid": "38562411", "url": "https://it.wikipedia.org/wiki?curid=3355034", "title": "Giovanni da Salerno", "text": ""}
{"id": "3355043", "revid": "767487", "url": "https://it.wikipedia.org/wiki?curid=3355043", "title": "Linhenykus monodactylus", "text": "Il linhenico (Linhenykus monodactylus) \u00e8 un dinosauro saurischio appartenente agli alvarezsauridi. Visse nel Cretaceo superiore (Campaniano, circa 80 milioni di anni fa) e i suoi resti sono stati ritrovati in Cina. \u00c8 il primo dinosauro noto a possedere un solo dito nella zampa anteriore.\nDescrizione.\nQuesto dinosauro era di piccole dimensioni (non doveva superare i 50 centimetri di lunghezza). Il femore era lungo solo 7 centimetri. \u00c8 conosciuto per uno scheletro parziale che comprende numerose vertebre da varie parti della colonna vertebrale, parte delle zampe anteriori e posteriori, e una pelvi incompleta. Le zampe posteriori erano lunghissime e potenti, mentre quelle anteriori erano molto corte e, come in tutti i parenti stretti di \"Linhenykus\" (gli alvarezsauridi), erano dotate di un artiglio robustissimo sul secondo dito. In \"Linhenykus\" questa caratteristica raggiunge l'estremo, e tutte le altre dita sono scomparse.\nClassificazione.\n\"Linhenykus\" appartiene agli alvarezsauridi, un gruppo di dinosauri teropodi dalle caratteristiche insolite, un tempo considerati uccelli. Gli alvarezsauri possedevano corte zampe anteriori, ognuna delle quali portava un secondo dito notevolmente ingrandito. Un tempo si pensava che gli alvarezsauri possedessero un singolo dito, ma prove pi\u00f9 recenti (Suzuki et al., 2002) hanno determinato che le altre dita erano presenti, anche se ridottissime. \"Linhenykus\" \u00e8 il primo esemplare di alvarezsauro totalmente privo delle altre dita: anche se un terzo metacarpo estremamente ridotto era ancora presente, non erano presenti le falangi del secondo e terzo dito. Nonostante questa notevole specializzazione, un'analisi cladistica ha dimostrato che \"Linhenykus\" non \u00e8 il pi\u00f9 evoluto (derivato) alvarezsauro, ma \u00e8 anzi una forma basale: \"Linhenykus\" possiede un dito meno grande e robusto di altri alvarezsauri. Probabilmente \"Linhenykus\" era un rappresentante basale dei parvicursorini, che comprendono gli alvarezsauri pi\u00f9 evoluti.\nSignificato del nome.\nIl nome \"Linhenykus\" deriva da Linhe, una citt\u00e0 della Mongolia Interna presso la quale sono stati ritrovati i resti fossili, e dalla parola greca \"onyx\" (\"artiglio\"). L'epiteto specifico deriva dalle parole greche \"monos\", \"singolo\", e \"daktylos\", \"dito\", un riferimento al fatto che \"Linhenykus\" \u00e8 il solo dinosauro non aviano ad avere un singolo dito sull'arto anteriore."}
{"id": "3355047", "revid": "22356", "url": "https://it.wikipedia.org/wiki?curid=3355047", "title": "Linhenykus", "text": ""}
{"id": "3355049", "revid": "767487", "url": "https://it.wikipedia.org/wiki?curid=3355049", "title": "Xixianykus zhangi", "text": "Lo xixianico (Xixianykus zhangi) \u00e8 un dinosauro saurischio appartenente agli alvarezsauridi. Visse nel Cretaceo superiore (Coniaciano/Santoniano, circa 90 milioni di anni fa) e i suoi resti fossili sono stati ritrovati in Cina. \nDescrizione.\nQuesto dinosauro \u00e8 noto per uno scheletro incompleto privo di cranio, rinvenuto nella contea di Xixia nella regione di Henan, in Cina. Doveva essere lungo circa mezzo metro ma possedeva zampe posteriori notevolmente allungate in relazione al resto del corpo (lunghezza circa 20 centimetri). Il femore era molto corto rispetto a tibia e metatarso, una caratteristica che indica un animale molto adatto alla corsa. Come tutti i suoi stretti parenti (alvarezsauridi), anche \"Xixianykus\" doveva possedere zampe anteriori corte e dotate di un robustissimo secondo dito. \nClassificazione.\n\"Xixianykus\" \u00e8 stato descritto per la prima volta nel 2010; era un tipico rappresentante degli alvarezsauridi, un gruppo di dinosauri teropodi di piccole dimensioni e dalle caratteristiche insolite. Tra questi, si ritiene che \"Xixianykus\" sia uno dei pi\u00f9 antichi rappresentanti della famiglia dei parvicursorini, che include gli alvarezsauri pi\u00f9 evoluti. "}
{"id": "3355050", "revid": "22356", "url": "https://it.wikipedia.org/wiki?curid=3355050", "title": "Xixianykus", "text": ""}
{"id": "3355057", "revid": "36426", "url": "https://it.wikipedia.org/wiki?curid=3355057", "title": "Sette Santi (Filippo Lippi)", "text": ""}
{"id": "3355060", "revid": "465169", "url": "https://it.wikipedia.org/wiki?curid=3355060", "title": "Liceo Antonio Rosmini", "text": "Il Liceo \"Antonio Rosmini\" (gi\u00e0 \"Imperiale e Regio Ginnasio\", in tedesco \"Kaiserlich und K\u00f6niglich - abbreviazione K. u. K. - Gymnasium\") \u00e8 uno dei primi Istituti scolastici superiori fondati nella citt\u00e0 di Rovereto.\nStoria.\nFondazione.\nIl Liceo Antonio Rosmini \u00e8 un'istituzione scolastica storica della citt\u00e0 di Rovereto.\nIl primo nucleo di questo liceo nacque come Imperial Regio Ginnasio nel 1672 e il suo fondatore fu Ferdinando degli Orefici (1607-1668). Il perch\u00e9 Ferdinando scelse di avviare questo ginnasio non ci \u00e8 ancora chiaro. Due sono le ipotesi: l'una per contribuire allo sviluppo della cultura letteraria tra i suoi concittadini; l'altra per lo zelo religioso (infatti lo studio agevolava la carriera sacerdotale). Quest'ultima sembra essere la pi\u00f9 accreditata.\nPeriodo asburgico.\nFerdinando lasci\u00f2 scritto nel suo testamento, redatto il 9 luglio 1668, che \u201clasciava erede di tutta la sua facolt\u00e0 il consiglio dei Trentatr\u00e9 della citt\u00e0 di Rovereto, perch\u00e9 fossero mantenuti cinque sacerdoti beneficiati con l'incarico di insegnare in cinque classi ginnasiali\u201d. Il documento elencava anche le materie di insegnamento: i Rudimenti, la Grammatica, la Sintassi, l'Umanit\u00e0 e la Retorica. Il direttore o prefetto dell'istituto doveva essere l'arciprete pro tempore della parrocchia di San Marco. I beneficiati erano obbligati ad assistere al coro della parrocchia di San Marco ogni domenica e a celebrare ciascuno due messe in settimana. Tutti i maestri, anche quelli delle classi inferiori, dovevano conoscere il tedesco per volere del governo austriaco. Il patrimonio ginnasiale era amministrato dal Comune attraverso un economo e tre sopraintendenti non retribuiti. Il 3 novembre 1672 vennero aperte le prime due classi (Rudimenti e Grammatica), in un edificio situato a destra della Chiesa di San Marco. Negli anni immediatamente successivi, viste le difficolt\u00e0 economiche, si decise di nominare come insegnanti i sacerdoti in modo da non doverli stipendiare.\nVari regolamenti si susseguirono in seguito alla riforme imperiali. Il periodo Napoleonico fu il pi\u00f9 complesso visto il susseguirsi di diverse forme di governo.\n\u201cIl periodo napoleonico non pot\u00e9 dunque apportare al ginnasio roveretano alcun vantaggio durevole. Tra il fare e il disfare nemmeno le migliori iniziative giungevano a consolidarsi\u201d\nProprio in questo periodo Antonio Rosmini inizi\u00f2 i suoi studi nella scuola primaria inferiore; egli lo ricord\u00f2 anche nel suo diario, quando scrisse che entr\u00f2 \"nella prima scuola latina del ginnasio patrio\". Il primo anno il suo rendimento scolastico fu minimo tanto che venne bocciato, ma negli anni successivi si dimostr\u00f2 uno studente eccellente con ottimi risultati in tutte le materie.\nNei periodi successivi il ginnasio continu\u00f2 a crescere e si applicarono nuove riforme regolarmente, ma complessivamente dal 1815 (Restaurazione) al 1915 non furono di grande portata.\nIl liceo dopo la prima guerra mondiale.\nNel 1915 \u201cper ragioni sanitarie\u201d, come fu affermato da un telegramma che annunciava la guerra imminente, il ginnasio venne chiuso. Alcuni degli studenti pi\u00f9 grandi parteciparono al conflitto. Solo nella primavera del 1919 si riusc\u00ec a riaprire la scuola sotto la guida del preside del liceo-ginnasio di Fano, Alberto Alberti, che si dimostr\u00f2 da subito un uomo di grande cultura, disponibile con insegnanti e alunni.\nNegli anni 1923, quando ancora si chiamava liceo \u201cVittorio Emanuele III\u201d aveva sede nel Palazzo dell'Istruzione in corso Bettini, oggi sede dell'universit\u00e0 di Trento. Durande la seconda guerra mondiale rimase aperto il pomeriggio in alcuni locali messi a disposizione dalle Dame Inglesi, perch\u00e9 la sede originale era stata requisita dalle truppe tedesche.\nSolo nel 1944 il liceo prese il nome di \u201cAntonio Rosmini\u201d, in onore dell'ex studente.\nIl liceo dalla seconda met\u00e0 del XX secolo.\nNel 1961 venne introdotta la prima classe del liceo scientifico e nel 1985 inizi\u00f2 la sperimentazione del liceo linguistico.\nAlla met\u00e0 degli anni ottanta del novecento il liceo fu trasferito nella sede in corso Bettini, ex Convitto municipale maschile."}
{"id": "3355063", "revid": "767487", "url": "https://it.wikipedia.org/wiki?curid=3355063", "title": "Shop-One", "text": "Shop-One \u00e8 uno spot televisivo d'animazione del 2000, diretto da Yoshiyuki Momose e realizzato per sponsorizzare \"Shop-One\", un grande magazzino per la vendita online, sulla scia del pi\u00f9 celebre E-bay. Lo spot \u00e8 prodotto dallo Studio Ghibli."}
{"id": "3355073", "revid": "6923", "url": "https://it.wikipedia.org/wiki?curid=3355073", "title": "Intercos", "text": "Intercos S.p.A. \u00e8 una azienda italiana che opera nel settore della cosmetica, producendo prodotti di make up (polveri, creme ecc.) conto terzi. \u00c8 considerata leader del mercato a livello mondiale.\nStoria.\nLa societ\u00e0 viene fondata nel 1972 da Dario Ferrari come \"Intercos B.B.C. S.r.l.\", dando il via alla produzione di cosmetici per conto di terzi, conoscendo la sua fase di sviluppo negli anni ottanta e anni novanta, entrando anche nella gestione dei processi dalla catena di distribuzione dei prodotti. Nel 1991 d\u00e0 vita ad Interfila S.r.l., joint venture con Fabbrica Italiana Lapis ed Affini per la produzione di matite cosmetiche. Nel 2003 il fondo Equinox entra nella societ\u00e0 con l'acquisizione del 40% del capitale sociale. Nel 2007 tale partecipazione sar\u00e0 ceduta ad Euraleo. Nel 2014 subentra il Fondo Catterton.\nProdotti.\nRossetti, ombretti, mascara, fondotinta, ciprie, matite per occhi e per labbra. Seicento milioni di pezzi prodotti ogni anno destinati a Stati Uniti (53% delle vendite) e Francia (19%) - Dati 2005 ed un fatturato di 208 milioni di euro nel 2006."}
{"id": "3355074", "revid": "709565", "url": "https://it.wikipedia.org/wiki?curid=3355074", "title": "Magnus (Cronache dei vampiri)", "text": "Magnus \u00e8 un personaggio immaginario della saga delle \"Cronache dei vampiri\" di Anne Rice. Appare per la prima volta in \"Scelti dalle tenebre\". Magnus \u00e8 il vampiro responsabile della trasformazione in vampiro di Lestat de Lioncourt, il protagonista delle Cronache. Magnus viene descritto con occhi e capelli bruni.\nVicende di Magnus.\nCome mortale egli era stato un alchimista, gi\u00e0 avanti con gli anni, che fu capace di intrappolare un vampiro e poi di farsi trasformare a sua volta in un nuovo vampiro, con l'idea di guadagnare l'immortalit\u00e0. Quando Magnus cattur\u00f2 Lestat alla fine del '700 e lo trasform\u00f2, aveva vissuto almeno pi\u00f9 di trecento anni come vampiro, perci\u00f2 donandogli il suo sangue antico, gli trasmise gi\u00e0 una notevole quantit\u00e0 di potere vampiresco. Inoltre in quel momento Magnus era ormai esausto della vita vampiresca e sull'orlo della follia, che spesso attanaglia i vampiri pi\u00f9 vecchi.\nMagnus per\u00f2, prima di farla finita, nella sua lucida follia, era ben determinato a trovarsi un degno erede, biondo, prestante e dagli occhi azzurri, perci\u00f2 aveva selezionato con cura il possibile candidato; infatti Lestat trov\u00f2 ammonticchiati, in una stanza dentro la torre dove era stato tenuto e poi trasformato in vampiro, moltissimi cadaveri di altri giovani uomini, con le sue stesse caratteristiche fisiche, ma che Magnus non aveva ritenuti degni. Inoltre Magnus aveva accumulato in quella stessa torre, un grande tesoro in oro e gioielli, formato lentamente durante i secoli, con tutte le propriet\u00e0 rubate alle sue vittime.\nDopo la trasformazione di Lestat, Magnus si gett\u00f2 sopra una pira funebre, da lui stessa approntata, richiedendo poi di disperdere le sue ceneri; Magnus cos\u00ec si uccise senza lasciare a Lestat altre istruzioni sulla sua nuova natura vempiresca."}
{"id": "3355076", "revid": "113116636", "url": "https://it.wikipedia.org/wiki?curid=3355076", "title": "Ferdinand Karsch", "text": "Consegu\u00ec il dottorato all'Universit\u00e0 Federico Guglielmo di Berlino con una tesi sul veleno delle vespe. Divenuto curatore del Museum f\u00fcr Naturkunde di Berlino l'anno dopo, vi rimase fino al 1921.\nNel ventennio 1873-1893 ha pubblicato una vasta opera sui ragni della Vestfalia e ha esaminato ragni che i colleghi gli inviavano da varie localit\u00e0 del mondo originando, nella loro descrizione tassonomica, dissidi e controversie soprattutto con l'aracnologo Pickard-Cambridge.\nDa ricordare, inoltre, due suoi studi antropologici sulla sessualit\u00e0 e omosessualit\u00e0 sia nel regno animale, sia nelle trib\u00f9 primitive umane.\nTaxa descritti.\nDi seguito, alcuni dei taxa descritti:"}
{"id": "3355080", "revid": "22356", "url": "https://it.wikipedia.org/wiki?curid=3355080", "title": "Kol", "text": ""}
{"id": "3355081", "revid": "181699", "url": "https://it.wikipedia.org/wiki?curid=3355081", "title": "Omicidio di Claudio Graziosi", "text": "L'omicidio di Claudio Graziosi, un agente di Polizia italiano, appartenente al IV Reparto Celere Napoli, venne commesso a Roma il 22 marzo 1977 da Antonio Lo Muscio, un terrorista dei Nuclei Armati Proletari.\nStoria.\nL'agente di polizia Claudio Graziosi mentre era fuori servizio a bordo di un autobus dell'ATAC a Roma il 22 marzo 1977, riconobbe tra i passeggeri e blocc\u00f2 la nappista Maria Pia Vianale, evasa da poco dal carcere di Pozzuoli, ordinando all'autista dell'autobus di dirigersi verso il pi\u00f9 vicino posto di polizia per l'arresto. Antonio Lo Muscio, appartenente all'organizzazione terroristica dei NAP, lo uccise con una serie di colpi sparati alla schiena e poi i due scapparono.\nA Claudio Graziosi \u00e8 intitolato il largo antistante la questura di Rieti."}
{"id": "3355082", "revid": "767487", "url": "https://it.wikipedia.org/wiki?curid=3355082", "title": "Francesco Ferrero (calciatore)", "text": "Carriera.\nGiocatore.\nDopo aver debuttato il 27 dicembre 1931 in Modena-Casale 4-1, disput\u00f2 tre campionati di serie A con la maglia dei piemontesi totalizzando 46 presenze e segnandovi due gol; al termine della stagione 1933-1934 la squadra redrocette in serie B, dove Ferrero gioc\u00f2 una stagione con 26 presenze e due reti. Paass\u00f2 quindi, insieme al concittadino Ugo Ceresa all'Alessandria con cui gioc\u00f2 10 gare in due campionati di serie A, quindi torn\u00f2 alla squadra della citt\u00e0 natale, intanto retrocessa in serie C, che aiut\u00f2 a vincerne il campionato, disputandovi 28 partite. L'anno successivo vi fu per\u00f2 una nuova retrocessione in serie C, dove gareggi\u00f2 le sue ultime 60 partite ad alto livello segnandovi 5 gol.\nAllenatore.\nNella stagione 1942-1943 ha allenato il Casale."}
{"id": "3355084", "revid": "287204", "url": "https://it.wikipedia.org/wiki?curid=3355084", "title": "Klamelisaurus gobiensis", "text": "Il klamelisauro (Klamelisaurus gobiensis) \u00e8 un dinosauro erbivoro appartenente ai sauropodi. Visse all'inizio del Giurassico superiore (Oxfordiano, circa 162 milioni di anni fa) e i suoi resti sono stati ritrovati in Cina. \nDescrizione.\nQuesto dinosauro \u00e8 noto per uno scheletro completo di un esemplare adulto. L'animale in vita doveva essere lungo circa 17 metri, e come tutti i sauropodi possedeva robuste zampe colonnari e un corpo voluminoso. Le zampe anteriori erano insolitamente slanciate, simili a quelle dei brachiosauridi. I denti erano forti e a forma di spatola, come in \"Camarasaurus\", mentre la colonna vertebrale era dotata di alte spine neurali. Il collo era eccezionalmente lungo, simile a quello di \"Omeisaurus\" e \"Mamenchisaurus\".\nClassificazione.\nKlamelisaurus \u00e8 stato descritto per la prima volta da Zhao nel 1993, ma non ha mai goduto di una classificazione chiara. Si suppone fosse un sauropode dalle caratteristiche intermedie tra le forme pi\u00f9 primitive, come \"Shunosaurus\", e altre forme pi\u00f9 evolute come i sauropodi macronari (tra cui \"Brachiosaurus\", \"Camarasaurus\" e i titanosauri). Alcune caratteristiche sembrano mostrare una sorta di convergenza evolutiva con i brachiosauridi, ed \u00e8 improbabile che \"Klamelisaurus\" fosse una forma direttamente ancestrale a questa famiglia. Altri studiosi ritengono che Klamelisaurus possa essere la forma adulta di \"Bellusaurus\", un altro sauropode vissuto negli stessi luoghi e nello stesso periodo, e noto solo per esemplari giovani."}
{"id": "3355086", "revid": "22356", "url": "https://it.wikipedia.org/wiki?curid=3355086", "title": "Klamelisaurus", "text": ""}
{"id": "3355087", "revid": "6923", "url": "https://it.wikipedia.org/wiki?curid=3355087", "title": "Gradi della polizia locale del Lazio", "text": "Tabella riassuntiva dei gradi della polizia locale del Lazio. I gradi sono rappresentati apposti sulle controspalline della divisa ordinaria invernale. Il colore della divisa \u00e8 il Blu notte (colore). I distintivi di grado sono regolati dalla L.R. 1/2005 e dalla Delibera G.R. del 29 dicembre 2015, n. 766"}
{"id": "3355090", "revid": "628767", "url": "https://it.wikipedia.org/wiki?curid=3355090", "title": "American Iron and Steel Institute", "text": "L'American Iron and Steel Institute (AISI) \u00e8 una associazione di produttori nord americani di acciaio.\n\u00c8 stata sviluppata in risposta alla necessit\u00e0 di una agenzia cooperativa nell'industria del ferro ed acciaio per raccogliere e disseminare informazioni e statistiche, fare ricerche e fornire un forum per la discussione di problemi e portare avanti gli interessi dell'industria.\nI membri di AISI producono oltre il 75% dell'acciaio prodotto in Nord America.\nLe sigle AISI identificano le propriet\u00e0 della specifica lega d'acciaio.\nEsse vanno da 10XX a 98XX \nEcco alcuni esempi:"}
{"id": "3355092", "revid": "767487", "url": "https://it.wikipedia.org/wiki?curid=3355092", "title": "Chris &amp; Carla", "text": "Chris &amp; Carla sono un duo composto da Chris Eckman e Carla Torgerson nato nel 1993 come progetto parallelo del loro gruppo principale i Walkabouts.\nIl duo \u00e8 nato con l'obiettivo di realizzare dischi pi\u00f9 acustici, quasi folk rispetto a quelli pubblicati col gruppo. Durante le registrazioni dei dischi hanno partecipato spesso gli altri membri del gruppo.\nIl primo album \u00e8 del 1993, \"Shelter for an Evening\" \u00e8 una raccolta di brani registrati dal vivo in Germania dove i due artisti alternano cover e brani propri. Il successivo \"Life Full of Holes\", album in studio, vede la presenza tra gli altri di Peter Buck dei R.E.M. e dei Tindersticks. \nDopo un altro live pubblicano \"Swinger 500\" album legato meno alle tradizioni classiche americane e pi\u00f9 vicino al suono dei Walkabouts.\nNel 2007 ritornano con un nuovo album \"Fly High Brave Dreamers\" sempre per la Glitterhouse."}
{"id": "3355093", "revid": "547034", "url": "https://it.wikipedia.org/wiki?curid=3355093", "title": "L'uomo, questo sconosciuto", "text": "L'uomo, questo sconosciuto (titolo originale \"L'homme cet inconnu\"), prima edizione luglio 1935, \u00e8 un saggio filosofico del medico e scienziato francese Alexis Carrel, uscito contemporaneamente negli Stati Uniti e in Europa nel 1936. \u00c8 stato tradotto in pi\u00f9 di venti lingue.\nConcezione carreliana dell'uomo.\nTutta la prima parte del libro \u00e8 dedicata all'analisi ontologica dell'uomo in s\u00e9, a partire dalle tre parole del titolo, in cui \u00e8 quasi incluso un lamento, che suona come un rimprovero al mondo della scienza e della cultura, tutto teso ad aumentare le conoscenze nei pi\u00f9 svariati campi del sapere, ma non in quello dell'uomo in quanto tale. L'incapacit\u00e0 dell'uomo moderno ad organizzare un tipo di societ\u00e0 consona alle esigenze della sua natura era dovuta, secondo Carrel, al fatto che non possiede un'adeguata conoscenza di se stesso.\nNella prefazione l'autore afferma di aver scritto questo libro collocandosi non nella posizione del filosofo, (anche se i temi trattati risultano essere prettamente filosofici) ma dello scienziato, cio\u00e8 di colui che pretende di conoscere unicamente le cose che cadono sotto l'osservazione scientifica, che sa distinguere il noto dal plausibile, pur sapendo di non poter negare l'esistenza dell'ignoto e dell'inconoscibile.\nNel primo capitolo viene subito puntualizzato che, nonostante i grandissimi passi in avanti compiuti dalla scienza, l'ignoranza che l'uomo ha di se stesso rimane grandissima: ci\u00f2 che sfugge in particolare \u00e8 la conoscenza dell'uomo come tutto. Questa mancanza ha permesso che si ritenessero pertinenti a un vivere migliore, ad un progresso di civilt\u00e0, certe modificazioni dell'ambiente e dei nuovi modi di vivere che, di fatto, risultano nocivi all'uomo, inteso da Carrel come un tutto indivisibile, che si manifesta con delle attivit\u00e0 fisico-chimiche, fisiologiche e psicologiche. Tale concetto non si adatta n\u00e9 alla visione materialistico-meccanicistica n\u00e9 a quella spiritualistico-intellettualistica; se infatti egli \u00e8 un tutto indivisibile, ci\u00f2 equivale a dire che l'uomo \u00e8 uomo nella misura in cui il corpo e lo spirito formano insieme una cosa sola, quindi non pu\u00f2 mancare nessuno di questi due elementi. Affermare che questo tutto indivisibile si manifesta con attivit\u00e0 fisico-chimiche, fisiologiche e psicologiche, equivale a dire che nella sua essenza l'uomo si presenta come costituito da un duplice principio: \u00e8 corpo (attivit\u00e0 fisico-chimiche e fisiologiche), ma anche intelligenza, volont\u00e0, libert\u00e0, autocoscienza (attivit\u00e0 psicologiche). Queste ultime da sempre vanno sotto il nome di anima, spirito, coscienza, mente, e poich\u00e9 costituiscono il tratto distintivo dell'uomo rispetto a tutti gli altri esseri, la tendenza a sopravvalutarle rispetto alle altre \u00e8 sempre stata presente negli studiosi, a partire dai grandi pensatori dell'antichit\u00e0 come Socrate e Platone, secondo cui l'uomo \u00e8 la sua anima \u00e8 il corpo la sua prigione. La concezione di Carrel \u00e8 molto pi\u00f9 vicina a quella cristiana, che unisce in un'unica realt\u00e0 la materia e lo spirito come costituenti fondamentali dell'uomo, che definisce con il termine persona.\nIl Bene, il Male e la ricostruzione dell'uomo.\nIl passo successivo consiste nell'individuazione di tre orientamenti fondamentali della vita umana sui quali, secondo Carrel, non ci si pu\u00f2 assolutamente sbagliare:\nLa filosofia medioevale riassumeva queste tre asserzioni con la frase: duplex tendentia est in homine: ad esse et ad melium esse. Dall'osservazione di questo fatto, Carrel ricava le tre leggi della vita, ovvero la conservazione della vita stessa, la propagazione della specie e l'ascesa dello spirito.\nProprio in funzione di questo si trae come immediata conseguenza ci\u00f2 che \u00e8 Bene e ci\u00f2 che \u00e8 Male per l'uomo: il Bene consiste in ci\u00f2 che \u00e8 conforme alle tendenze essenziali della natura, quindi in ci\u00f2 che favorisce i pensieri, gli atti e i sentimenti che hanno come fine la conservazione della vita, la propagazione della specie e l'ascesa spirituale dell'individuo. Male \u00e8 tutto ci\u00f2 che si oppone alla vita, alla sua moltiplicazione e al suo slancio spirituale.\nDopo avere a lungo parlato dell'uomo, delle sue caratteristiche, dei princ\u00ecpi su cui si basa la vita, l'ultima parte del libro si occupa della sua ricostruzione. Prima di tutto \u00e8 necessario per Carrel operare sul piano delle convinzioni: bisogna convincere gli uomini che il loro rinnovamento, nonostante la situazione di degrado, sia possibile tanto a livello individuale quanto di societ\u00e0. Per operare questa risalita occorre un cambiamento dal punto di vista intellettuale, l'economia deve perdere il suo primato non a vantaggio dell'ascetismo e dello spiritualismo ma dell'uomo, che \u00e8 autenticamente se stesso nell'attuazione di entrambe queste sue dimensioni naturali.\nPer cambiare il corrente modo di pensare occorrono per Carrel insegnanti e scuole nuove, soprattutto un nuovo tipo di Universit\u00e0 per la preparazione dei docenti che dovranno insegnare le regole di vita alle generazioni successive e cercare di renderle consapevoli dell'importanza di tale compito.\nPer quanto riguarda i non educabili, gli ammalati inguaribili, i criminali incorreggibili e pericolosissimi, Carrel consiglia l'eugenismo volontario, indicando i mezzi per la prevenzione della delinquenza e offrendo cos\u00ec la possibilit\u00e0 a molti di attaccarlo. La sua severit\u00e0 si accentua nel suggerire il comportamento da attuare nei confronti dei criminali irrecuperabili, colpevoli di gravi delitti. In questi casi egli opta per l'eliminazione, cio\u00e8 per la morte, sia pure in modo indolore. I pesanti attacchi ricevuti (queste pagine vengono considerate da molti un'ombra nella sua vita) lo spingeranno ad evitare di utilizzare il verbo \u201celiminare\u201d negli scritti successivi per sostituirlo con il pi\u00f9 generico \u201cneutralizzare\u201d. In ogni caso non \u00e8 difficile scorgere un'apparente contraddizione con quanto precedentemente affermato riguardo al valore dell'individuo ma anche con i valori della cristianit\u00e0 tanto apprezzati da Carrel. Meno rassicurante:\"La ricostruzione dell'uomo\" (titolo dell'ultimo capitolo del libro), in cui Carrel afferma in realt\u00e0:\nMolti hanno anche scorto in certe riflessioni delle somiglianze con le teorie razziste che andavano affermandosi in quegli stessi anni nella Germania di Hitler, nel libro infatti si dichiara esplicitamente: \nCome la casa editrice Deutsche Verlag di Stoccarda, che nel 1935 otteneva un'entusiasta integrazione di Carrel per la sua traduzione:\nDurante il processo di Norimberga, Karl Brandt citava \"L'uomo, questo sconosciuto\", come una delle fonti d'ispirazione dell'Azione T4."}
{"id": "3355099", "revid": "2110845", "url": "https://it.wikipedia.org/wiki?curid=3355099", "title": "Stanislav Tereba", "text": " La fotografia vincitrice ritrae Miroslav Ctvrtn\u00edcek, portiere dello Sparta Praga sotto la pioggia battente, durante una partita contro la Cerven\u00e1 Hvezda Bratislava.\nInizia a lavorare come fotografo professionista nel 1957 per la rivista cecoslovacca \"Vecerni Praha\", dove rimane per trentaquattro anni come fotoreporter sportivo. Nel corso della sua carriera ha vinto numerosi altri riconoscimenti fra cui il premio per la migliore fotografia giornalistica cecoslovacca ed il premio premio in una mostra delle migliori cento fotografie sportive dell'anno."}
{"id": "3355105", "revid": "86599", "url": "https://it.wikipedia.org/wiki?curid=3355105", "title": "P/1996 R2 Lagerkvist", "text": "P/1996 R2 (Lagerkvist) \u00e8 una cometa periodica appartenente alla famiglia delle comete gioviane. La cometa ha la caratteristica di avere la sua orbita per la maggior parte dentro la fascia degli asteroidi per cui fa parte anche della famiglia di comete quasi-Hilda.\nScoperta nel 1996, nei tre successivi passaggi del 2004, 2011 e 2019 non \u00e8 stata osservata, pertanto si pu\u00f2 considerare attualmente una cometa perduta."}
{"id": "3355113", "revid": "254059", "url": "https://it.wikipedia.org/wiki?curid=3355113", "title": "Revedoli", "text": "Il canale Revedoli \u00e8 un corso d'acqua della provincia di Venezia che scorre unicamente nel comune di Eraclea. Alimentato da una parte delle acque del Livenza, rappresenta un tratto dell'idrovia Litoranea Veneta, un percorso di canali navigabili che collega la laguna Veneta alla laguna di Grado.\nPresenta acque salmastre che risentono fortemente delle maree.\nPercorso.\n\u00c8 il prosieguo del canale Largon il quale assume il nome Revedoli dopo essere entrato in comune di Eraclea. Scorre sostanzialmente da est a ovest parallelamente alla costa veneziana e sfocia nel Piave di fronte a Cortellazzo. Sulla riva destra sorgono la frazione Torre di Fine e la localit\u00e0 Revedoli.\nIl canale \u00e8 legato alle opere della bonifica di Eraclea. A sud del suo corso, in particolare, venne realizzata la bonifica di valle Livenzuola dove in tempi recenti si \u00e8 sviluppata Eracleamare, noto centro balneare.\nInquinamento e utilizzi.\nIl Revedoli ha acque considerate di buona qualit\u00e0 ambientale, utilizzate, grazie ad alcune derivazioni, per l'irrigazione."}
{"id": "3355117", "revid": "76963", "url": "https://it.wikipedia.org/wiki?curid=3355117", "title": "Noble Johnson", "text": "Biografia.\nNato nel Missouri il 18 aprile 1881, Noble Johnson debutt\u00f2 come attore cinematografico nel 1915: nella sua carriera prese parte a 144 pellicole, di cui una settantina mute, fino al 1950 anno, in cui si ritir\u00f2. Di origine afro-americana, interpret\u00f2 sovente parti secondarie e, in molti western, ebbe ruoli di indiano. In \"King Kong\" del 1933, il suo ruolo era quello di un capo indigeno.\nAlto un metro e 88, di corporatura robusta, di bell'aspetto, Noble Johnson aveva tutti i requisiti per diventare un caratterista molto richiesto. All'epoca del muto, ricopr\u00ec una grande quantit\u00e0 di personaggi in moltissimi film, soprattutto serial, western e d'avventura. Gli vennero assegnati molti parti di nero, ma anche di pellerossa o di latino. Andava bene anche per interpretare altri personaggi \"esotici\" o stravaganti, come potevano essere un arabo o il diavolo in \"Dante's Inferno\".\nNoble Johnson era grande amico di Lon Chaney che era stato suo compagno di scuola in Colorado. L'attore, nel 1916, fond\u00f2 un proprio studio per produrre film destinati a un pubblico afro-americano, un cinema ignorato dall'industria cinematografica. La compagnia fu chiamata Lincoln Motion Picture Company e rest\u00f2 in attivit\u00e0 fino al 1921. Completamente \"all black\", la societ\u00e0 di produzione fu la prima a proporre personaggi di neri come persone reali, non usando gli stereotipi razzisti e caricaturali che si vedevano al cinema. Johnson, presidente e star della compagnia, investiva i suoi guadagni nella Lincoln per la produzione di film. Il primo film prodotto fu nel 1916 \"The Realization of a Negro's Ambition\". Per quattro anni, Johnson lavor\u00f2 su due fronti: come attore dell'industria di Hollywood e come presidente della Lincoln. Alla fine, a malincuore, dovette abbandonare l'ambizioso progetto, non riuscendo pi\u00f9 a conciliare le due professioni parallele.\nNegli anni venti, Johnson ricopr\u00ec molti ruoli di caratterista in film di grande successo: apparve ne \"I quattro cavalieri dell'Apocalisse\" con Rodolfo Valentino, nella prima versione de \"I dieci comandamenti\" di Cecil B. DeMille, ne \"Il ladro di Bagdad\" di Raoul Walsh. All'epoca della transizione dal muto al sonoro, fu il cinese Li Po ne \"Il drago rosso\" della serie Fu Manchu, il baleniere Queequeg in \"Moby Dick il mostro bianco\" con John Barrymore nel ruolo del capitano Achab, un Nubiano in \"La mummia\", capolavoro horror del 1932 con Boris Karloff.\nUno dei suoi ultimi film fu un classico di John Ford, \"I cavalieri del Nord Ovest\", dove ricopriva il ruolo del capo indiano Red Shirt.\nMorte.\nNoble Johnson si ritir\u00f2 dagli schermi nel 1950. Mor\u00ec per cause naturali il 9 gennaio 1978 a Yucaipa, in California, all'et\u00e0 di 96 anni. Venne sepolto nel Garden of Peace dell'Eternal Valley Memorial Park di Newhall."}
{"id": "3355129", "revid": "767487", "url": "https://it.wikipedia.org/wiki?curid=3355129", "title": "Gradi della polizia locale della Puglia", "text": "Tabella riassuntiva dei gradi della polizia locale della Puglia. I gradi sono rappresentati apposti sulle controspalline della divisa ordinaria invernale. Il colore della divisa \u00e8 il blu di Prussia. I gradi sono regolati dalla Legge Regionale n. 2 del 24.01.1989 - (B.U.R. n. 21 del 6 febbraio 1989)."}
{"id": "3355152", "revid": "1702319", "url": "https://it.wikipedia.org/wiki?curid=3355152", "title": "Tindersticks", "text": "I Tindersticks sono un gruppo indie pop britannico attivo dal 1992.\nBiografia.\nIl gruppo si \u00e8 formato a Londra nel 1992 per iniziativa del cantante Stuart Staples, del tastierista David Boulter e del violinista Dickon Hinchliffe, tutti facenti parte di un precedente gruppo di Nottingham, gli Asphalt Ribbons. A loro si aggiunsero i londinesi Neil Fraser (chitarra), Mark Colwill (basso) e Al Macaulay (batteria).\nIl gruppo debutta nello stesso anno con l'EP \"Unwired\" per l'etichetta indipendente This Way Up. L'anno seguente vede la luce il debutto sulla lunga distanza, ossia l'album \"Tindersticks\", che viene accolto molto favorevolmente dalla critica per il suo amalgama di pop e di partiture orchestrali lontano dalle mode dell'epoca e per i richiami al songwriting di Leonard Cohen e Bryan Ferry. L'album \u00e8 considerato tra i vertici del genere indie pop.\nNel 1995 viene pubblicato il secondo capitolo della loro discografia: \"Tindersticks II\", album che vede la presenza di Terry Edwards dei Gallon Drunk e di Carla Torgerson dei Walkabouts. Tuttavia in questo disco il gruppo non riesce ad essere originale come all'esordio.\nNel 1996 realizzano la colonna sonora del film francese \"N\u00e9nette e Boni\" di Claire Denis.\nNel 1997 il terzo album \"Curtains\" vira verso un pop meno sperimentale. Nel 1999 \u00e8 la volta di \"Simple Pleasure\", disco che denota anche influenze soul e jazz. Fa seguito \"Can Our Love...\", uscito nel maggio 2001 per la Beggars Banquet. Sempre nel 2001 viene prodotta un'altra colonna sonora, quella per il film \"Cannibal Love - Mangiata viva\" di Claire Denis.\nNel giugno 2003 esce il sesto album in studio (l'ottavo considerando le due colonne sonore): \"Waiting for the Moon\", un disco prodotto con una formazione nuova dopo l'addio di alcuni componenti del gruppo. Nel 2005 Stuart Staples decide di cominciare a esibirsi e a produrre musica anche da solista.\n\"The Hungry Saw\", uscito nell'aprile 2008 e prodotto da Stuart Staples, \u00e8 il risultato della ricomposizione di alcuni membri originali del gruppo.\nNel gennaio 2010 in Europa per la 4AD e nel febbraio seguente negli Stati Uniti per la Constellation Records esce \"Falling Down a Mountain\". Il disco, registrato tra la Francia e il Belgio, vede la partecipazione di Mary Margaret O'Hara in un brano e ottiene un buon successo in Grecia.\nDopo l'uscita di una compilation nel 2011, nel febbraio 2012 viene pubblicato \"The Something Rain\", in Regno Unito etichettato dalla Lucky Dog Recordings e nel resto d'Europa dalla City Slang.\nDopo la colonna sonora \"Les salauds\" (2013), nell'ottobre 2013 viene pubblicato \"Across Six Leap Years\" (Lucky Dog/City Slang). Questo disco, registrato presso gli Abbey Road Studios di Londra, consiste di dieci brani gi\u00e0 editi riproposti in nuove versioni. Il titolo si riferisce al fatto che vi sono stati sei anni bisestili dal 1992 al 2012, ossia nel periodo in cui sono stati scritti i brani che compongono l'album.\nNel gennaio 2016 esce \"The Waiting Room\".\nNel 2019 esce il loro dodicesimo album \"No Treasure But Hope\"."}
{"id": "3355155", "revid": "121028230", "url": "https://it.wikipedia.org/wiki?curid=3355155", "title": "Antonio di Saliba", "text": "Biografia.\nNato intorno al 1466, era figlio di Giovanni Resaliba o di Saliba, intagliatore d'origini maltesi (Regno di Sicilia) nipote di Antonello da Messina. Porta lo stesso nome dell'illustre zio che fu convertito in Antonio da mercanti d'arte durante il periodo trascorso in Veneto per non generare confusione sull'attribuzione delle opere.\nFu apprendista, insieme al fratello Pietro, nella bottega del grande artista messinese, retta dal figlio Iacobello dopo la morte di Antonello. La sua formazione fu improntata, dunque, sulle opere del grande artista.\n\u00c8 stato ipotizzato un lungo periodo di lavoro nel Veneto, sulle orme di Antonello, e forse accompagnando il cugino Jacobello, giustificando cos\u00ec gli influssi belliniani presenti nelle sue opere frequentando le scuole di Giovanni Bellini e Cima da Conegliano. Probabile anche un periodo di permanenza nell'Italia centrale, vista la presenza di influssi melozziani.\nDal 1497 \u00e8 nuovamente documentato a Messina dove documenti ed opere firmate ne attestano la successiva attivit\u00e0 per un quarantennio. \nNella sua produzione piuttosto discontinua, soprattutto nell'ultimo periodo per la presenza di aiuti, sono presenti alcuni polittici eseguiti con la collaborazione, per le carpenterie lignee, del padre intagliatore, probabilmente gi\u00e0 collaboratore di Antonello da Messina.\nMor\u00ec intorno al 1535.\nOpere.\nProvincia di Catania.\nMuseo civico al Castello Ursino:\nProvincia di Messina.\nMessina.\nMuseo regionale: \nMilazzo.\nDuomo di Santo Stefano:\nGalleria d'immagini.\nPannelli di \"Polittico\" di Antonio di Saliba custoditi nel Museo civico al Castello Ursino"}
{"id": "3355160", "revid": "125873468", "url": "https://it.wikipedia.org/wiki?curid=3355160", "title": "The Amazing Spider-Man (film)", "text": "The Amazing Spider-Man \u00e8 un film di supereroi del 2012 diretto da Marc Webb, basato sul personaggio Marvel Comics \"Spider-Man\" e che condivide il titolo dell'omonima serie di fumetti, la pi\u00f9 longeva sul personaggio. \u00c8 interpretato da Andrew Garfield, Emma Stone, Rhys Ifans, Denis Leary, Campbell Scott, Irrfan Khan, Martin Sheen e Sally Field. Il film \u00e8 una riedizione della saga cinematografica slegato dalla precedente trilogia diretta da Sam Raimi. Inizialmente la Columbia Pictures, casa di produzione della pellicola, aveva in programma di realizzare \"Spider-Man 4\", quarto capitolo da aggiungere alla trilogia originale, ma a causa di divergenze creative si decise per un completo riavvio della saga, basato sulla sceneggiatura di James Vanderbilt.\nIl film si concentra sulla ricerca di Peter Parker riguardo a delle risposte sulla scomparsa dei propri genitori e sull'inizio della sua carriera da supereroe come Spider-Man. Inizialmente braccato dalla polizia di New York capitanata da George Stacy, padre della sua amica Gwen, Peter \u00e8 costretto a confrontarsi, contemporaneamente, anche con il dottor Curt Connors, trasformatosi nel mostruoso Lizard, il cui scopo \u00e8 quello di rendere tutti gli esseri umani simili a lucertole e dare inizio a una specie pi\u00f9 forte ed evoluta.\nIl \"reboot\" ha ricevuto un'accoglienza per lo pi\u00f9 positiva, con i critici che hanno elogiato la performance di Andrew Garfield, lo stile visivo, la colonna sonora di James Horner, la regia e la rivisitazione realistica del personaggio titolare, ma hanno criticato il numero di trame sottosviluppate, notando numerose scene tagliate. Il film \u00e8 stato un successo al botteghino, incassando $ 758 milioni in tutto il mondo, diventando il settimo film con il maggior incasso del 2012.\nIl film \u00e8 stato distribuito in versione bidimensionale e stereoscopica. Nel 2014 \u00e8 uscito il sequel intitolato \"The Amazing Spider-Man 2 - Il potere di Electro\".\nDopo l'uscita di \"\" (2021), il film entra a fare parte di un universo parallelo del Marvel Cinematic Universe.\nTrama.\nIl piccolo Peter Parker scopre che lo studio di suo padre \u00e8 stato svaligiato. Richard e Mary Parker, i genitori di Peter raccolgono documenti nascosti, portano Peter a casa degli zii paterni, Ben e May Parker, e poi misteriosamente se ne vanno. Rimasto orfano a causa di un misterioso incidente aereo che uccide i suoi genitori, Peter cresce a casa degli zii.\nAnni dopo \u00e8 un diciassettenne con una forte passione per la scienza, la fotografia e la tecnologia, e frequenta la Midtown Science High School. Le sue giornate non sono sempre limpide: \u00e8 preso di mira dal bullo Flash Thompson e l'assenza di veri amici ha formato in lui quella vena di cinismo e sarcasmo che caratterizzeranno la sua eroica controparte. Fra gli studenti della scuola spicca Gwen Stacy, figlia del capo della polizia George Stacy, la quale nutre un amore per la scienza paragonabile al ragazzo e mostra un certo interesse verso di lui fin da quando ha modo di conoscerlo.\nUn giorno, fra i vecchi oggetti in cantina, Peter ritrova una valigetta appartenuta a suo padre (che contiene l'equazione per una formula segreta), e finalmente comincia a far luce sulla scomparsa dei suoi genitori. Le ricerche lo conducono alla Oscorp, dove lavora il brillante dottor Curt Connors, ex collega di suo padre privo del braccio destro, mirante allo studio della genetica e degli incroci fra specie per aiutare gli amputati. E proprio l\u00ec, dopo essersi allontanato, viene morso da un ragno geneticamente modificato, acquisendone i poteri. Qualche giorno dopo incontra di nuovo il dottor Connors, chiedendo informazioni su suo padre e sulla loro ricerca riguardo alla genetica; Peter, deciso ad aiutarlo, gli d\u00e0 l'equazione di suo padre (finora tenuta segreta), che pare sia in grado di rendere completa e sicura la genetica.\nDopo aver umiliato Flash Thompson (vendicandosi di lui) e dimenticato un appuntamento con zia May, Peter riceve una ramanzina dallo zio Ben per la sua immaturit\u00e0 e la sua irresponsabilit\u00e0. Il ragazzo per rabbia, esce di casa e spinge cos\u00ec lo zio, intento a riappacificarsi col nipote dopo il litigio, a uscire per cercarlo.\nDopo l'omicidio dello zio, assassinato da un ladro che lui stesso non aveva fermato, Peter, sentendosi responsabile per la morte dello zio, decide di sfruttare i suoi poteri per cercare il ladro. Per evitare di essere riconosciuto sia dai criminali che dalla polizia, si crea una tuta in spandex e costruisce due bracciali lancia-ragnatele con il biocavo della Oscorp facendosi presto conoscere per le strade di Manhattan come Spider-Man. Intanto Peter comincia ad avere una certa intesa con Gwen, tanto che le rivela la sua identit\u00e0 segreta dopo un'iniziale titubanza e i due iniziano a frequentarsi.\nSpinto da un Norman Osborn (fondatore e proprietario della Oscorp) morente, il dottor Connors decide di testare su di s\u00e9 il siero finalmente completato, trasformandosi in Lizard, una enorme, orrenda, pericolosa e folle lucertola dotata di forza sovrumana e capace di guarire rapidamente. Il giorno seguente, Peter, di visita ai laboratori della OSCORP, scopre che Connors \u00e8 Lizard, dopo aver trovato il topo a cui hanno testato la formula trasformato in un essere squamoso e lo denuncia al Capitano Stacy, che inizialmente non gli crede, per poi dargli ascolto. Intanto Connors torna nel suo laboratorio nelle fognature. Peter lo segue e lo combatte di nuovo, riuscendo a sfuggirgli, con per\u00f2 gravi ferite sul torace. Lizard trova la sua fotocamera con su scritto: \"PROPRIETA' DI PETER PARKER\", e capisce cos\u00ec l'identit\u00e0 del supereroe e allora decide di attaccare la scuola in cui studia dove combattono di nuovo. Peter lo segue nelle fogne e scopre il suo piano: utilizzare il siero sull'intera citt\u00e0 e trasformare tutti in lucertole, dando vita a una specie pi\u00f9 evoluta, forte e intelligente. Per compiere questo suo piano, Lizard connette il dispositivo di diffusione Ganali alla torre Oscorp, luogo in cui Peter aveva mandato Gwen per poter creare un antidoto in grado di riportare alla normalit\u00e0 il dottore.\nGwen crea l'antidoto e fa evacuare la Oscorp, ma Peter, braccato dalla polizia, viene smascherato dal Capitano George Stacy. Quest'ultimo, per\u00f2, comprende il senso di giustizia del ragazzo e lo lascia proseguire verso la Oscorp. Peter affronta Lizard, che per\u00f2 si rivela troppo forte e sembra avere la meglio, ma il Capitano Stacy interviene in aiuto di Peter, riesce a contrastare per un po' il mostro e consegna al ragazzo l'antidoto preparato da Gwen. Alla fine Stacy viene ferito mortalmente da Lizard, ma Spider-Man riesce a diffondere l'antidoto appena in tempo, salvando la citt\u00e0 e facendo tornare normale Connors.\nPrima di morire, il capitano fa promettere a Peter di non coinvolgere pi\u00f9 la figlia nella sua doppia vita. Connors viene arrestato e Peter \u00e8 inizialmente costretto a lasciare la ragazza, ma non riuscendo a mantenere la promessa fatta al Capitano Stacy, decide di continuare a frequentarla.\nIn una scena a met\u00e0 dei titoli di coda, Connors, in una cella di prigione, parla con un uomo nell'ombra (un misterioso Dirigente della Oscorp) che chiede se Peter conosce la verit\u00e0 su suo padre. Connors gli risponde di no e gli intima di lasciare in pace il ragazzo, prima che l'uomo scompaia.\nProduzione.\nSviluppo.\nNel 2007 entr\u00f2 in pre-produzione \"Spider-Man 4\", nuovo seguito alla trilogia originale. Il regista Sam Raimi e gli attori Tobey Maguire e Kirsten Dunst sarebbero dovuti tornare. Columbia Pictures ingaggia James Vanderbilt per scrivere la sceneggiatura del film. Lo sceneggiatore verr\u00e0 messo sotto contratto anche per scrivere un ulteriore \"nuovo episodio\". Successivamente, la Columbia Pictures ingaggi\u00f2 David Lindsay-Abaire e Gary Ross per rettificare la sceneggiatura. Sempre nel 2007 Raimi spieg\u00f2 di volere, come villain del film, Lizard. Il produttore Grant Curtis e l'attore Dylan Baker (che nella trilogia interpretava il \"Dr. Curt Connors\", alter ego del villain) furono entusiasti dell'idea. Nel 2010 John Malkovich entr\u00f2 in trattative per interpretare L'Avvoltoio nel film, mentre Anne Hathaway venne contattata per il ruolo di Felicia Hardy. A differenza del fumetto, Felicia non si sarebbe sdoppiata nella criminale \"Gatta Nera\", bens\u00ec in una villain ideata appositamente per il film, la \"Donna Avvoltoio\".\nNel 2010 la Columbia Pictures annunci\u00f2 la cancellazione del quarto capitolo in favore di un reboot della saga girato in 3D. Marc Webb venne ingaggiato come regista mentre James Vanderbilt venne assunto per scrivere la sceneggiatura. Successivamente Alvin Sargent venne assunto per rettificarla. Il film avrebbe seguito le vicende di \u00abun Peter Parker diciannovenne al liceo che se la dovr\u00e0 vedere con numerosi problemi: vivere una vita da outsider, superare la morte dello zio Ben, fare i conti con i suoi ormoni \"impazziti\" e, soprattutto, ritrovarsi a essere un supereroe\u00bb.\nCast.\nPersonaggi tagliati.\nDal montaggio definitivo della pellicola sono stati tagliati completamente due personaggi: Billy Connors e Martha Connors, il figlio e la moglie di Curt Connors, interpretati rispettivamente da Miles Elliott e Annie Parisse.\nDesign.\nWebb sent\u00ec di dover reinventare completamente l'aspetto di Spider-Man rispetto alla precedente trilogia di Sam Raimi. La fisicit\u00e0 del personaggio, a detta di Webb, \u00e8 molto pi\u00f9 vicina a quella apparsa in \"Ultimate Spider-Man\" piuttosto che al fumetto classico. Proprio come nel fumetto originale, Webb decise di inserire nel suo film gli storici \"spararagnatele\"; nei film di Raimi, invece, gli spara ragnatele erano sostituiti con delle ragnatele organiche che fuoriuscivano direttamente dai polsi del protagonista, senza l'ausilio di nessun tipo di strumento. \nPer gli spararagnatele, i designers si ispirarono agli spessi polsini in pelle di moda negli anni sessanta e settanta, che proteggevano il quadrante dell'orologio.\nAnche il costume del protagonista, rispetto ai precedenti adattamenti, sub\u00ec vari cambiamenti in base alle caratteristiche di Andrew Garfield, ovvero \"agile e atletico, ma meno muscoloso\". La costumista Kym Barrett studi\u00f2 i materiali leggeri e stretch usati dagli atleti delle Olimpiadi invernali e dai ciclisti, per realizzare un costume di Spider-Man che permettesse tutte le acrobazie che il personaggio compie volteggiando su Manhattan. Inoltre, per realizzare il costume, Barratt si \u00e8 ispirata a cosa succederebbe se la tela di un ragno venisse sospinta dal vento e si avvolgesse attorno al corpo. Le lenti del costume di Spider-Man vennero realizzate da una compagnia che produce lenti per occhiali da sole per militari e per la NASA. Queste lenti vennero rivestite in modo da ridurre il riflesso e avere un colore blu con il riflesso di un esagono dorato stampato sopra. Il dipartimento costumi aveva a disposizione 100 paia di lenti da usare con il costume di Spider-Man, con sfumature diverse per la notte e per il giorno. Inoltre Barrett ebbe l'idea di munire il costume di un paio di suole ritagliate da delle scarpe da corsa della Asics per dare all'Uomo Ragno un aspetto ancora pi\u00f9 dettagliato dal punto di vista atletico.\nNel film, il personaggio di Lizard venne raffigurato leggermente diverso da quello apparso dei fumetti. Webb sapeva che Lizard, nel corso delle sue varie apparizioni nei fumetti di Spider-Man, aveva avuto diverse incarnazioni e quindi fece molta attenzione su quale trasporre nel suo adattamento: \u00abNei fumetti ci sono diverse incarnazioni di Lizard, c'\u00e8 quella di Todd McFarlane, quella con il muso, ma ero interessato nel trovare qualcosa che potesse comunicare le emozioni umane. Volevo che avesse una faccia, dei sentimenti [...]. Poi ci sono gli elementi fisici, volevo farlo molto potente, volevo renderlo pi\u00f9 forte dell'Uomo-Ragno, quella era la parte importante\u00bb.\nA creare il personaggio, la produzione assunse Jerome Chen, supervisore degli effetti speciali nominato all'Oscar per \"Stuart Little\". Chen rivel\u00f2 che il Lizard progettato per il film venne creato con un'altezza pari a 3 metri e che l'aspetto del personaggio fu ideato dallo stesso regista Marc Webb. Quest'ultimo voleva che la pelle del Lizard avesse pieghe sciolte, come un drago di Komodo, ma allo stesso tempo voleva che il personaggio fosse molto muscoloso. Le movenze facciali del personaggio, infine, sono quelle del suo interprete, Rhys Ifans, che ha interpretato Lizard attraverso la tecnologia CGI. Naturalmente questo ha comportato una stretta collaborazione con l'attore e i supervisori degli effetti speciali.\nLe sequenze riguardanti le trasformazioni di Connors da una forma all'altra e l'eliminazione del braccio mancante nel personaggio sono state realizzate dalla Pixomondo.\nRiprese.\nLe riprese sono iniziate il 6 gennaio 2011 a Los Angeles, il film \u00e8 la prima produzione hollywoodiana girata interamente in RED Epic Camera ed \u00e8 ripreso in 3D con una risoluzione di 5K. Le riprese sono durate 90 giorni, incluse due settimane a New York, sebbene il grosso delle riprese si sia svolto a Los Angeles, nell'Henry Fonda Theater di Hollywood, nella palestra della St. John Bosco High School, nella chiesa presbiteriana di Immanuel in Mid-Wilshire e in varie localit\u00e0 di Sud Pasadena, San Pedro e Woodland Hills.\nDistribuzione e Anteprima.\nIl primo trailer del film \u00e8 stato diffuso il 20 luglio 2011. La versione italiana del teaser trailer \u00e8 invece stata pubblicata il 15 settembre 2011.\nIl 7 febbraio viene diffuso un nuovo trailer, all'interno del quale \u00e8 visibile l'indirizzo di un sito web di marketing virale, \"MarkoftheSpider-Man.com\". Assieme al sito \u00e8 stato aperto anche un account twitter che, attivatosi, ha postato le coordinate geografiche corrispondenti a sei librerie di fumetti di altrettante citt\u00e0 statunitensi. Il primo fan precipitatosi nei rispettivi negozi ha ricevuto uno zainetto appartenente a Peter Parker contenente diversi oggetti: proprio su un ritaglio di giornale presente all'interno \u00e8 stato fornito, in maniera criptata, il codice visivo per sbloccare il sito originale, permettendo cos\u00ec ai fan di accedere alle fasi successive della campagna virale. Il 15 maggio 2012 la Sony ha pubblicato un'anteprima di oltre 4 minuti nella quale, oltre alle scene presenti nei trailer precedenti, appaiono anche alcune sequenze inedite.\nIl film \u00e8 stato distribuito in tutto il mondo nei giorni compresi tra il 3 e il 6 luglio 2012 ad eccezione del Giappone, che ha ospitato l'anteprima il 30 giugno, e dell'Ucraina, dove \u00e8 uscito il 12 luglio. Negli Stati Uniti \u00e8 uscito il 3 luglio 2012, in Italia \u00e8 stato distribuito nelle sale il 4 luglio 2012. . L'anteprima del film \u00e8 stata presentata a Roma il 22 giugno dello stesso anno, nella quale \u00e8 stato presente l'intero cast del film.\nAccoglienza.\nIncassi.\nAlla sua uscita, il film \u00e8 stato oggetto di numerose critiche, sia negative che positive, e, attualmente, di un buon incasso ai botteghini internazionali anche se tuttavia non riusc\u00ec neanche a raggiungere il successo del precedente film del 2002.\nAl di fuori del Nord America durante la sua uscita nelle sale, \"The Amazing Spider-Man\" ha incassato 51,1 milioni di dollari, aprendo al primo posto in molti paesi asiatici. Ad esempio, in India ha guadagnato circa 6,0 milioni di dollari, registrando il migliore weekend d'esordio del paese per un film di Hollywood. In Nord America il film ha guadagnato una cifra stimata di 7,5 milioni durante la sua proiezione di mezzanotte in circa localit\u00e0, tra cui 1,2 milioni in circa 300 cinema IMAX. Attualmente si trova al di sotto del 50\u00ba posto nella lista dei maggior incassi internazionali di sempre con un incasso mondiale di 757\u00a0930\u00a0663 $, decisamente inferiore a quello della saga originale.\nCritica.\nIl film ha ricevuto recensioni positive da parte della critica cinematografica. Il sito \"Rotten Tomatoes\" ha riportato che il 73% delle 220 recensioni professionali ha dato un giudizio positivo sul film, con una media di voto di 6,7 su 10. In \"Metacritic\" il film ha avuto un punteggio di 66 su 100 in base a 42 recensioni. Jordan Mintzer di \"The Hollywood Reporter\" giudic\u00f2 il film un soddisfacente remake dello Spider-Man di Raimi anche se in molti non lo giudicarono alla sua altezza n\u00e9 necessario, ma solo una trovata per fare soldi. Mintzer, inoltre, lod\u00f2 l'interpretazione del regista Marc Webb e di come quest'ultimo sia riuscito a rendere il protagonista sia pi\u00f9 comico che tenebroso. A molti critici piacque e trovarono interessante l'interpretazione di Andrew Garfield, molto diversa da quella di Maguire, e degli altri protagonisti, ma rimasero abbastanza delusi dal personaggio di Lizard, la cui trasposizione venne definita molto fiacca e con una storia molto simile se non uguale a quella del Dottor Octopus di \"Spider-Man 2.\" La critica, poi, si divise anche sul risultato generale del film: c'\u00e8 chi lo defin\u00ec come un buon film su Spider-Man, mentre altri lo giudicarono un \"reboot\" non ai livelli di quello realizzato da Christopher Nolan per la saga di Batman (\"Batman Begins\") e giudicandolo inutile e non necessario; infatti la maggior parte dei fan giudicarono migliore il precedente film del 2002 diretto da Sam Raimi e rimasero molto turbati dalle differenze caratteriali del giovane Peter Parker.\nDifferenze tra film e fumetto.\nIl film, dalla prospettiva della trama, mescola la storia dell'Universo Classico ad alcuni scenari e caratteristiche dell'Universo Ultimate:\nRapporto con la serie \"Ultimate\".\nNel film ci sono varie similitudini con la serie \"Ultimate Spider-Man\" proprio come voleva il regista Marc Webb. Molti personaggi del film si ispirano alle loro controparti dei fumetti Ultimate, ma altri, come ad esempio Gwen Stacy, sono rimasti fedeli alle loro controparti classiche.\nSequel.\nUn sequel del film, intitolato \"The Amazing Spider-Man 2 - Il potere di Electro\", arriva nelle sale il 24 aprile 2014. La regia \u00e8 di nuovo affidata a Marc Webb. Confermata la presenza di Andrew Garfield ed Emma Stone, rispettivamente Peter Parker/Spider-Man e Gwen Stacy, ai quali si aggiungeranno Jamie Foxx (Max Dillon/Electro), Chris Cooper (Norman Osborn), Dane DeHaan (Harry Osborn), Paul Giamatti (Rhino) e Colm Feore nel ruolo di Donald Menken.\nEra anche prevista l'uscita di un terzo capitolo della saga per il 10 giugno 2016, e anche di un quarto per il 4 maggio 2018 ma dato che gli incassi del sequel sono stati minori di quelli aspettati, la Sony ha deciso di cancellare il progetto e tornare nuovamente nelle sale con un altro reboot tutto nuovo. Nel luglio 2015 hanno reso noti i nomi degli attori di alcuni personaggi nonch\u00e9 del nuovo regista: alla regia ci sar\u00e0 Jon Watts, nel ruolo del nuovo Spider-Man il giovanissimo\u00a0Tom Holland e Marisa Tomei sar\u00e0 la nuova zia May. \"\" \u00e8 uscito il 6 luglio 2017 nelle sale italiane e il 7 luglio 2017 in quelle statunitensi."}
{"id": "3355164", "revid": "729019", "url": "https://it.wikipedia.org/wiki?curid=3355164", "title": "Westfield Sportscars", "text": "La Westfield Sportscars \u00e8 un'azienda automobilistica inglese che produce diversi modelli roadster biposto sportive, tali vetture sono disponibili anche in kit di montaggio. Il loro prodotto di punta \u00e8 un'autovettura ispirata alla Lotus Seven.\nStoria.\nQuando la Caterham Cars compr\u00f2 i diritti per la produzione della Seven alla Lotus, Chris Smith mise in piedi una compagnia rivale e cominci\u00f2 a produrre kit di montaggio simili. Questo port\u00f2 a un contenzioso tra le due case che venne risolto fuori dai tribunali con un cambio da parte di Westfield di alcuni particolari costruttivi dei suoi prodotti; questi rimasero pressoch\u00e9 invariati se non per alcuni dettagli: Westfield prefer\u00ec impiegare fibra di vetro per la realizzazione delle carene, come da tradizione classica Lotus, a differenza di Caterham che continu\u00f2 con l'utilizzo invece dell'alluminio.\nLa Westfield fu anche pioniera nel campo delle innovazioni tecniche sperimentando sospensioni indipendenti al posteriore e un telaio pi\u00f9 largo.\nStando ai dati comunicati alla rivista Total Kit Car, Westfield produce circa 450 telai ogni anno.\nNel dicembre 2006, Westfield \u00e8 diventata parte di Potenza Sports Cars.\nLe vetture.\nXTR4.\nLa XTR4 \u00e8 uno sport-prototipo presentato nel 2005 per sostituire la precedente XTR2; prodotto nello stabilimento di Kingswinford West Midlands monta un propulsore Audi 1.8 DOHC Turbo che eroga 195 CV. Tale motore permette alla vettura di passare da 0 a 100\u00a0km/h in 3,2 secondi, con una velocit\u00e0 massima stimata di 160 mph.\nRispetto alla XTR2, la XTR4 ha un abitacolo pi\u00f9 ampio e presenta delle variazioni per quanto riguarda la parte posteriore della vettura, dotata un nuovo alettone posteriore, di un nuovo cofano motore e di un nuovo roll bar. Il cambio \u00e8 sequenziale a 6 marce.\nMonta freni a disco su tutte le ruote, e le sospensioni sono indipendenti con ammortizzatori regolabili..\nMegabusa.\nLa Westfield Megabusa \u00e8 una kit car barchetta derivata dalla Lotus Seven. Il propulsore da 1299\u00a0cm\u00b3 \u00e8 di tipo motociclistico ed \u00e8 derivato dalla Suzuki Hayabusa. Esso viene gestito da un cambio sequenziale a sei rapporti. Numerose componenti della carrozzeria, come il parabrezza o gli sportelli, sono stati eliminati per migliorare l'aerodinamica ed abbassare il peso complessivo del mezzo. Con questa configurazione la vettura \u00e8 in grado di accelerare da 0 a 100\u00a0km/h in 3,2 secondi."}
{"id": "3355165", "revid": "767487", "url": "https://it.wikipedia.org/wiki?curid=3355165", "title": "Louise Huff", "text": "Biografia.\nParente del presidente degli Stati Uniti James Knox Polk (1795 \u2013 1849), cominci\u00f2 la sua carriera di attrice all'et\u00e0 di 15 anni, lavorando in teatro. Il suo debutto cinematografico fu nel 1913 con \"In the Bishop's Carriage\", un film di Edwin S. Porter. Nel 1917, ebbe il ruolo di ingenua a fianco di Jack Pickford in \"Seventeen\". Anche sua sorella Justina Huff divent\u00f2 una star per la compagnia Lubin Manufacturing Company.\nIl suo ultimo film lo gir\u00f2 nel 1922, quando fu diretta da Henry King in \"The Seventh Day\". In tutto, gir\u00f2 57 film.\nVita privata.\nDopo aver divorziato dall'attore e regista Edgar Jones con cui aveva fatto coppia in numerosi film, si spos\u00f2 con Edwin A. Stillman, un industriale di macchine idrauliche. Negli ultimi anni, visse a New York dove mor\u00ec nel 1973, a 78 anni."}
{"id": "3355166", "revid": "287204", "url": "https://it.wikipedia.org/wiki?curid=3355166", "title": "ATP Challenger Series 2004", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari."}
{"id": "3355170", "revid": "526238", "url": "https://it.wikipedia.org/wiki?curid=3355170", "title": "Lagh\u00e9e", "text": ""}
{"id": "3355171", "revid": "110157", "url": "https://it.wikipedia.org/wiki?curid=3355171", "title": "Coppa Italia 2010-2011 (pallavolo femminile)", "text": "La Coppa Italia di pallavolo femminile 2010-2011 \u00e8 stata la 33\u00aa edizione della coppa nazionale d'Italia e si \u00e8 svolta dal 23 ottobre 2010 al 17 aprile 2011. Alla competizione hanno partecipato 12 squadre e la vittoria finale \u00e8 andata per la seconda volta consecutiva al Gruppo Sportivo Oratorio Pallavolo Femminile Villa Cortese.\nRegolamento.\nPrima dell'avvio del campionato la Lega Pallavolo Serie A femminile ha organizzato una serie di tornei raccolti con il nome di \"Round Robin League 2010/11\", mettendo in palio due posti ai quarti di finale di Coppa Italia. I tornei sono stati organizzati con la formula della Final Four, con semifinali e finali a scontro diretto. Per ogni torneo, alla prima classificata, sono stati assegnati 5 punti, 3 punti alla seconda, 2 alla terza e 1 alla quarta. Le prime due squadre che hanno ottenuto pi\u00f9 punti al termine della Round Robin League hanno avuto accesso diretto a quarti di Coppa Italia.\nSquadre partecipanti.\nHanno preso parte alla manifestazione, oltre alle due squadre determinate dai tornei precampionato, le prime sei squadre classificate al termine del girone d'andata del campionato di Serie A1 2010-11 (ovviamente escludendo quelle gi\u00e0 qualificate), ovvero:\nTorneo.\nRisultati.\nRound Robin League.\nTorneo Citt\u00e0 del Nobile.\nCampo di gioco: Palazzetto dello Sport di Chianciano Terme.\nMemorial Matteo Ragni.\nCampo di gioco: PalaPanini, Modena.\nTorneo Piero e Franco Rebecchi.\nCampo di gioco: PalaFranzanti, Piacenza\nMemorial Carneroli/Zattoni.\nCampo di gioco: PalaMondolce, Urbino\nTorneo Penisola del Sinis.\nCampo di gioco: Palasport di Cabras.\nMemorial Celestino Poma.\nCampo di gioco: PalaRavizza, Pavia."}
{"id": "3355172", "revid": "599013", "url": "https://it.wikipedia.org/wiki?curid=3355172", "title": "Marvin Martin", "text": "Caratteristiche tecniche.\nDi ruolo trequartista, dispone di buona visione di gioco.\nCarriera.\nClub.\nSochaux.\nDebutta nel , societ\u00e0 del 14\u00ba arrondissement di Parigi, il suo quartiere. Nel 2006 passa al .\nNel 2002, all'et\u00e0 di 15 anni, entra a far parte delle giovanili del Sochaux. Nel 2008 sigla, con la medesima societ\u00e0, il suo primo contratto da professionista. Esordisce al Velodrome il 30 agosto 2008 nel match in trasferta contro l'Olympique Marsiglia\nNel 2010-2011 \u00e8 il miglior assistman della Ligue 1 con 17 passaggi sfociati in gol ai compagni(record dall'istituzione dell'apposita classifica). L'annata, caratterizzata inoltre da 4 gol messi a segno nella massima serie francese, attira le attenzioni del c.t. transalpino Laurent Blanc.\nLilla.\nStagione 2012/2013.\nIl 20 giugno 2012 firma un accordo quinquennale con il Lilla. L'esordio con la nuova squadra arriva l'11 agosto 2012 nella trasferta vinta 2-1 sul campo del Saint-Etienne. Il 21 agosto esordisce per la prima volta in un campionato europeo, in Champions League sul campo del Copenaghen nella sconfitta per 1-0. Il 9 marzo 2013 regala due assist nella vittoria in trasferta per 3-1 sul campo del Valenciennes.\nStagione 2013/2014.\nInizia la stagione 2013/2014 con un assist nella vittoria per 1-0 in casa contro il Lorient, regalando la palla del vantaggio al giovanissimo classe '95 Divock Origi. Nel corso del campionato serve altri due assist nelle partite Sochaux- (0-2) e -Ajaccio (3-0). Proprio in occasione di quest'ultima partita esce al 42' per un infortunio al menisco che lo terra fuori dai giochi per un mese e mezzo. Torna a giocare il 3 dicembre 2013 in occasione della partita contro il Marsiglia vinta 1-0. A causa degli infortuni non riesce a totalizzare pi\u00f9 di 22 presenze in tutto a fine stagione non riuscendo a segnare alcun gol.\nStagione 2014/2015.\nLa stagione 2014/2015 inizia subito male per lui perch\u00e9 \u00e8 costretto a saltare la prima partita di campionato a causa di un infortunio al ginocchio rimediato durante la preparazione estiva. La prima presenza nella nuova stagione arriva il 15 agosto in occasione della seconda giornata di Ligue 1 sul campo del Caen nella partita vinta per 0-1.\nStade de Reims.\nL'11 agosto 2017, non essendo Martin nei piani del nuovo allenatore Marcelo Bielsa, viene svincolato dal Lilla. Il 14 agosto, il giocatore sigla un contratto valido fino al 2020 con lo Stade de Reims. Esordisce con la squadra francese il 26 agosto, nel match contro il Lorient, esordendo anche per la prima volta in Ligue 2.\nFC Chambly Oise.\nScaduto il contratto con lo nell'estate 2019, a settembre decide di ripartire dallo , squadra che attualmente milita in Ligue 2, per la sua pessima condizione fisica riesce a raccogliere una decina di presenze in due stagioni.\nHyeres.\nOrmai tormentato da vari problemi fisici Martin firma per lo , squadra militante nel National, terza divisione francese appena promossa\nNazionale.\nEsordisce con la nazionale francese in un match amichevole contro l'Ucraina il 6 giugno 2011 (subentrando al settantaseiesimo minuti al posto di Yohan Cabaye) realizzando il secondo ed il quarto gol nel 4 a 1 finale. Fornisce inoltre l'assist per il 3-1 francese al compagno Younes Kaboul. Cos\u00ec facendo, diventa il decimo giocatore nella storia della nazionale francese a segnare almeno un gol alla prima presenza in campo.\nStatistiche.\nPresenze e reti nei club.\n\"Statistiche aggiornate al 22 aprile 2018\""}
{"id": "3355173", "revid": "729019", "url": "https://it.wikipedia.org/wiki?curid=3355173", "title": "Annachiara Valle", "text": "Esperta di terrorismo, ha lavorato per \"Avvenire\" e per la Rai. Attualmente scrive su \"Famiglia Cristiana\", interviene sul blog collettivo Vinonuovo.it e dirige la rivista \"Madre\"."}
{"id": "3355177", "revid": "287204", "url": "https://it.wikipedia.org/wiki?curid=3355177", "title": "9220 Yoshidayama", "text": "9220 Yoshidayama \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,4056428\u00a0UA e da un'eccentricit\u00e0 di 0,1365549, inclinata di 5,34086\u00b0 rispetto all'eclittica.\nL'asteroide \u00e8 dedicato all'omonima collina nel distretto di Sakio della citt\u00e0 giapponese di Kyoto."}
{"id": "3355189", "revid": "287204", "url": "https://it.wikipedia.org/wiki?curid=3355189", "title": "Mint Blancmanche", "text": " \u00e8 un personaggio immaginario della serie di manga, anime e videogiochi \"Galaxy Angel\". Come per tutti gli altri personaggi della serie, il nome Mint Blancmanche \u00e8 un riferimento ad uno specifico cibo, in questo caso al piatto italiano biancomangiare. Il suo Emblem Frame \u00e8 il Trick Master.\nIl personaggio.\nNell'anime.\nRagazza intelligente dai capelli azzurri che ama indossare cosplay e costumi particolari, bench\u00e9 fa in modo da non essere mai vista mentre li indossa (a meno che non sia legato al lavoro). la sua famiglia \u00e8 particolarmente facoltosa, ed anche se a volte Mint appare un po' snob, in realt\u00e0 \u00e8 soltanto dovuto alla sua particolare educazione e riservatezza. Mint ha per\u00f2 anche un lato oscuro nel suo carattere, dato che pu\u00f2 essere talmente egoista da lasciare le sue compagne morire, pur di non essere messa in imbarazzo ed ha una particolare predilezione nel fare scherzi a Ranpha. Mint \u00e8 inoltre in grado di leggere la mente e le emozioni in alcune particolari situazioni. \u00c8 dotata di un paio di orecchie pelose da coniglio bianco, che si alzano o abbassano a seconda del suo stato d'animo. Le orecchie inoltre le permettone di volare o dilibrarsi in aria.\nNei videogiochi.\nEssendo dotata di abilit\u00e0 telepatiche, Mint \u00e8 in grado di leggere i pensieri degli altri, anche se a volte non vorrebbe. Infatti questo ha reso Mint poco desiderosa di stare in compagnia di altre persone al di fuori delle sue amiche. Come nell'anime, Mint proviene dalla nobile famiglia Blancmanche, cos\u00ec potente da essere in grado di mantenere un tenore di vita altissimo, nonostante la guerra e la grave crisi nell'impero Transbaal. Mint ha l'hobby di indossare cosplay e costumi particolari, ma non ama essere vista da nessuno. Suo malgrado sar\u00e0 vista proprio da Takuto mentre indossa un abito da criceto.\nNel manga.\nMembro delle Angel Troupe dotata di poteri telepatici, proprio per tale motivo Mint \u00e8 diventata poco fiduciosa nei confronti del prossimo, e soprattutto nei confronti di Takuto. Adora indossare cosplay, il te ed i dolci. In un passaggio del manga, Mint parte in una missione in solitario alla ricerca del falso Takuto che vagava intorno alla nave. Tuttavia, quando la ragazzo lo trova ne viene sopraffatta, ma grazie al vero Takuto riesce a cavarsela. Da quel punto in avanti non soltanto Mint inizier\u00e0 a fidarsi del ragazzo, ma finir\u00e0 per avere una cotta nei suoi confronti.\nDoppiatori.\nIn \"Galaxy Express\", Milfeulle Sakuraba \u00e8 doppiata in giapponese da Miyuki Sawashiro, in inglese da Nicole Bouma, in spagnolo da Lidia Abautt, in tagalog da Rowena Benavides mentre in portoghese da Samira Fernandes."}
{"id": "3355233", "revid": "23671", "url": "https://it.wikipedia.org/wiki?curid=3355233", "title": "Kabatotto", "text": ""}
{"id": "3355234", "revid": "1632387", "url": "https://it.wikipedia.org/wiki?curid=3355234", "title": "The Infection", "text": "The Infection \u00e8 il quinto album della band statunitense Chimaira, pubblicato nell'aprile del 2009."}
{"id": "3355301", "revid": "324090", "url": "https://it.wikipedia.org/wiki?curid=3355301", "title": "Barcarolata", "text": "La Barcarolata \u00e8 una manifestazione organizzata dal comune di Sestri Levante con l'appoggio della L.N.I locale, ogni ultima Domenica di Luglio presso la Baia del Silenzio. Consiste in una sfilata nel mare dove i partecipanti gareggiano a bordo delle proprie imbarcazioni addobbate in stile carnevalesco.\nUna giuria di prestigio giudica le imbarcazioni, che sfilano a partire dalle ore 21,30, per premiare la pi\u00f9 bella ed originale.\nStoria.\nLa manifestazione fu ideata dal cav. Giovanni Magnelli dell\u2019Azienda di Soggiorno negli anni Sessanta.\nCollegamenti esterni.\nhttps://www.sestri-levante.net/la-barcarolata/"}
{"id": "3355326", "revid": "767487", "url": "https://it.wikipedia.org/wiki?curid=3355326", "title": "Charles d'Helfer", "text": "Biografia.\nDella sua vita si sa pochissimo: fu canonico e maestro del coro della cattedrale di Soissons. Compose musica sacra, la sua composizione pi\u00f9 nota \u00e8 la Messa di Requiem che fu eseguita dopo la morte dell'autore per i funerali di Michel-Richard Delalande e per i funerali di Luigi XV di Francia, il che prova che Charles d'Helfer era considerato una sorta di classico nel XVIII secolo."}
{"id": "3355348", "revid": "253269", "url": "https://it.wikipedia.org/wiki?curid=3355348", "title": "Bryan Forbes", "text": "Biografia.\nForbes studi\u00f2 da attore presso la Royal Academy of Dramatic Arts ma non riusc\u00ec a completare i suoi studi. Dopo il servizio militare, assolto fra il 1945 ed il 1948, interpret\u00f2 numerosi ruoli secondari in produzioni cinematografiche e teatrali britanniche, bench\u00e9 fu costretto a cambiare il proprio nome dalla British Equity per evitare confusione con l'attore adolescente John Clark. In quel periodo inizi\u00f2 anche a scrivere per il grande schermo, ricevendo il suo primo credit in \"\" (1955). Un'altra nota sceneggiatura scritta da Forbes in quel periodo fu \"Un colpo da otto\" (1960), in cui ebbe anche una parte da attore.\nNel 1959 form\u00f2 una compagnia di produzione cinematografica assieme al suo collaboratore Richard Attenborough, la Beaver Films, con la quale produsse su sua sceneggiatura \nil film \"La tortura del silenzio\" (1960), in cui Attenborough recitava la parte del protagonista. Nel 1961 debutt\u00f2 come regista in \"Whistle Down the Wind\", ancora prodotto da Attenborough. Nel 1964 Forbes scrisse e diresse \"Ventimila sterline per Amanda\", per il quale nel 1965 fu premiato con l'Edgar Award da parte del Mystery Writers of America, nella categoria \"miglior sceneggiatura di un film straniero\". Nello stesso anno scrisse il terzo adattamento cinematografico del romanzo di William Somerset Maugham \"Schiavo d'amore\". Nel 1965 and\u00f2 a Hollywood per realizzare \"Qualcuno da odiare\".\nPer \"La tortura del silenzio\" nel 1961 fu candidato all'Oscar alla migliore sceneggiatura originale e per \"La scarpetta e la rosa\", film di cui fu regista nel 1977, fu candidato al Golden Globe per il miglior film straniero \nNel 1969 fu indicato come capo della produzione e amministratore delegato dello studio cinematografico Associated British (EMI), ma per lui l'esperienza non fu positiva e rassegn\u00f2 le proprie dimissioni nel 1971, anche se fu comunque parzialmente responsabile della produzione di \"Quella fantastica pazza ferrovia\" (1970). Dopo questa esperienza rallent\u00f2 la propria attivit\u00e0, ci\u00f2 nonostante ottenne un buon successo come regista di \"La luna arrabbiata\" (1971) e \"La fabbrica delle mogli\" (1975). \"La scarpetta e la rosa\" (1976), \"Una corsa sul prato\" (1978) e \"A faccia nuda\" (1984) si rivelarono invece degli insuccessi. In anni pi\u00f9 recenti, scrisse la sceneggiatura del film \"Chaplin\" (1992) di Attenborough.\nNel 1951 spos\u00f2 in prime nozze Constance Smith, da cui divorzio' nel 1955, e nello stesso anno spos\u00f2 la sua seconda moglie, l'attrice Nanette Newman. La coppie ebbe due figlie: Emma Forbes e Sarah Standing (1959), quest'ultima moglie dell'attore John Standing. \nNel 2004 Bryan Forbes fu nominato membro dell'Ordine dell'Impero Britannico."}
{"id": "3355380", "revid": "38565309", "url": "https://it.wikipedia.org/wiki?curid=3355380", "title": "Beata Anna Maria Adorni", "text": ""}
{"id": "3355387", "revid": "38565345", "url": "https://it.wikipedia.org/wiki?curid=3355387", "title": "Beata Eugenia Smet", "text": ""}
{"id": "3355391", "revid": "287204", "url": "https://it.wikipedia.org/wiki?curid=3355391", "title": "DiaSorin", "text": "DiaSorin S.p.A. \u00e8 una multinazionale italiana di biotecnologie che produce e commercializza kit di reagenti diagnostici in vitro utilizzati nell'immunodiagnostica e nella diagnostica molecolare. Dal 2021 \u00e8 attiva a livello internazionale anche nel settore Life Science. \u00c8 a capo di un gruppo composto da 45 societ\u00e0 e 4 succursali estere e produce i propri test in 10 siti produttivi dislocati in Europa e Stati Uniti.\nLa societ\u00e0, fondata nel 1968, \u00e8 quotata dal luglio 2007 presso la Borsa Italiana dove \u00e8 presente nell'indice FTSE MIB.\nIl gruppo \u00e8 principalmente operativo nello sviluppo, produzione e commercializzazione di test per la diagnosi utilizzati dal mondo medico per approfondire i valori dei pazienti, comprenderne lo stato di salute o monitorare la progressione di patologie.\nLe tecnologie su cui si basano i test prodotti da Diasorin sono due: l'immunodiagnostica e la diagnostica molecolare. Queste due tecnologie funzionano su piattaforme automatizzate che vengono sviluppate direttamente dall'azienda insieme ad altre aziende partner.\nStoria.\nLe origini.\nLe origini della societ\u00e0 risalgono al 1968, quando in provincia di Vercelli su iniziativa della Fiat e di Montecatini, venne fondata la \"Sorin Biomedica\" da parte della \"Societ\u00e0 Ricerche Impianti Nucleari - Sorin\", che grazie ai tecnici italiani, formatisi negli Stati Uniti, si specializza nello sviluppo delle apparecchiature biomedicali dedicate al \"business\" della diagnostica in vitro.\nNel 1997 American Standard International acquisisce il business di medicina diagnostica di Sorin Biomedica e ImmunoNuclear Corporation (Incstar, Inc.), societ\u00e0 di diagnostica basata a Stillwater, in Minnesota, creando il Medical System Group of American Standard a cui viene poi aggiunta Sienna Biotech, Inc. La societ\u00e0, nel frattempo, viene ridenominata Diasorin. L\u2019origine del nome mantiene l\u2019acronimo di Sorin, \u201cSociet\u00e0 ricerche impianti nucleari\u201d, l\u2019azienda costituita negli anni Sessanta, e Dia che sta per Diagnostica. Nel 2000, attraverso un'operazione di management buyout guidata dagli italiani Carlo Rosa (laurea in chimica, esperienza negli USA e direttore strategie e marketing della societ\u00e0), effettuata con altri tre dirigenti e supportata da Gustavo Denegri (un imprenditore che, dopo aver fondato una societ\u00e0 nella componentistica auto, ha diretto la Piaggio sino al 1994 per poi dare vita a Iniziativa Piemonte), DiaSorin esce dal Gruppo American Standard International.\nAcquisizioni ed evoluzione strategica.\nUn anno dopo il management buyout, avviene la prima acquisizione: Diasorin acquisisce BYK-Sangtec insieme ai diritti per la piattaforma \"Liaison\", basata sulla tecnologia della chemiluminescenza (CLIA). Contestualmente prende l'avvio anche il processo di conversione dei test dalla tecnologia ELISA (test non interamente automatizzati) alla pi\u00f9 moderna CLIA (test automatizzati). In seguito apre filiali in Cina, Messico e Israele, nel 2008 acquisisce Biotrin, leader mondiale per il test Parvovirus, e da Eiken Chemical la licenza e l'uso della tecnologia \"LAMP\" da Eiken Chemical, entrando cos\u00ec ufficialmente nel \"business\" molecolare.\nNel 2010 rileva Murex e la linea di prodotti ELISA di Abbott Laboratories, nel 2011 acquisisce NorDiag, specializzata nell'estrusione di acidi nucleici, e nel 2012 apre una filiale in India. Nel 2014 sono approvati in Cina i test per le epatiti e retrovirus, mentre negli Stati Uniti \u00e8 prolungato l'accordo con Laboratory Corporation e sono introdotti anche i primi test per le diagnosi delle leucemie.\nNel 2015 sigla l'accordo di distribuzione commerciale con Beckman Coulter per le epatiti e l'HIV in Cina, esteso nell'anno successivo agli USA. Nel 2016 rileva per 300 milioni negli Stati Uniti (dove \u00e8 gi\u00e0 presente con un impianto produttivo a Stillwater, nel Minnesota) da Quest Diagnostic il ramo d'azienda di immunodiagnostica e diagnostica molecolare di Focus Diagnostics con un centro ricerche e un impianto a Cypress, in California: qui viene trasferita una parte (il settore dei test molecolari) delle attivit\u00e0 del centro ricerche chiuso in Irlanda (un centinaio di dipendenti) mentre l'altra parte (le attivit\u00e0 nell'immunodiagnostica) \u00e8 trasferita a Saluggia. Nel settembre 2017 la societ\u00e0 rileva da Siemens Healthineers per 47,5 milioni il portafoglio di test Elisa per una ventina di malattie infettive; si accorda inoltre, nello stesso anno, per una partnership con Qiagen per offrire una soluzione automatizzata per la diagnosi della tubercolosi attraverso il test QuantiFERON-TB Gold Plus disponibile sugli analizzatori LIAISON. Nel 2018 l'azienda di Saluggia sigla una partnership con Meridian per la distribuzione del test Helicobacter pylori in USA e Gran Bretagna e lo sviluppo di nuovi test del pannello gastro-intestinale. Nello stesso anno le azioni DiaSorin entrano nell\u2019indice FTSE MIB. Nel 2019 si assiste al lancio commerciale di LIAISON\u00ae XS e viene approvazione il Test della Tubercolosi Latente in Europa e negli Stati Uniti.\nNel 2020 DiaSorin firma un accordo di licenza esclusiva con Ttp per l\u2019automazione di test diagnostici molecolari su una piattaforma Point-of-Care. A settembre 2020 DiaSorin e MeMed avviano una partnership strategica per lo sviluppo e la commercializzazione di una soluzione diagnostica basata sulla risposta immunitaria dei pazienti per distinguere le infezioni di origine batterica e virale. A gennaio 2021 DiaSorin lancia con marchio CE il test LIAISON SARS-CoV-2 TrimericS IgG, in grado di rilevare l'intero spettro della risposta immunitaria naturale al virus SARS-CoV-2. A febbraio 2021 Diasorin riceve l'approvazione alla commercializzazione dei test Liaison Lyme IgM e Liaison Lyme IgG da parte dell'Fda statunitense. I due nuovi test si aggiungono all'esistente test quantitativo automatizzato Liaison Lyme Total Antibody Plus per l'identificazione degli anticorpi IgG ed IgM specifici contro la Borrelia burgdorferi. I test Liaison Lyme IgM e Liaison Lyme IgG utilizzano la tecnologia della chemiluminescenza (Clia) per l'identificazione di anticorpi specifici, rispettivamente, IgM ed IgG contro il batterio che provoca la malattia di Lyme. L'utilizzo combinato dei test offre un'elevata affidabilit\u00e0 dei risultati e consente ai laboratori di eseguire un primo step di screening diagnostico per la malattia di Lyme, come raccomandato dal Cdc, utilizzando algoritmi a due livelli standard. Ad aprile 2021 DiaSorin ha lanciato la piattaforma di immunodiagnostica Point-of-Care LIAISON IQ, sviluppata in partnership con Lumos Diagnostics e il primo test sierologico per l\u2019identificazione degli anticorpi contro il SARS-CoV-2. Nello stesso mese, in partnership con QIAGEN, DiaSorin ha lanciato nei mercati che accettano la marcatura CE il test LIAISON LymeDetect per la diagnosi precoce della Borreliosi di Lyme, basato sulla tecnologia quantiFERON. A maggio 2021 DiaSorin ha lanciato un test molecolare per l\u2019identificazione rapida delle mutazioni associate alle varianti del SARS-CoV-2 e un ulteriore test disponibile sulla piattaforma LIAISON IQ, per l\u2019identificazione dell\u2019antigene del SARS-CoV-2. Il 14 luglio 2021 DiaSorin annuncia il completamento dell'acquisizione di Luminex Corporation.\nTecnologie.\nIl team di ricerca di circa 200 persone \u00e8 dedicato allo sviluppo di soluzioni per i test di specialit\u00e0 per il supporto a medici e responsabili di laboratorio nell\u2019elaborazione delle diagnosi di malattie anche di nicchia. Le tecnologie sviluppate sono aperte all\u2019interconnessione con piattaforme di altri operatori diagnostici.\nI kit di analisi.\nI test DiaSorin sono in grado di rilevare nel campione prelevato dal paziente la presenza di uno specifico elemento, come virus, ormoni ecc., anche in minime quantit\u00e0. \nI kit di analisi di DiaSorin sono destinati ai seguenti settori dell\u2019immunodiagnostica di specialit\u00e0:\n\u2022 Malattie infettive\n\u2022 Infezioni gastrointestinali\n\u2022 Metabolismo osseo e minerale\n\u2022 Endocrinologia\n\u2022 Ipertensione\n\u2022 Oncologia\n\u2022 Onco-ematologia\n\u2022 Autoimmunit\u00e0\nLe piattaforme di immunodiagnostica.\nLIAISON XL.\nIl LIAISON XL permette di analizzare i test diagnostici di specialit\u00e0 ad alta automazione offerti da DiaSorin, sia in modalit\u00e0 \"stand alone\" sia utilizzando sistemi di \"Laboratory Automation Systems\" prodotti da altre aziende.\nLIAISON XS.\nL\u2019analizzatore LIAISON XS, attualmente disponibile per i paesi europei, \u00e8 progettato per i laboratori di analisi con necessit\u00e0 di \"throughput\" medio-basso che possono usufruire di questa nuova piattaforma per specifiche necessit\u00e0 legate ai test di specialit\u00e0.\nLa piattaforma di diagnostica molecolare.\nLIAISON MDx\nStrumento di diagnostica molecolare che pu\u00f2 essere utilizzato sia in associazione con il consumabile \u201cDirect Amplification Disc (DAD)\u201d per risultati veloci \u201con demand\u201d e ottenibili in laboratori anche a bassa specializzazione, cos\u00ec come in contesti di urgenza per l\u2019identificazione, ad esempio, di pazienti da isolare all\u2019interno del contesto ospedaliero; sia in associazione con il consumabile \u201cUniversal Disc (UD)\u201d per ottenere risultati di routine, di screening o ad alto throughput.\nPresenza geografica.\nNel 2020 DiaSorin realizza i ricavi (881,3 milioni di euro) in Europa e Africa per il 44,4%, negli Stati Uniti e Canada per il 40,5%, in Asia e Oceania per il 11,4%, in America Latina per il 3,6%. Le vendite riguardano per il 54,3% i test CLIA (test interamente automatizzati relativi a malattie infettive, epatiti e retrovirus, infezioni gastrointestinali, marcatori cardiaci, test del metabolismo osseo ed endocrinologici), per il 7,4% i test ELISA (parzialmente automatizzati), per il 29,4% i test di diagnostica molecolare, per l'8,9% le apparecchiature diagnostiche.\nGli stabilimenti produttivi si trovano a Saluggia e Gerenzano in Italia, Dietzenbach in Germania, Stillwater e Cypress negli USA, Dartford nel Regno Unito.\n\u00c8 stato chiuso il centro di ricerche di Dublino in Irlanda, trasferito in parte in California e in parte a Saluggia.\nLa commercializzazione dei prodotti del Gruppo nei mercati europei, statunitense, messicano, brasiliano, cinese, australiano e israeliano viene gestita principalmente dalle societ\u00e0 commerciali appartenenti al Gruppo DiaSorin. Nei Paesi in cui il Gruppo non ha una presenza diretta, viene utilizzata una rete internazionale composta da oltre 200 distributori indipendenti.\nAttivit\u00e0 di Corporate Social Responsibility.\nDiaSorin supporta lo sviluppo della comunit\u00e0 locale principale in cui opera, il Piemonte, attraverso una serie di progetti gestiti a livello Corporate. Tali progetti si inseriscono nell\u2019ambito della pi\u00f9 ampia gestione dei progetti di Corporate Social Responsibility (CSR) sviluppati a livello centrale secondo tre obiettivi: favorire la passione per la scienza; incoraggiare il talento delle persone; creare un impatto positivo (es. sull\u2019ambiente, sulla salute e sul benessere delle persone, ecc.).\nIn questo contesto, nel 2015 DiaSorin ha avviato il Progetto Pinocchio, dedicato a migliorare le condizioni di degenza dei bambini negli ospedali pediatrici. Sono stati distribuiti dei tablet per permettere loro di continuare la propria istruzione e sono stati realizzati degli interventi migliorativi all\u2019interno dell\u2019ospedale Regina Margherita di Torino e Gaslini di Genova.\nDiasorin promuove attivit\u00e0 di CSR per il sostegno di iniziative a livello locale in diversi paesi. In Italia sono stati definiti quattro progetti di sostegno della comunit\u00e0 locale di Saluggia e del vercellese, con l\u2019acquisto di dispositivi per favorire l\u2019istruzione nelle scuole e il supporto agli anziani e ai portatori di handicap. Ha collaborato con l\u2019associazione Libera di Don Ciotti per la lotta alle mafie e finanziato la campagna di prevenzione oncologica a favore della L.I.L.T. (Lega Italiana per la Lotta contro i Tumori). Negli Stati Uniti sono stati promossi progetti di educazione scientifica presso le scuole superiori locali. In Cina vengono erogate borse di studio agli studenti pi\u00f9 meritevoli e vengono promosse campagne di sensibilizzazione sull\u2019importanza della diagnosi presso la popolazione anziana. Attivit\u00e0 simili vengono intraprese e portate avanti anche in Israele e in Benelux.\nDal 2016 in Italia DiaSorin promuove il concorso Mad For Science dedicato agli studenti dei licei scientifici. Gli studenti possono partecipare per far vincere alla propria scuola dei fondi per l\u2019implementazione e manutenzione di un laboratorio scientifico. \nCollaborazioni.\nDiaSorin nel tempo ha stretto delle partnership per sviluppare linee di business congiunte. Tra queste le partnership con Qiagen, per lo sviluppo di una soluzione automatizzata per la diagnosi della tubercolosi latente e per la diagnosi precoce della malattia di Lyme (Borreliosi di Lyme) e con Beckman Coulter, per la registrazione nel mercato statunitense dei test automatizzati per l\u2019analisi delle epatiti e retrovirus.\nDati finanziari.\nLa societ\u00e0 \u00e8 quotata in Borsa Italiana dal 2007 e oggi nell'indice FTSE MIB.\nAzionariato.\nDati aggiornati al 27 aprile 2021."}
{"id": "3355392", "revid": "38565416", "url": "https://it.wikipedia.org/wiki?curid=3355392", "title": "Beato Pio IX", "text": ""}
{"id": "3355393", "revid": "1305772", "url": "https://it.wikipedia.org/wiki?curid=3355393", "title": "Gant", "text": ""}
{"id": "3355394", "revid": "39884", "url": "https://it.wikipedia.org/wiki?curid=3355394", "title": "Diasorin", "text": ""}
{"id": "3355400", "revid": "122520874", "url": "https://it.wikipedia.org/wiki?curid=3355400", "title": "Joseph Sargent", "text": "Biografia.\nNato nel New Jersey da genitori italiani, ha diretto molti film per la televisione. Spos\u00f2 Carolyn Nelson nel 1970.\nCome regista pi\u00f9 volte \u00e8 stato candidato al Golden Globe per la miglior mini-serie o film per la televisione: nel 1991 con \"Caroline?\", nel 1993 con \"Rose White\" nel 1998 con \"Miss Evers' Boys\", nel 2001 con \"The Arturo Sandoval Story\", nel 2005 con \"Medici per la vita\" e nel 2006 con \"Franklin D. Roosevelt. Un uomo, un presidente\" (Warm Springs).\nMuore il 22 dicembre 2014 all'et\u00e0 di 89 anni nella sua casa a Malib\u00f9, dopo aver riscontrato vari problemi al cuore."}
{"id": "3355404", "revid": "1305772", "url": "https://it.wikipedia.org/wiki?curid=3355404", "title": "Gemma de Gresti", "text": "Biografia.\nGemma nasce a Borghetto d'Avio, all'epoca territorio dell'Impero austro-ungarico, nella Tenuta San Leonardo, sesta di sei fratelli, in una famiglia agiata: il padre Oddone era un nobile trentino, conosciuto per gli ideali patriottici e filo italiani. Per molti anni diplomatico in Russia, Oddone aveva conosciuto e sposato Emilia de Asart, figlia del conte Carlo de Asart di Odessa, anch'egli diplomatico.\nPur trascorrendo molto tempo nella tenuta a Borghetto d'Avio, la famiglia de Gresti era residente nel Regno d'Italia, e Gemma frequent\u00f2 la scuola a Firenze, mentre i suoi soggiornavano a Pisa. Presso l'Istituto della Quiete, apprese le buone maniere, le belle arti, la musica e le lingue straniere. La famiglia si fermava a volte anche a Milano, citt\u00e0 gi\u00e0 nota ed importante come luogo di incontro e crocevia delle pi\u00f9 potenti famiglie del tempo.\nProprio durante un soggiorno a Milano la marchesa, incontr\u00f2 Tullo Guerrieri Gonzaga (1866-1902) marchese di Montebello: residente a Sustinente in provincia di Mantova, era medico ma per aspirazioni personali aveva accantonato la professione per abbracciare la carriera militare come ufficiale medico della Regia Marina Italiana. Il giovane medico, affascinato dalla carismatica Gemma, la chiese in sposa e il matrimonio fu celebrato per il 26 settembre 1894 a San Leonardo. Subito dopo Tullo lasci\u00f2 la carriera militare e si trasfer\u00ec a Bologna, dove Gemma lo segu\u00ec e partor\u00ec il figlio Anselmo, chiamato affettuosamente Emo, il 2 agosto 1895.\nIl 2 gennaio 1902 dopo un intervento ai denti Tullo morir\u00e0 in seguito ad una setticemia alla bocca: alla giovane et\u00e0 di 29 anni Gemma Guerrieri Gonzaga si trov\u00f2 vedova con un figlio da crescere.\nL'impegno sociale.\nDopo la morte del marito, Gemma si spost\u00f2 a Roma, dove il figlio Anselmo frequent\u00f2 la prestigiosa scuola Istituto Massimo gestita dai gesuiti. Furono pochi i contatti mantenuti con la famiglia del marito, con eccezione di Maria Guerrieri Gonzaga in Maraini, cugina del marito, donna energica e determinata, in contatto ed in amicizia con personalit\u00e0 di rilievo come Maria Montessori\ne che fu la madrina di battesimo di Elsa Morante.\nLa marchesa per il resto della vita non si rispos\u00f2 e mantenne il cognome del marito defunto; a stretto contatto con l'alta societ\u00e0 romana, Gemma rafforz\u00f2 il suo carattere e la sua fervente fede cattolica.\nLasciata Roma, la marchesa e il figlio Anselmo si trasferirono a Torino, dove quest'ultimo frequent\u00f2 il Real Collegio Carlo Alberto di Moncalieri dove i giovani nobili vengono educati e formati per la carriera militare. Nel 1913, alla maggiore et\u00e0 Emo decide di diventare avvocato come il nonno, anche se non rinunci\u00f2 alla carriera militare e prese parte alla prima guerra mondiale.\nAllo scoppio del conflitto, inizia l'opera di Gemma de Gresti in favore dei soldati trentini dell'Esercito austriaco prigionieri in Russia. Nel novembre 1914, in visita alla sua tenuta, allora in territorio austriaco, apprese della condizione di prigionia di alcuni giovani del paese; decise quindi di intervenire, ottenendo un'udienza a Roma presso l'ambasciatore russo in Italia, e nel contempo scrivendo ai propri parenti e amici residenti in Russia.\nL'impresa venne coronata dal successo quando vennero trovati i due fratelli Franchini, figli dei contadini che seguivano la tenuta di San Leonardo;\nla notizia spinse altre famiglie a chiedere il suo aiuto. Se nei primi tempi le lettere delle famiglie dei soldati dispersi giungono dal Trentino, poco dopo giunsero anche dal Friuli, dalla Venezia Giulia, dall'Istria, dalla Dalmazia. La marchesa si impegn\u00f2 e si prodig\u00f2 per tutti.\nIl fulcro del suo impegno si stabil\u00ec a Torino, dove fu coadiuvata da molte gente, anche comune, da amici e autorit\u00e0 politiche e diplomatiche.\nTra il Trentino, Roma e Torino Gemma Guerrieri Gonzaga viaggi\u00f2 e si prodig\u00f2 facendosi bandiera del lamento e dello sconforto di quel particolare momento di storia italiana e mondiale. Tra amicizie autorevoli, consolati, ministri e governi era nota come donna caparbia e capace di far intendere le proprie condizioni e volont\u00e0. Si impegn\u00f2 anche sul fronte infermieristico ed ospedaliero: ottenuto un lasciapassare che il Comando Supremo, collabor\u00f2 con la Croce Rossa Italiana ed istitu\u00ec un ospedale da campo presso la tenuta di San Leonardo. Il suo impegno umanitario dur\u00f2 fino a pochi anni prima della morte: nel 1923 fond\u00f2 l'Associazione Reduci di Russia per continuare la ricerca dei soldati dispersi, e aiutare i mutilati e i feriti di guerra e le loro famiglie.\nQuando Gemma Guerrieri Gonzaga divenne effettiva proprietaria della tenuta, vi si stabil\u00ec e soggiorn\u00f2 fino alla morte, che la colse il 14 marzo 1928, all'ospedale di Rovereto, in seguito ad una emorragia cerebrale. La marchesa non presenzi\u00f2 al matrimonio tra il figlio Emo e Emma Maraini, figlia della cugina Maria che tanto l'aiut\u00f2 e la sostenne durante il suo impegnativo incarico e le sue ricerche.\nLa tenuta di San Leonardo \u00e8 attualmente (2013) gestita da Carlo, figlio di Emo ed Emma, e da suo figlio Anselmo."}
{"id": "3355405", "revid": "124794233", "url": "https://it.wikipedia.org/wiki?curid=3355405", "title": "Cesare Alberico Lucini", "text": "Biografia.\nNato nella nobile famiglia dei Lucini di Milano, Cesare Alberico venne ordinato sacerdote il 27 gennaio 1760 ed il 16 febbraio, consacrato arcivescovo titolare di Nicea dopo l'ordinazione ricevuta da Clemente XIII.\nIl 21 febbraio 1760 venne nominato nunzio apostolico in Germania rimanendo in carica sino al 18 dicembre 1766 quando venne trasferito alla nunziatura apostolica in Spagna.\nMor\u00ec a Milano il 19 febbraio 1768.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3355406", "revid": "217830", "url": "https://it.wikipedia.org/wiki?curid=3355406", "title": "Randy Cleek", "text": "Biografia.\nGli inizi.\nMosse i primi passi nel mondo del motociclismo a soli 4 anni, in sella a una minimoto. La sua carriera agonistica inizi\u00f2 a 10 anni, quando prese parte alla sua prima gara. I primi anni prese parte principalmente a competizioni di speedway e a cronoscalate.\nIl debutto come professionista e il primo titolo.\nIl 1972 fu la sua prima stagione da professionista, durante la quale prese parte al campionato nazionale di speedway e di short track, raggiungendo rispettivamente il settimo e l'undicesimo posto nella classifica finale nella sua categoria.\nL'anno successivo debutt\u00f2 nelle competizioni di velocit\u00e0, mantenendo anche l'impegno nel campionato di short track, che concluder\u00e0 al terzo posto.\nNel 1974 arrivarono i primi successi in gare nazionali, sia in competizioni di velocit\u00e0 che di short track. Nello stesso anno prese parte anche alle prime gare internazionali, giungendo secondo alle Marlboro International Motor Race Series subito dietro ad un altro statunitense, Pat Hennen.\nNel 1975 venne scelto come riserva della squadra che avrebbe preso parte alle annuali Transatlantic Match Races, serie di gare motociclistiche corse nel Regno Unito che vedevano contrapporsi piloti statunitensi e britannici. Cleek fu chiamato a sostituire il compagno di squadra Steve Baker, rimasto coinvolto in un incidente. Il giovane pilota si dimostr\u00f2 all'altezza del compito, conquistando punti che contribuiranno a portare alla vittoria, la prima in 5 anni, il team statunitense. Nel frattempo continu\u00f2 a gareggiare nello short track, ottenendo ottimi risultati con la TZ 750 Flat-Track.\nLa stagione 1976 vide il suo passaggio definitivo alle gare su pista. Cleek partecip\u00f2 alla 200 miglia di Daytona classificandosi all'ottavo posto assoluto. In seguito prese parte a diverse gare sui circuiti europei, Italia compresa. Prese inoltre parte alle gare del campionato statunitense, e grazie a una serie di ottime prestazioni conquister\u00f2 la vittoria finale nella categoria velocit\u00e0 dell'AMA Grand National Championship.\nL'incidente mortale.\nPer il 1977 Cleek puntava, oltre alla vittoria nell'AMA Grand National Championship, ad una maggiore partecipazione alle gare europee del motomondiale, in particolare a quelle destinate alla nuova categoria della Formula 750, al debutto nel mondiale proprio nella stagione 1977.\nLa prima prova della stagione, peraltro avversata da cattive condizioni atmosferiche, fu la 200 Miglia di Daytona dove Cleek, partito 14\u00ba, ottenne il 10\u00ba posto nell'unica manche disputata, ottenendo cos\u00ec il suo primo punto iridato.\nTrasferitosi in Europa, il primo impegno importante sul vecchio continente \u00e8 la 200 Miglia di Imola, che si correva domenica 3 aprile. La gara, la cui vittoria and\u00f2 a Kenny Roberts, fu segnata dalla morte di Pat Evans, pilota statunitense coetaneo di Randy.\nCleek, su una Yamaha sponsorizzata dall'azienda Bel Ray, fin\u00ec solo ventiquattresimo alla prima manche ma raggiunse l'ottavo posto nella seconda; la combinazione dei risultati non gli consent\u00ec di ottenere punti validi per il campionato.\nLa sera stessa Cleek prese parte al banchetto post-gara, destinato ai piloti e ai giornalisti, che si tenne all'hotel Molino Rosso di Imola. A fine serata, Cleek si diresse all'hotel di Riolo Terme dove alloggiava, circa 13 km a sud di Imola. Sull'auto, una Fiat 132 presa a noleggio, viaggiavano anche Kurt Williams Keifer, dirigente della Bel Ray, e Giuseppe Geraci, statunitense di origine italiana e interprete di Cleek.\nMentre percorrevano la Strada statale 306 diretti alla periferia di Imola, la loro vettura fin\u00ec fuori strada, impattando contro un muro di cemento. Nell'urto la Fiat si stacc\u00f2 dal suolo, per poi ricadere sulla carreggiata, colpendo un'altra vettura che preoveniva dal senso opposto, un'Autobianchi A112. Nell'impatto rimasero uccisi Cleek, Keifer, Geraci e i tre occupanti dell'Autobianchi, una giovane coppia di Lugo e la loro figlia di pochi anni. Uno dei primi ad accorrere sulla scene dell'incidente fu il pilota britannico Piers Forester, che aveva anch'egli partecipato alla 200 Miglia di Imola."}
{"id": "3355415", "revid": "149466", "url": "https://it.wikipedia.org/wiki?curid=3355415", "title": "San Mel", "text": ""}
{"id": "3355417", "revid": "149466", "url": "https://it.wikipedia.org/wiki?curid=3355417", "title": "San Melis di Ardagh", "text": ""}
{"id": "3355418", "revid": "149466", "url": "https://it.wikipedia.org/wiki?curid=3355418", "title": "San Matteo Correa Magallanes", "text": ""}
{"id": "3355420", "revid": "767487", "url": "https://it.wikipedia.org/wiki?curid=3355420", "title": "Rafael Pacheco Hernandez", "text": "Il Minor Planet Center gli accredita la scoperta di cinquantasette asteroidi, effettuate tra il 1997 e il 2003, tutte, tranne due, in collaborazione con \u00c1ngel L\u00f3pez Jim\u00e9nez.\nGli \u00e8 stato dedicato l'asteroide 25001 Pacheco."}
{"id": "3355422", "revid": "149466", "url": "https://it.wikipedia.org/wiki?curid=3355422", "title": "Beato Francesco Spinelli", "text": ""}
{"id": "3355423", "revid": "149466", "url": "https://it.wikipedia.org/wiki?curid=3355423", "title": "Beato Alfonso Maria Fusco", "text": ""}
{"id": "3355425", "revid": "1679099", "url": "https://it.wikipedia.org/wiki?curid=3355425", "title": "Yoshiyuki Momose", "text": ""}
{"id": "3355426", "revid": "1149807", "url": "https://it.wikipedia.org/wiki?curid=3355426", "title": "Rhihimon", "text": ""}
{"id": "3355431", "revid": "392652", "url": "https://it.wikipedia.org/wiki?curid=3355431", "title": "Juergen Teller", "text": "Biografia.\nDopo aver studiato presso la Bayerische Staatslehranstalt f\u00fcr Photographie di Monaco di Baviera dal 1984 al 1986, Teller si trasferisce a Londra.\nIl lavoro di Teller nella fotografia di moda \u00e8 stato pubblicato da riviste come \"The Face\", \"Vogue\" (US, Francia, Inghilterra, Italia), \"Another\", \"Index\", \"WMagazine\", \"Self Service\", \"Details\", \"Purple\", \"i-D\" fra gli altri. Negli ultimi dieci anni, ha collaborato con Marc Jacobs ed ha lavorato per le campagne pubblicitarie di Vivienne Westwood. Ha inoltre collaborato spesso con la cantante Bj\u00f6rk e ha recentemente collaborato con C\u00e9line.\nLe fotografie di Teller sono state oggetto di esposizioni presso la Fondation Cartier pour l'art di Parigi, il Munchner Fotomuseum di Monaco, il museo Folkswang di Essen, la galleria d'Arte Moderna di Bologna, il Frans Hals Museum nei Paesi Bassi, l'Interleith House di Edimburgo ed il Kunsthalle Mannheim e il Palazzo Reale di Milano.\nL'inclusione delle opere di Teller in importanti esibizioni collettive come \"Weird Beauty: Fashion Photography Now\" di New York, il \"Mode As Muse\" presso la Metropolitan Museum of Art, il \"Click Double Click\" presso l'Haus der Kunst di Monaco, lo \"Street &amp; Studio\" presso il Tate Modern di Londra, \"A Poem About an Inland Sea\" presso l'Ukrainian Pavilion alla cinquantaduesima biennale di Venezia ed il \"Fashioning Fiction\" al Museum of Modern Art di New York hanno confermato l'importanza di Teller nel settore. Juergen Teller ha rivelato di utilizzare una fotocamera Contax G2.\nVita privata.\nTeller \u00e8 sposato con la venditrice d'arte contemporanea Sadie Coles."}
{"id": "3355433", "revid": "287204", "url": "https://it.wikipedia.org/wiki?curid=3355433", "title": "9222 Chubey", "text": "9222 Chubey \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 3,1372754\u00a0UA e da un'eccentricit\u00e0 di 0,1766659, inclinata di 17,30860\u00b0 rispetto all'eclittica.\nL'asteroide \u00e8 dedicato all'astrometrista russo Markiyan S. Chubey."}
{"id": "3355442", "revid": "287204", "url": "https://it.wikipedia.org/wiki?curid=3355442", "title": "Niccol\u00f2 Oddi", "text": "Biografia.\nNato a Perugia il 26 settembre 1715, Niccol\u00f2 Oddi era figlio del conte Marcantonio Oddi, figlio del conte Francesco e di Donna Maria Vittoria Banchieri ( nipote di Papa Clemente IX Rospigliosi), ed era nipote del cardinale Giacomo Oddi.\nAvviato alla carriera ecclesiastica, studi\u00f2 presso l'Universit\u00e0 La Sapienza di Roma, ove ottenne il dottorato \"in utroque iure\" il 16 novembre 1746.\nNominato vice-legato a Ravenna, divenne relatore della Sacra Congregazione per la Sacra Consulta. Referendario del Supremo Tribunale della Segnatura Apostolica di Grazia e Giustizia. Ricevette gli ordini minori il 26 dicembre 1753, il suddiaconato il 28 dicembre e il diaconato il 30 dicembre. Venne ordinato sacerdote il 1\u00ba gennaio 1754.\nEletto arcivescovo titolare di Traianopoli di Rodope il 14 gennaio 1754, venne consacrato vescovo il 20 gennaio successivo a Roma per le mani del cardinale Giacomo Oddi. Nominato nunzio apostolico a Colonia dal 12 febbraio 1754, pass\u00f2 alla nunziatura in Svizzera dal 4 dicembre 1759. Venne quindi nominato nunzio apostolico straordinario alla Dieta di Francoforte che elesse Giuseppe II d'Asburgo-Lorena il 21 gennaio 1764. Venne quindi trasferito dal 20 febbraio 1764 all'arcidiocesi di Ravenna.\nCreato cardinale presbitero nel concistoro del 26 settembre 1766 con la dispensa per avere uno zio cardinale nel sacro collegio, ricevette la berretta ed il titolo di Santa Maria in Ara Coeli il 1\u00ba dicembre 1766. Legato pontificio in Romagna dallo stesso giorno, dall'8 maggio dell'anno successivo fu Sovrintendente delle Acque nella stessa Legazione.\nIl 25 maggio 1767 mor\u00ec ad Arezzo. La sua salma venne esposta e poi sepolta nella chiesa dei gesuiti di Arezzo dal momento che alcuni giorni prima di morire aveva fatto la professione ufficiale per entrare nella Compagnia di Ges\u00f9.\nGenealogia episcopale.\nLa genealogia episcopale \u00e8:"}
{"id": "3355443", "revid": "149466", "url": "https://it.wikipedia.org/wiki?curid=3355443", "title": "Beato Pietro Igneo", "text": ""}
{"id": "3355446", "revid": "599013", "url": "https://it.wikipedia.org/wiki?curid=3355446", "title": "Ulisse Betti", "text": "Vinse il Palio di Siena quattro volte nell'arco di tre anni, dal 2 luglio 1891 al 2 luglio 1893. La sua quinta vittoria sembrava gi\u00e0 sicura, in occasione del Palio dell'agosto 1901. Correndo nell'Onda si trovava in testa al terzo giro, quando il suo cavallo cadde a causa di un improvviso malore.\nHa regalato il successo a tre Contrade: Selva, Onda e Civetta."}
{"id": "3355447", "revid": "1543377", "url": "https://it.wikipedia.org/wiki?curid=3355447", "title": "Ford EcoSport", "text": "La Ford EcoSport \u00e8 un'autovettura di tipo SUV compatto di segmento B, prodotto dalla casa automobilistica americana Ford a partire dal 2003 e di cui nel 2012 \u00e8 stata presentata la seconda serie.\nPrima generazione (2003-2012).\nLa prima generazione della Ecosport \u00e8 stata progettata dalla \"USA Ford Truck Center Vehicle\" e costruito solo in Brasile.\n\u00c8 fortemente ispirata alla Fusion venduta nell'Europa al suo posto, ma con caratteristiche stilistiche e sportive diverse per evitare l'accostamento alla pi\u00f9 popolare versione europea. \u00c8 stata prodotta dal 2003 al 2012 e venduta nei soli mercati dell'America Latina.\nTra i suoi concorrenti vi sono anche la Fiat Palio Weekend Adventure e la Volkswagen CrossFox.\nTutti i modelli sono a trazione anteriore con cambio manuale di serie, mentre il modello da 2,0 Lt pu\u00f2 anche essere equipaggiata con un cambio automatico a quattro rapporti e trazione integrale permanente. In quest'ultimo caso, un sistema a comando elettronico consente al conducente di attivare il differenziale posteriore direttamente dal cruscotto.\nDa quando l'Ecosport \u00e8 entrato in commercio, la vettura ha venduto bene, tanto da essere considerata tra i 10 veicoli pi\u00f9 venduti in Brasile.\nA un anno dal debutto brasiliano, cio\u00e8 nel 2004, l'Ecosport sbarca anche nei mercati messicani dove verr\u00e0 venduta sino al 2010.\nNel 2006 viene cancellato il motore di base a benzina, il 1.0 turbocompresso Zetec-Rocam da 95 CV.\nAlla fine del 2007 \u00e8 stato operato un restyling, che ha modificato la parte anteriore per allinearla ai moderni pick-up della Ford, cos\u00ec come gi\u00e0 fatto sul modello brasiliano della Fiesta.\nModifiche minori arrivano al posteriore, dove cambiano i gruppi ottici, il portellone e in piccolissima parte, il paraurti.\nInternamente arriva un nuovo cruscotto di maggior qualit\u00e0.\nMotorizzazioni.\nAl debutto era disponibile con quattro motorizzazioni a 4 cilindri in linea:\nSeconda generazione (dal 2012).\nPresentata in anteprima al salone di Nuova Delhi all'inizio dell'anno, \u00e8 entrata in produzione in Brasile nella seconda met\u00e0 del 2012.\nDall'inizio del 2013 viene prodotta anche negli stabilimenti cinesi ed in seguito in quelli indiani.\n\u00c8 la prima EcoSport a essere importata in Europa, nell'America del Nord (dal 2017, negli Stati Uniti e nel Canada) nei paesi del Sud asiatico, anche e soprattutto in India e in Cina, entrambi paesi dove il SUV \u00e8 prodotto. \nIn Europa in particolare, la nuova EcoSport \u00e8 stata presentata in anteprima al Salone dell'automobile di Parigi nel 2012 e poi in via definitiva al Mobile World Congress 2013 di Barcellona. Il piccolo SUV, lanciato in Europa al cavallo tra il 2013 e il 2014 in seguito all'ondata dei piccoli SUV in diffusione sul mercato europeo (le varie Peugeot 2008, Renault Captur e Opel Mokka), viene importata dalla fabbrica Ford di Chennai, in India e (al debutto) adotta tre motorizzazioni, tutte a trazione anteriore: un 1.0 turbo a benzina Ecoboost da 125 CV, un 1.5 da 110 CV a benzina e un 1.5 TDCi da 90 CV a gasolio.\nNel 2015 la EcoSport europea, in seguito a vendite sottotono e critiche della stampa specializzata (prime fra tutto le plastiche di scarsa qualit\u00e0 degli interni, e la presenza della ruota di scorta posteriore) viene aggiornata, con lievi modifiche che modificano gli esterni, con nuovi fari anteriori e posteriori e con un nuovo portellone senza ruota di scorta (che rimane, comunque, optional), gli interni, grazie ad alcuni comandi rivisti, nuove sellerie e plastiche di migliore qualit\u00e0, il comfort (nuove sospensioni e maggior uso di pannelli fonoassorbenti) e la dinamica di guida, con nuove sospensioni e tarature di servosterzo e ESP. Rivista anche la gamma di motori, tutte Euro 6 e che comprende i motori 1.0 Ecoboost da 125 e l'inedita versione da 140 CV e anche 1.5 Ti-VCT da 110 CV a benzina, oltre al nuovo 1.5 TDCi da 95 CV o 100 CV a gasolio.\nAl Salone dell'automobile di Los Angeles del 2016, invece, la EcoSport viene pesantemente aggiornata e, per l'occasione, fa il suo debutto in Nord America. Il nuovo modello \u00e8 riconoscibile per un frontale inedito, pi\u00f9 aggressivo, che presenta nuovi fari, griglia e paraurti, nuovi cerchi e alcune rifiniture di diverso disegno al posteriore, ma anche per un deciso svecchiamento degli interni, che presentano adesso una nuova plancia, con una nuova strumentazione, un nuovo sistema multimediale SYNC 3 da 8\" a forma di \"tablet\" ed un nuovo tunnel centrale. Inediti anche tessuti e finiture. Nel complesso, l'ambiente interno somiglia alla nuova Fiesta. I motori per il Nord America sono un 1.0 Ecoboost da 125 CV e un 2.0 abbinabile anche alla trazione integrale, entrambi disponibili con un cambio automatico a 6 rapporti. Questo modello, con alcune leggere modifiche, viene venduto dal mese di luglio dell'anno successivo anche in Brasile, dove adotta due motorizzazioni a benzina: un 1.5 e un 2.0, entrambi disponibili anche con un inedito cambio automatico a 6 marce, di serie sul motore 2.0."}
{"id": "3355449", "revid": "149466", "url": "https://it.wikipedia.org/wiki?curid=3355449", "title": "Albuino", "text": ""}
{"id": "3355452", "revid": "293377", "url": "https://it.wikipedia.org/wiki?curid=3355452", "title": "M'Siri", "text": "L'origine del potere di M'Siri.\nDa Tabora al Katanga.\nM'Siri era un Nyamwezi, anche conosciuto come 'Yeke' o 'Bayeke', proveniente da Tabora in Tanzania ed era un mercante, come il padre Kalasa, di rame, avorio e schiavi controllato dal sultano di Zanzibar e dai suoi agenti Arabi e Swahili. La principale rotta commerciale passava da Ujiji sul Lago Tanganica e dal Lago Mweru e dal Katanga.\nIntorno al 1850 M'Siri fu inviato dal padre nel Katanga per barattare avorio e rame con alcuni capi Wasanga, che erano frequentemente sotto attacco dei capi del popolo Lunda. M'Siri aveva fucili che il capi Lunda non avevano e cos\u00ec pot\u00e9 sconfiggerli facilmente ottenendo la gratitudine dei capi Wasanga. L'anno seguente M'Siri ritorn\u00f2 nel Katanga con un largo entourage ed ottenendo il rango di capo trib\u00f9, venendo nominato come successore. Un'altra versione della sua ascesa al potere afferma che M'Siri uccise i capi trib\u00f9, i quali pensavano che egli fosse giunto per difenderli.\nPotere militare.\nM'Siri comprese che il possesso dei fucili era la chiave del potere, e le ricchezze del Katanga, il rame e l'avorio, erano le risorse che tramite il commercio ne avrebbe consentito l'acquisto. Egli costitu\u00ec una milizia ed inizi\u00f2 a conquistare i territori vicini. Inoltre spos\u00f2 una rappresentante della famiglia reale dei Luba, che lo iniziarono all'uso delle mogli come spie. Egli dipendeva dai traffici con la costa orientale per rifornirsi di fucili e polvere da sparo, i quali passavano attraverso territori nemici e perci\u00f2 i rifornimenti era costosi ed incerti. Perci\u00f2 decise di puntare sulla costa occidentale, inviando suo nipote Molenga presso gli Ovimbundu ed i mercanti portoghesi presso Benguela in Angola, ed un mercante chiamato Coimbra divenne il suo fornitore. Il popolo Luba aveva il controllo delle vie commerciali a nord-ovest verso la costa occidentale mentre M'Siri spost\u00f2 i suoi interessi verso quelle pi\u00f9 meridionali.\nM'Siri ottenne cos\u00ec il potere e l'influenza che gli permisero di alleanze con altri signori della guerra come Tippu Tip, che controllava il Congo orientale dal lago Tanganica all'attuale Uganda, ed il capo Nyamwezi Mirambo che controllava il territorio tra il lago Tanganica e la costa, ed egli cerc\u00f2 di emularli. M'Siri raggiunse con altre trib\u00f9 ed i portoghesi altri accordi potendo cos\u00ec commerciare con entrambe le coste.\nFine.\nInteressato ai giacimenti di rame Cecil Rhodes invi\u00f2 presso la corte di M'Siri Alfred Sharpe con un contratto che avrebbe posto il suo regno sotto controllo britannico. Grazie per\u00f2 all'intervento del missionario Charles Swan, che tradusse per il re il documento, M'Siri non sigl\u00f2 quello che era a tutti gli effetti un contratto capestro. \nSuccessivamente giunsero presso la corte di M'Siri anche dei diplomatici belgi che proposero accordi simili a quelli precedentemente rifiutati. Respinte le loro proposte i belgi inviarono delle truppe, guidate dal canadese William Grant Stairs, nel regno di Yeke. Lo stesso M'Siri cadde, ucciso da Omer Bodson, un ufficiale belga, il 20 dicembre 1891."}
{"id": "3355456", "revid": "219110", "url": "https://it.wikipedia.org/wiki?curid=3355456", "title": "Armagetron", "text": ""}
{"id": "3355457", "revid": "767487", "url": "https://it.wikipedia.org/wiki?curid=3355457", "title": "In the Bishop's Carriage", "text": "In the Bishop's Carriage \u00e8 un film muto del 1913 diretto da J. Searle Dawley e Edwin S. Porter basato sull'omonimo romanzo di Miriam Michelson pubblicato a Indianapolis nel 1904.\nInterpretato da Mary Pickford, fu il primo film dell'attrice per la Famous Players ad essere distribuito nelle sale.\nNel 1920, ne venne fatto un remake dal titolo \"She Couldn't Help It\" prodotto dalla Realart Pictures Corp.\nTrama.\nAffidata a una casa di carit\u00e0, la giovane Nance Olden scappa via a causa degli abusi subiti. Inseguita dalla polizia, trova rifugio in casa di Tom Dorgan, un malvivente che, da quel momento, si prende cura di lei, associandola alle sue attivit\u00e0 criminose. I due \"lavorano\" insieme, progettando e mettendo a segno diversi colpi, sempre con successo. Un giorno, per\u00f2, Nance - che \u00e8 dovuta scappare per non farsi arrestare - incontra Obermuller, un agente teatrale che la convince a recitare e a salire sul palcoscenico. Ben presto, Nance - diventata in poco tempo una famosa attrice - si affeziona sempre di pi\u00f9 al suo benefattore mentre Tom, invece, cerca di farla tornare da lui. Il malvivente, un giorno, viene arrestato. Mandato a scontare la sua pena a Sing Sing, Tom riesce a fuggire dal carcere, riprendendo i tentativi di reclamare la vecchia socia. Obermuller per\u00f2 sventa i suoi progetti, imbarcandosi con Nance per l'India. Finalmente libera, la giovane pu\u00f2 convolare a giuste nozze con l'uomo amato.\nProduzione.\nIl film fu prodotto dalla Famous Players Film Company, girato nel maggio di 1913.\nDistribuzione.\nDistribuito dalla Famous Players Film Company, il film usc\u00ec in sala il 10 settembre 1913.\nNon si conoscono copie ancora esistenti della pellicola che viene considerata presumibilmente perduta."}
{"id": "3355460", "revid": "638792", "url": "https://it.wikipedia.org/wiki?curid=3355460", "title": "Diapo", "text": ""}
{"id": "3355462", "revid": "149466", "url": "https://it.wikipedia.org/wiki?curid=3355462", "title": "Adamnano", "text": ""}
{"id": "3355465", "revid": "124625087", "url": "https://it.wikipedia.org/wiki?curid=3355465", "title": "Angela Martini", "text": "Biografia.\nAngela Martini \u00e8 nata a Scutari, in Albania, ma all'et\u00e0 di nove anni si \u00e8 trasferita con la propria famiglia in Svizzera, per poi trasferirsi a vivere in et\u00e0 adulta negli Stati Uniti.\nLavora come modella sin dall'et\u00e0 di diciotto anni grazie ad un contratto con le agenzie NEXT Model Management di Miami ed Elite Model Management di New York. La Martini ha sfilato in occasione della settimana della moda di New York e di settimana della moda di Miami. \u00c8 inoltre stata testimonial per Guess lingerie e JC Penney.\nNel 2010 ha vinto il concorso Miss Universo Albania che le ha permesso di partecipare al prestigioso concorso internazionale Miss Universo 2010, che si \u00e8 tenuto a Las Vegas, nel Nevada, dove si \u00e8 piazzata al sesto posto, a soltanto due centesimi di punto dalla quinta classificata. Si tratta del miglior piazzamento mai avuto a Miss Universo dall'Albania in tutta la storia del concorso."}
{"id": "3355466", "revid": "726373", "url": "https://it.wikipedia.org/wiki?curid=3355466", "title": "The Avalon Boys", "text": "The Avalon Boys erano un quartetto di cantanti statunitensi popolari negli anni trenta. Apparvero in alcuni film comici, il pi\u00f9 famoso dei quali fu il lungometraggio \"I fanciulli del West\" del 1937 del duo comico Stanlio &amp; Ollio."}
{"id": "3355470", "revid": "1836499", "url": "https://it.wikipedia.org/wiki?curid=3355470", "title": "Terraferma (album)", "text": "Terraferma \u00e8 il quinto album da solista di Max Pezzali, terzo in studio. L'album \u00e8 uscito il 16 febbraio 2011, a quattro anni di distanza dal precedente disco di inediti, \"Time Out\", e contiene 11 brani (nella Deluxe Edition acquistabile solo su iTunes \u00e8 presente anche una traccia bonus intitolata \"Un omino incredibile\"). Il primo singolo estratto \u00e8 \"Il mio secondo tempo\", canzone con la quale il cantante ha partecipato al Festival di Sanremo 2011. Il secondo singolo \u00e8 invece \"Credi\", reso disponibile per l'airplay radiofonico dal 20 aprile, ed il terzo \"Quello che comunemente noi chiamiamo amore\", pubblicato il 1\u00ba luglio. A fine maggio l'album \u00e8 certificato disco d'oro per le oltre 40.000 copie vendute e viene premiato ai \"Wind Music Awards 2011\" nella sezione album.\nIl disco.\nNel disco sono presenti alcuni tributi musicali (grazie ad arrangiamenti riconoscibili) ad altri artisti o gruppi: ad esempio l'introduzione di \"Fiesta Baby\" richiama \"Da Da Da\" dei Trio mentre \"Il tempo vola\" cita i Devo.L'intro della canzone \"Tu come il sole (risorgi ogni giorno)\" \u00e8 invece una citazione di \"Free Fallin\" di Tom Petty.\nL'album \u00e8 stato ripubblicato il 31 maggio dello stesso anno in una nuova edizione contenente tre tracce bonus: \"Un omino incredibile\" (gi\u00e0 bonus track nella prima edizione), \"Quello che comunemente noi chiamiamo amore\" (live session) e \"Mamma mia dammi cento lire\" (feat. Arisa). Quest'ultima \u00e8 stata cantata al Festival di Sanremo 2011 nella serata dedicata ai 150 anni dell'Unit\u00e0 d'Italia. Inoltre, la canzone \"Il mio secondo tempo\" appare con un finale modificato rispetto all'originale e la grafica del disco \u00e8 completamente rivoluzionata."}
{"id": "3355472", "revid": "122713265", "url": "https://it.wikipedia.org/wiki?curid=3355472", "title": "Augusto Bozzi Granville", "text": "Biografia.\nPellegrino nel Mediterraneo.\nAgostino Bozzi nasce il 7 ottobre 1783 a Milano, terzo tra i nove figli, da Carlo Bozzi e Maria Antonietta Rapazzini. All'et\u00e0 di tredici anni Agostino Bozzi sente di vivere un'epoca straordinaria dal punto di vista storico e, proprio perch\u00e9 vuole esserne subito degno, sceglie di chiamarsi Augustus, come l'antico imperatore.\nDecise successivamente di dedicarsi agli studi di Medicina presso l'Universit\u00e0 di Pavia dove dal 1797 entra a far parte dei docenti Giovanni Rasori, un medico parmigiano d'avanguardia e sostenitore della teoria di Brown, che influenz\u00f2 notevolmente Augustus. disse Bozzi che aveva avuto la possibilit\u00e0 di trascorrere del tempo con Rasori per il quale provava una notevole ammirazione sia come docente che come curante. \nSi laurea dopo solo tre anni di studi medici e inizia cos\u00ec a frequentare l'Ospedale Maggiore di Milano con il protochirurgo Giovanni Battista Palletta. Decide successivamente di lasciare Milano per non essere arruolato nell'Esercito Italiano.\nIl 2 gennaio 1803 Augustus inizia il suo viaggio. Arriva fino a Corf\u00f9 dove l'incontro con William Richard Hamilton cambier\u00e0 le sorti della sua vita. Giunger\u00e0 ad Atene dove cade malato, inizia quindi ad intraprendere un'autocura alternando oppio e brandy, metodo browniano-rasoriano, guarendo poi perfettamente. Raggiunge poi la citt\u00e0 di Istanbul, citt\u00e0 multietnica e multireligiosa, dove si ammala di peste. Anche per questa malattia consiglia al suo medico curante, il dottor Gobbes, il metodo browniano-rasoriano e riesce a sopravvivere. Ma la sosta del suo pellegrinaggio dura poco, decide infatti di accettare la proposta di prestare attivit\u00e0 nel servizio medico-navale turco.\nBisognoso di nuove esperienze, decide di abbandonare sia il servizio navale che l'impero Ottomano per raggiungere l'Inghilterra. Il viaggio prevede come prima tappa Malaga, dove era appena arrivata la febbre gialla. Bozzi dar\u00e0 il suo contributo consigliando di illuminare durante la notte le buie strade della citt\u00e0 in modo da controllare gli spostamenti degli abitanti. Riceve da l\u00ec a poco la notizia della morte della madre, accompagnata per\u00f2 dal consenso ad aggiungere al cognome del nonno paterno, Bozzi, quello della nonna materna, Granville. Sar\u00e0 proprio il doppio cognome ad aprirgli le porte all'ambiente inglese, verso il quale si dirige l'8 marzo 1807 dalla Spagna con la nave da guerra inglese \u201cHis Majesty's Ship\u201d Ravel.\nIl trasferimento in Inghilterra.\nInizia cos\u00ec il periodo in terra inglese per Augustus Bozzi che si riveler\u00e0 ricco di esperienze. Non appena sbarca a Portsmouth le sue competenze mediche vengono esaminate da una commissione nel Royal Hospital Haslar (RHH), in lingua latina e inglese. Cambia successivamente il proprio orientamento religioso da cattolico ad anglicano e come novit\u00e0 pi\u00f9 importante nel 1809 si sposer\u00e0 con Mary Ann.\nNuovamente in viaggio, nel 1810 raggiunge le Antille sulla nave HMS Arachne e qui si ammala nuovamente, stavolta di febbre gialla, guarir\u00e0 grazie all'innovativa cura di James Currie. Come medico navale si trova a dover curare molte persone dell'equipaggio che erano infette da un parassita e successivamente per motivi politici deve recarsi a Bristol, dove rincontrer\u00e0 l'amico Hamilton.\nDopo essere tornato a casa, lui e la moglie sono costretti a trasferirsi a Manchester. Bozzi non perde l'occasione di chiedere al chimico Dalton di poter entrare a far parte della Manchester Literary and Philosophical Society e in ambito medico frequenta la Royal Infirmary dell'ospedale di Manchester. Si appassiona anche di teatro, si reca presso il Theatre Royal della citt\u00e0 e rimane colpito dalle capacit\u00e0 di un attore: John Philip Kemble. Si interess\u00f2 a tal punto da pubblicare cinque saggi riguardanti le sue opinioni teatrali, le \"Critical Observation on Mr Kemble's Performances at the Theatre Royal Manchester\".\nNel 1812 Bozzi lascia nuovamente l'Inghilterra, viene infatti richiamato per il servizio navale sulla fregata Maidstone, con la quale compir\u00e0 un giro per il Mediterraneo. A Londra entrer\u00e0 a far parte delle serate culturali organizzate presso l'abitazione di Joseph Banks, con le quali Bozzi Granville entrer\u00e0 in contatto con figure storiche importanti. Introdotto nella Royal Society, Augustus chieder\u00e0 di essere associato alla Linnean Society e alla Society of Arts.\nGranville, interessato anche a eventi politici, diviene un animatore accanito della pubblicit\u00e0 antinapoleonica e proprietario di un giornale politico: \"L'Italico\".\nNel 1813 riuscir\u00e0 ad essere nominato membro della Royal College of Surgeons.\nLa spedizione in Italia.\nL'anno successivo prevede il ritorno di Granville nella sua citt\u00e0 natale, Milano, da poco sotto il controllo austriaco, dove pu\u00f2 rincontrare la sua famiglia e dove visiter\u00e0 il Lazzaretto. Fa poi tappa a Parma, dove ha la possibilit\u00e0 di incontrare due importanti figure del tempo, Pietro Rubini e Giacomo Tommasini, con i quali pu\u00f2 dibattere su uno degli argomenti pi\u00f9 in auge del tempo: \u201cla teoria dell'infiammazione\u201d, Augustus infatti si dichiara apertamente contro l'uso delle \u201clancette\u201d per la flebotomia.\nCome ultima meta del suo viaggio Granville ha previsto la citt\u00e0 di Livorno, dove si reca presso il Lazzaretto dedicato a San Rocco. \nIl viaggio per ritornare nella capitale londinese si presenta pi\u00f9 complicato del previsto. Augustus viene infatti arrestato il 15 o 27 luglio a Bologna dalla polizia austriaca con l'accusa di spionaggio, rilasciato poi il giorno successivo. Durante il viaggio si ferma nella citt\u00e0 di Coppet dove ha modo di incontrare Humphry Davy e il suo assistente Michael Faraday, futuro scopritore dell'induzione elettromagnetica. \u00c8 proprio Davy ad offrire a Granville un importante incarico, quello di \u201clecturer on chemistry\u201d presso il Saint George\u2019s Hospital di Londra, accettato da lui con molto entusiasmo.\nTra Londra e Parigi.\nIl 22 agosto 1814 Bozzi Granville si trova a Parigi, dove pu\u00f2 incontrare Joseph Louis Gay-Lussac, colui che dar\u00e0 il nome alla sostanza chimica scoperta da Bernard Courtois nel 1813, chiamandola iodio. \u00c8 sempre a Parigi che ha la possibilit\u00e0 di incontrare Guillaume Dupuytren (1777-1835), che fu il primo chirurgo a drenare con successo un ascesso annidato tra meningi e cervello. Arriver\u00e0 successivamente a Londra, dove inizier\u00e0 a svolgere l'incarico affidatogli da Davy precedentemente.\nNon trascura comunque il suo interesse politico, pubblicher\u00e0 infatti anni dopo due lettere nel 1848, \"On the Formation and Constitution of a Kingdom of Upper Italy, in a Letter to Right Hon. Viscount Palmerston\" e \"The Italian Question. A Second Letter to Lord Palmerston\", dove insister\u00e0 sull'idea della necessit\u00e0 di un Savoia che guidi una nazione italica indipendente dal controllo straniero. Ritorna poi nuovamente a Parigi, questa volta insieme all'amico William Richard Hamilton dove incontrer\u00e0 anche Antonio Canova, il quale \u00e8 incaricato dal papa di recuperare i tesori vaticani sequestrati sedici anni prima.\nNel 1817 viene nominato \"foreign secretary\" della Geological Society proprio grazie alla sua competenza in moltissimi settori diversi.\nSir Walter Farquhar, medico personale del reggente scozzese, proporr\u00e0 a Bozzi di diventare uno \u201cscientific physician-accouncheur\u201d, ovvero di assistere le donne durante il parto. Sotto consiglio dello stesso Farquhar, Augustus si reca a Parigi per specializzarsi in modo tale da ritornare poi a Londra e poter esercitare a tutti gli effetti la ginecologia e l'ostetricia. Saranno infatti due i motivi per ritornare poi a Londra: il primo \u00e8 per ottenere la licenza del Royal Collage of Physicians necessario per poter esercitare la professione medica e il secondo \u00e8 la nomina a membro ufficiale della Royal Society, che arriva il 20 novembre 1817.\nSul finire dell'anno 1817 Bozzi decide di accettare un altro incarico: quello di \u201cPhysician-accouncher\u201d al Westminster General Dispensary, inoltre a Londra dove viene nominato medico di Sua Maest\u00e0 britannica.\nMedico delle mummie tra Inghilterra e Russia.\nBozzi riesce a raggiungere una tale fama come medico che viene chiamato da Archibald Edmonstone, il quale, tornato malato dall'Egitto, ha bisogno di un medico che lo curi. L'intento di Granville \u00e8 quello di analizzarla e osservarla, vuole quindi indagare ogni sua parte in modo da essere a vantaggio per la scienza, anticipando quella che verr\u00e0 definita paleopatologia.\nInizier\u00e0 lo sbendamento della mummia, donatagli da Edmonstone come segno di ringraziamento, e grazie ad un assistente che trascriver\u00e0 ogni sua mossa, potr\u00e0 poi scrivere una relazione intitolata \"An essay on Egyptian Mummies, With Observations on the Art of Embalming among the Ancient Egyptions\" che verr\u00e0 pubblicata nelle \"philosophical transaction\" e che verr\u00e0 letta da Granville il 14 aprile 1825 alla Royal Society.\nAccetta poi di partire alla volta di San Pietroburgo con il ruolo di medico curante per la moglie di Michail Sem\u00ebnovi\u010d Voroncov, la quale soffre di \u201cfebbre nervosa\u201d. Nella citt\u00e0 russa non ci sono ancora egittologi, sar\u00e0 quindi lo stesso Granville a introdurre questo argomento il 4 dicembre 1827 presso l'Accademia imperiale delle scienze di San Pietroburgo, riportando un notevole successo.\nRiparte il 25 dicembre dello stesso anno per fare ritorno in Inghilterra. Soster\u00e0 a Riga, Varsavia, Dresda, Halle, Weimar dove conoscer\u00e0 Johann Wolfgang von Goethe e infine Parigi, dove avr\u00e0 l'occasione di incontrare Carlo X, re di Francia, al quale dar\u00e0 una copia della sua opera \"Essay on Egyptian Mummy\".\nTorna a Londra e pubblica un'importante opera sull'esperienza appena vissuta in Russia, \"St. Petersburgh. A Journal of Travels to and from that Capital; trought Flandres, the Rhenish Provinces, Prussia, Russia, Poland, Silesia, Saxony, the Federated states of Germany, and France\" che avr\u00e0 un notevole successo.\nL'11 dicembre 1830 Granville verr\u00e0 chiamato presso la Royal Institution per commentare l'apertura del sarcofago e lo sbandamento della \u201cTheban mummy\u201d ed \u00e8 proprio a seguito di questo evento che Granville verr\u00e0 definito come il medico delle mummie.\nGli ultimi anni di vita e l'importanza dell'idrologia termale.\nNel 1832, in pieno periodo georgiano, arriver\u00e0 a Londra il \u201ccholera morbus\u201d, definito come il \u201cmostro asiatico\u201d. Anche durante questo momento Granville \u00e8 sulla bocca di tutti, diventa medico di Lord Palmerston, a cui salva la vita e della famiglia dei Bonaparte.\nNel 1836 Bozzi si recher\u00e0 con i suoi due figli alle terme della Germania. Granville sposter\u00e0 quindi la sua attenzione dal campo ginecologico a quello dell'idrologia termale, sostenendo infatti che l'acqua sia un indispensabile mezzo farmacologico. Pubblicher\u00e0 infatti sull'argomento un libro di 500 pagine, \" The Spas of Germany\", una guida con consigli ma anche con descrizioni di luoghi meravigliosi che Granville ha visitato in Germania. Il testo avr\u00e0 un notevole successo, verr\u00e0 ristampato pi\u00f9 volte, nasce cos\u00ec, anche grazie all'aiuto di Bozzi, il termalismo. Visiter\u00e0 la stessa Mary Shelley.\nIl 6 maggio 1849 Bozzi ritorner\u00e0 a San Pietroburgo chiamato dalla principessa \u010cerni\u010dev per assisterla nell'ultimo momento della sua gravidanza. Invitato a rimanere nella citt\u00e0 russa Granville rifiuta e da vero uomo inglese ritorna a Bad Kissingen dai suoi pazienti londinesi. Di quest'esperienza russa lascia una traccia solo nell'opera \"The Sumbul: A New Asiatic Remedy\" nella quale per\u00f2 l'intento di Granville \u00e8 quello di far conoscere una nuova sostanza, detta appunto \u201cSumbul\u201d, usata in Moscovia per curare febbre tifoide e spesso il colera. Secondo Bozzi pu\u00f2 anche essere usato per curare l'isteria, l'anemia, la dismenorrea e la metrorragia.\nMorir\u00e0 a Dover domenica 3 marzo 1872"}
{"id": "3355473", "revid": "767487", "url": "https://it.wikipedia.org/wiki?curid=3355473", "title": "Seventeen (film 1916)", "text": "Seventeen \u00e8 un film muto del 1916 diretto da Robert G. Vignola. Il titolo completo del romanzo di Tarkington \u00e8 \"Seventeen: A Tale of Youth and Summer Time and the Baxter Family Especially William\". La storia si svolge in una piccola citt\u00e0 degli USA, poco prima della prima guerra mondiale e fu pubblicata a puntate su \"Metropolitan Magazine\" nel 1914, raccolta poi in volume e pubblicata nel marzo 1916.\nIn un piccolo ruolo di comparsa appare Rodolfo Valentino, qui al suo settimo film.\nProduzione.\nIl film fu prodotto dalla Famous Players Film Company\nDistribuzione.\nDistribuito dalla Paramount Pictures e dalla Famous Players-Lasky Corporation, il film -presentato da Daniel Frohman - usc\u00ec nelle sale il 2 novembre 1916."}
{"id": "3355474", "revid": "149466", "url": "https://it.wikipedia.org/wiki?curid=3355474", "title": "Sant'Ina", "text": ""}
{"id": "3355476", "revid": "250809", "url": "https://it.wikipedia.org/wiki?curid=3355476", "title": "Cratere Kepler (Luna)", "text": "Kepler \u00e8 un cratere lunare di 29,49 km situato nella parte nord-occidentale della faccia visibile della Luna, a nord-nord-ovest del cratere Encke tra l'Oceanus Procellarum ad ovest ed il Mare Insularum ad est.\nIl cratere \u00e8 dedicato all'astronomo tedesco Giovanni Keplero.\nCrateri correlati.\nAlcuni crateri minori situati in prossimit\u00e0 di Kepler sono convenzionalmente identificati, sulle mappe lunari, attraverso una lettera associata al nome."}
{"id": "3355481", "revid": "830939", "url": "https://it.wikipedia.org/wiki?curid=3355481", "title": "Kevin Spraggett", "text": "\u00c8 stato l'unico canadese a qualificarsi per il Torneo dei candidati (due volte, nel 1985 e nel 1988). Ha vinto sette volte, nel periodo 1984-2002, il campionato canadese assoluto, e otto volte (un record) il campionato canadese open. \u00c8 considerato uno dei pi\u00f9 forti giocatori canadesi di sempre.\nPartecipazioni alle qualificazioni per il mondiale:\nAltri risultati:\n\u00c8 stato per 23 volte al primo posto della classifica Elo canadese al termine dell'anno (1980, 1982\u20131990, 1992\u20132000, 2002-2005).&lt;\nNel 2000 \u00e8 stato ammesso nella \"Canadian Chess Hall of Fame\", fondata in quell'anno da David Cohen.\nRaggiunse il massimo Elo in gennaio del 2007, con 2633 punti."}
{"id": "3355482", "revid": "984922", "url": "https://it.wikipedia.org/wiki?curid=3355482", "title": "Anne Marie Braafheid", "text": " \u00c8 stata la seconda donna di colore a riuscire ad arrivare sino alle finali del concorso e piazzarsi fra le prime quindici classificate, dopo Evelyn Miot di Haiti nel 1962. La Braafheils partecipava in qualit\u00e0 di Miss Cura\u00e7ao 1968, e per tale risultato le fu dedicato un servizio su Ebony Magazine.\nL'anno seguente recit\u00f2 nella serie televisiva italiana \"Giocando a golf una mattina\" e nel 1970 ebbe una parte nel film italiano \"Le tue mani sul mio corpo\". Nel 1969 si spos\u00f2 ed ebbe un figlio, rinunciando alla carriera nel mondo dello spettacolo e preferendo aprire una agenzia di moda\nAl 2011 il posizionamento di Anne Marie Braafheid, rappresenta il miglior risultato mai ottenuto da Cura\u00e7ao a Miss Universo in tutta la storia del concorso. "}
{"id": "3355489", "revid": "110157", "url": "https://it.wikipedia.org/wiki?curid=3355489", "title": "Susana Rivadeneira", "text": " Incoronata Miss Ecuador 2004, ha rappresentato l'Ecuador a Miss Universo 2004, dove si \u00e8 piazzata fra le prime dieci finaliste. Alla fine il concorso \u00e8 stato vinto dall'australiana Jennifer Hawkins.\nIn seguito la Rivadeneira ha continuato a lavorare come modella e pittrice, impegnandosi anche verso un'organizzazione no profit chiamata Fundaci\u00f3n Acci\u00f3n Solidari, che si occupa di fornire aiuti ai bambini nei quartieri pi\u00f9 poveri di Guayaquil."}
{"id": "3355491", "revid": "481666", "url": "https://it.wikipedia.org/wiki?curid=3355491", "title": "Rudolph Valentino", "text": ""}
{"id": "3355492", "revid": "181699", "url": "https://it.wikipedia.org/wiki?curid=3355492", "title": "Inkhundla Dvokodvweni", "text": "L'Inkhundla Dvokodvweni \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 7 seguenti imiphakatsi: Enjabulweni, Etjedze, Malindza, Mampempeni, Mdumezulu, Mhlangatane, Sigcaweni."}
{"id": "3355493", "revid": "181699", "url": "https://it.wikipedia.org/wiki?curid=3355493", "title": "Inkhundla Hlane", "text": "L'Inkhundla Hlane \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 4 seguenti imiphakatsi: Hlane, Khuphuka, Ntandweni, Sikhuphe."}
{"id": "3355494", "revid": "181699", "url": "https://it.wikipedia.org/wiki?curid=3355494", "title": "Inkhundla Lomahasha", "text": "L'Inkhundla Lomahasha \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 4 seguenti imiphakatsi: Lomahasha, Mafucula, Shewula, Tsambokhulu."}
{"id": "3355500", "revid": "181699", "url": "https://it.wikipedia.org/wiki?curid=3355500", "title": "Inkhundla Lugongolweni", "text": "L'Inkhundla Lugongolweni \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 4 seguenti imiphakatsi: Langa, Makhewu, Mlindazwe, Sitsatsaweni."}
{"id": "3355502", "revid": "181699", "url": "https://it.wikipedia.org/wiki?curid=3355502", "title": "Inkhundla Matsanjeni Nord", "text": "L'Inkhundla Matsanjeni Nord \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 4 seguenti imiphakatsi: Lukhetseni, Mambane, Maphungwane, Tikhuba."}
{"id": "3355505", "revid": "830939", "url": "https://it.wikipedia.org/wiki?curid=3355505", "title": "Stefano Tomassini", "text": "Biografia.\nGiornalista di vaglia, fu una delle prime voci del Gr2, testata giornalistica di Radio2, dopo l'unificazione delle tre testate Rai nel Giornale Radio Rai negli anni 90. Tomassini fu anche autore del settimanale televisivo Ballar\u00f2.\nScrisse \"Amor di Corsica\", dedicato all'isola su cui era approdato nel 1979 per ragioni di studio e che avrebbe poi frequentato per decenni. Il libro vinse il Premio Citt\u00e0 di Gaeta Opera Prima 2001; nel 2005 pubblic\u00f2 \"Istria dei miracoli. Viaggi in una terra di mezzo\".\nSi dedic\u00f2 per molti anni allo studio delle vicende di Roma nel XIX secolo, a cui dedic\u00f2 quattro densi libri. Ricostru\u00ec gli avvenimenti storici maggiori, le cronache mondane e le questioni che animarono il dibattito pubblico e la vita sociale dell'Urbe, dagli ultimi decenni dello Stato Pontificio alle trasformazioni seguite all'insediamento come capitale del Regno d'Italia. Prima \"Storia avventurosa della rivoluzione romana. Repubblicani, liberali e papalini nella Roma del '48\" (2008), poi \"Roma, il papa, il re, l'unit\u00e0 d'Italia e il crollo dello Stato pontificio\" (2013), da \"La guerra di Roma\" (2018) fino a \"Italiani a Roma\" (2020), Tomassini restituisce al lettore storie dimenticate che influenzarono la vita del giovane regno.\nResidente a Magliano Sabina, fu assessore nella giunta Graziani.\n\u00c8 morto nel gennaio 2021 all'et\u00e0 di 70 anni per le complicazioni di un tumore al collo."}
{"id": "3355506", "revid": "181699", "url": "https://it.wikipedia.org/wiki?curid=3355506", "title": "Inkhundla Mhlume", "text": "L'Inkhundla Mhlume \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 5 seguenti imiphakatsi: Mhlume, Simunye, Tabankulu, Tshaneni, Vuvulane."}
{"id": "3355507", "revid": "181699", "url": "https://it.wikipedia.org/wiki?curid=3355507", "title": "Inkhundla Mpholonjeni", "text": "L'Inkhundla Mpholonjeni \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 3 seguenti imiphakatsi: Kashoba, Ndzangu, Ngcina."}
{"id": "3355508", "revid": "181699", "url": "https://it.wikipedia.org/wiki?curid=3355508", "title": "Inkhundla Nkilongo", "text": "L'Inkhundla Nkilongo \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 5 seguenti imiphakatsi: Crooks, Gamula, Lunkufu, Mayaluka, Ngcampalala."}
{"id": "3355509", "revid": "298055", "url": "https://it.wikipedia.org/wiki?curid=3355509", "title": "Scuola Internazionale di Comics", "text": "La Scuola Internazionale di Comics, fondata dal disegnatore Dino Caterini nel 1979, \u00e8 un'accademia dedicata alla formazione nel campo delle arti figurative.\nStoria.\nFondata a Roma nel 1979 dal disegnatore Dino Caterini, si \u00e8 evoluta negli anni come accademia delle Arti visive, grafiche, digitali, letterarie e musicali, estendendo il proprio raggio d'azione a discipline quali il cinema dal vero, il cinema d'animazione, la sceneggiatura, la scrittura creativa e i videogiochi.\nLe sedi italiane della Scuola Internazionale di Comics si trovano a Roma, Torino, Padova, Firenze, Reggio Emilia, Pescara, Napoli, Brescia e Genova; a queste si aggiunge la sede statunitense di Chicago. Nel luglio del 2019 ha aperto una nuova sede anche a Milano.\nLa Scuola ha collaborato con ONLUS, istituzioni animaliste e umanitarie tra cui AVIS, Animalisti italiani, Legambiente ed Emergency."}
{"id": "3355510", "revid": "181699", "url": "https://it.wikipedia.org/wiki?curid=3355510", "title": "Inkhundla Siphofaneni", "text": "L'Inkhundla Siphofaneni \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 9 seguenti imiphakatsi: Hlutse, Kamkhweli, Macetjeni, Madlenya, Maphilingo, Mphumakudze, Nceka, Ngevini, Tambuti."}
{"id": "3355511", "revid": "181699", "url": "https://it.wikipedia.org/wiki?curid=3355511", "title": "Inkhundla Sithobela", "text": "L'Inkhundla Sithobela \u00e8 uno degli undici tinkhundla del distretto di Lubombo, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 3 seguenti imiphakatsi: Luhlanyeni, Mamiza, Nkonjwa."}
{"id": "3355513", "revid": "181699", "url": "https://it.wikipedia.org/wiki?curid=3355513", "title": "Inkhundla Lavumisa", "text": "L'Inkhundla Lavumisa \u00e8 uno dei quattordici tinkhundla del distretto di Shiselweni, nell'eSwatini.\nGeografia antropica.\nSuddivisioni amministrative.\nL'Inkhundla \u00e8 suddiviso nei 6 seguenti imiphakatsi: Ezindwenweni, Maplotini, Mlindazwe, Phangweni, Qomintaba, Vimbizibuko."}
{"id": "3355525", "revid": "767487", "url": "https://it.wikipedia.org/wiki?curid=3355525", "title": "Caprice (film 1913)", "text": "Caprice \u00e8 un film muto del 1913 diretto da J. Searle Dawley e interpretato da Owen Moore e Mary Pickford che, all'epoca, erano marito e moglie.\nFu l'esordio cinematografico di Ernest Truex, un attore che avrebbe avuto una lunga carriera e che si sarebbe ritirato a met\u00e0 degli anni sessanta.\nTrama.\nMercy Baxter, una selvatica ragazza delle Adirondacks, viene ferita accidentalmente da Jack Henderson, venuto a caccia tra le montagne perch\u00e9 stanco della vita di societ\u00e0. Jack si innamora subito di Mercy e, nonostante le obiezioni di suo padre che non vede di buon occhio un loro matrimonio, la sposa. Per Mercy, diventare una moglie colta, elegante e raffinata, per\u00f2, \u00e8 un compito troppo arduo e la giovane sposa fallisce miseramente nei suoi tentativi. Tanto che, alla fine, Jack ammette con suo padre di aver avuto torto. Mercy torna cos\u00ec a casa sua, nelle montagne.\nPrendendo il nome di Miss Wheeler, Mercy si iscrive a una scuola dove conosce Edith. Questa, in realt\u00e0, anche se lei ne \u00e8 ignara, \u00e8 sua cognata, essendo la sorella di Jack. Le due ragazze diventano amiche e Mercy viene invitata a passare alcuni giorni a casa di Edith, per conoscere la sua famiglia. A casa degli Henderson, Mercy colpisce gli ospiti sfoderando fascino e grazia, doti che ha acquisito studiando con impegno. Jack non riesce a capire se quella sia proprio sua moglie o una ragazza che le somiglia. In ogni caso, si innamora nuovamente di Mercy. Quando poi, ha la certezza che la supposta Miss Wheeler \u00e8 veramente Mercy, la sua felicit\u00e0 non ha limiti.\nProduzione.\nIl film fu prodotto dalla Famous Players Film Company. Venne girato a Red Bank, nel New Jersey.\nDistribuzione.\nDistribuito dalla Famous Players Film Company che lo fece uscire nelle sale USA il 10 novembre 1913. Il film \u00e8 presumibilmente perduto."}
{"id": "3355527", "revid": "767487", "url": "https://it.wikipedia.org/wiki?curid=3355527", "title": "W Zappatore", "text": "W Zappatore \u00e8 un film del 2010 diretto da Massimiliano Verdesca.\nTrama.\nMarcello Zappatore \u00e8 un ragazzo di trentatr\u00e9 anni che suona la chitarra elettrica in una band metal satanista molto nota nella provincia di Lecce. La sua vita viene presto sconvolta da uno straordinario evento: Marcello comincia ad essere infastidito da un insistente prurito al costato che si riveler\u00e0, in seguito, essere una stimmate.\nIl manifestarsi di tale \"dono\" crea non pochi problemi a Marcello, costretto ad intraprendere un viaggio tra due mondi, a prima vista, incompatibili: quello di Dio e quello del Rock'n'Roll.\nIn questo percorso, \u00e8 accompagnato, da un lato, da una madre che vuole condurlo sulla strada dell'espiazione in un convento; dall'altro, da una nonna fuori dagli schemi che lo incoraggia a non abbandonare la musica.Insieme a lei, anche altri personaggi lo spronano a non mollare la via del Rock'n'Roll.\nMarcello deve percorrere questo tortuoso e duplice sentiero per capire quale sia la sua strada."}
{"id": "3355528", "revid": "324326", "url": "https://it.wikipedia.org/wiki?curid=3355528", "title": "Entraque", "text": ""}
{"id": "3355529", "revid": "767487", "url": "https://it.wikipedia.org/wiki?curid=3355529", "title": "Fistful of Mercy", "text": "Fistful of Mercy \u00e8 un gruppo rock composto da Dhani Harrison, Ben Harper e Joseph Arthur.\nStoria della band.\nLa band si \u00e8 formata in febbraio 2010, quando Arthur chiese ad Harper di accompagnarlo in studio durante la registrazione di un suo album; Harper poi chiese ad Harrison, conosciuto in uno skate park di Santa Monica, California, di unirsi a loro. Arrivati al Carriage House studio a Los Angeles, il trio ha scritto e registrato nove canzoni acustiche.\nDhani Harrison ha paragonato la loro collaborazione avvenuta casualmente, con la nascita dei Traveling Wilburys, il gruppo in cui suo padre, George, ha suonato alla fine degli anni '80 assieme a Bob Dylan, Roy Orbison, Tom Petty e Jeff Lynne.\nDopo la registrazione dei nove pezzi, Dhani ha chiamato il suo amico batterista Jim Keltner che ha suonato molte volte anche negli album di suo padre (compresi quelli dei Traveling Wilburys), per inserire le percussioni. Anche la violinista Jessy Greene ha partecipato alle registrazioni.\nIl gruppo ha fatto il suo debutto live in un'esibizione per KCRW's \"Morning Becomes Eclectic\" il 26 agosto 2010. L'album di debutto dei Fistful of Mercy, \"As I Call You Down\" \u00e8 uscito negli USA il 5 ottobre 2010 (il 30 novembre in Italia) sotto l'etichetta HOT Records. Il 10 novembre 2010, la band ha suonato la canzone \"Father's Son\", con special guest Tom Morello, nella terza puntata di Conan, show televisivo americano in onda nel canale TBS.\nIl primo tour europeo dei Fistful of Mercy si \u00e8 tenuto nel mese di dicembre 2010, dopo il tour americano: Ben Harper, Dhani Harrison e Joseph Arthur si sono esibiti all'Alcatraz di Milano il 9/12 e al Vox Club di Nonantola, Modena, il 10/12."}
{"id": "3355536", "revid": "767487", "url": "https://it.wikipedia.org/wiki?curid=3355536", "title": "Chris Hill (cestista)", "text": ""}
{"id": "3355543", "revid": "599013", "url": "https://it.wikipedia.org/wiki?curid=3355543", "title": "Andre Riddick", "text": ""}
{"id": "3355548", "revid": "1543377", "url": "https://it.wikipedia.org/wiki?curid=3355548", "title": "Capnolagnia", "text": "La capnolagnia \u00e8 una forma di feticismo, comunemente chiamato anche feticismo del fumo, basato sull'eccitazione sessuale generata dall'osservazione di una persona che fuma. Tra le origini di questo comportamento figurano l'infrangere quello che viene considerato un tab\u00f9 e l'immagine di potere e sicurezza di s\u00e9 trasmessa da una persona che fuma. All'interno della comunit\u00e0 gay vi \u00e8 un'associazione con la mascolinit\u00e0, legata al simbolismo fallico.\nTra gli uomini eterosessuali, questo feticismo \u00e8 spesso associato con una fissazione orale e con la fellatio; oltre a essere associato all'immagine stessa di una donna che fuma, si ritiene che anche l'odore particolare del fumo espirato svolga un ruolo attivo nel causare l'eccitazione sessuale.\nBDSM.\nIn una pratica nell'ambito del BDSM, il partner dominante mentre fuma una sigaretta soffia in faccia il fumo al proprio sottomesso o usa la sua bocca o parti del suo corpo come posacenere. Questo atto \u00e8 generalmente legato all'umiliazione del partner sottomesso tramite l'insulto rappresentato dal fumo soffiato in faccia, ma pu\u00f2 essere anche semplicemente legato al gusto e all'odore sgradevole della cenere o ai danni del fumo passivo in caso di masochisti che non godono con l'umiliazione.\nImmaginario collettivo.\nNell'immaginario collettivo spicca lo stereotipo della \"femme fatale\", seducente ed enigmatica, intenta a fumare nei classici film noir. Sempre all'ambito cinematografico \u00e8 legata la figura del \"duro\" con la sigaretta in bocca, con attori quali Clark Gable, Gary Cooper e John Wayne ripresi soventemente in scene in cui fumano.\nL'atto di fumare, ricollegato tipicamente alla mascolinit\u00e0, si \u00e8 andato via via diffondendo tra la popolazione femminile grazie anche all'accostamento con l'emancipazione sessuale. "}
{"id": "3355549", "revid": "81195", "url": "https://it.wikipedia.org/wiki?curid=3355549", "title": "Feticismo del fumo", "text": ""}
{"id": "3355550", "revid": "35804", "url": "https://it.wikipedia.org/wiki?curid=3355550", "title": "Autori di fantascienza", "text": ""}
{"id": "3355556", "revid": "785863", "url": "https://it.wikipedia.org/wiki?curid=3355556", "title": "Pasqua con l'orso Yogi", "text": "Pasqua con l'orso Yogi (\"Yogi the Easter Bear\") \u00e8 uno special televisivo d'animazione prodotto nel 1994 da Hanna-Barbera. \nQuesto doppiaggio, insieme a \"Scooby-Doo e i misteri d'oriente\", era uno degli ultimi di Don Messick, il quale ha subito un ictus debilitante nel 1996 e mor\u00ec nel 1997. \u00c8 stata l'ultima volta che doppia il Ranger Smith.\nTrama.\nPer la celebrazione annuale della Pasqua, \u00e8 atteso a Jellystone il Commissario Superiore, che si recher\u00e0 al parco con due suoi nipoti. Il ranger Smith ha preparato tutto affinch\u00e9 l'evento si svolga nel migliore dei modi e tutti i bambini presenti si divertano, in particolare questi ultimi: ha procurato un travestimento da coniglietto pasquale, e ordinato un camion carico di dolci e uova di Pasqua. \u00c8 per\u00f2 preoccupato e nervoso e da a tutti i ranger istruzioni ben precise per l'evento: nessuno deve avvicinarsi al camion dei dolci, in particolare l'Orso Yoghi, ben noto per la sua golosit\u00e0. Lascia quindi, a guardia, il ranger Mortimer, il quale \u00e8 per\u00f2 ipovedente. Yoghi sopraggiunge e, accorgendosi della scarsa vista del ranger, lo inganna fingendosi dapprima il ranger Smith e poi travestendosi da coniglietto pasquale, sottraendo il travestimento dall'ufficio di quest'ultimo.\nIl ranger Mortimer si allontana, fidandosi, e Yoghi divora tutto il carico di dolciumi. Il ranger Smith \u00e8 furioso e si appresta a spedirlo presso un circo in Siberia, ma Bubu gli fa una proposta che lo incuriosisce, per quanto assurda: cercher\u00e0 insieme a Yoghi il \"Grande Grizzly\", per chiedergli dove trovare il coniglietto pasquale. Il ranger accetta, seppure dubbioso della sua esistenza. Lo raggiungono quindi, e questi indica loro una formazione geologica, dall'aspetto di due orecchie di coniglio. I due scalano la montagna, per scoprire che il coniglietto \u00e8 stato rapito. Ha lasciato per\u00f2, una traccia fatta di caramelle, che seguono, fino ad arrivare al luogo dove \u00e8 tenuto legato, sospeso su una vasca piena di plastica fusa.\nPaulie e il suo complice Ernest, hanno intenzione di sostituire tutte le uova di Pasqua del mondo, con altrettante di plastica. Hanno rapito il coniglietto per farsi dire dove tiene le sue. Yoghi e Bubu si travestono da ispettori della salute, lo liberano e fuggono, ma, riconosciuti dai due, vengono inseguiti. La fornitrice di uova di Pasqua del coniglietto \u00e8 la magica gallina pasquale e si recano quindi da lei. Il cane da guardia del pollaio rifiuta di fare avvicinare chiunque alla stessa, eccetto il coniglietto pasquale. I due riescono ad entrare catapultandosi dall'alto sul tetto e la portano via. Nel frattempo Ernest, il quale indossa un vestito da coniglietto, recatosi l\u00e0 anche lui, entra ingannando il guardiano, ma arriva tardi. A Jellystone nel mentre, il ranger Smith intrattiene i suoi ospiti come meglio pu\u00f2 con numeri da circo ed acrobazie, senza purtroppo riuscire a divertirli, quando, all'improvviso, Yoghi, Bubu e i loro due compagni piombano gi\u00f9 dall'alto, fra l'esaltazione generale dei bambini. Il coniglio offre a tutti le uova di Pasqua della gallina pasquale, e la festa \u00e8 ormai riuscita: il Commissario \u00e8 soddisfatto, e si congratula col ranger Smith.\nVersione su DVD.\nL'8 febbraio 2005, la Warner Home Video ha fatto uscire la versione su DVD del film. La versione italiana \u00e8 uscita a marzo del 2005."}
{"id": "3355559", "revid": "392652", "url": "https://it.wikipedia.org/wiki?curid=3355559", "title": "Esercito tolemaico", "text": "L'esercito tolemaico fu l'esercito dei re ellenistici che governarono l'Antico Egitto dal 305 a.C. al 30 a.C. Come la maggior parte degli altri eserciti dei \"Diadochi\", era molto simile all'esercito macedone di Alessandro Magno: fanteria pesante armata di \"sarissa\" e schierata nella falange macedone, ecc.\nLe armate dei Tolomei dimostrarono la loro superiorit\u00e0 contro le forze dei Seleucidi con la vittoria nella Battaglia di Rafah del 217 a.C. ma, nonostante questo, caddero in una fase di profondo ristagno che spian\u00f2 la strada alla conquista da parte di Roma al tempo della disputa tra Augusto e Marco Antonio\nDa notare tuttavia, che il Regno d'Egitto, fu l'ultimo stato ellenistico a soccombere ai Romani. Nell'ultima fase della sua vita, il Regno tolemaico d'Egitto conobbe la sua massima espansione: con le Donazioni di Alessandria, Marco Antonio aveva ceduto all'Egitto di Cleopatra numerosi territori orientali della Repubblica romana, incontrando l'ostilit\u00e0 di Ottaviano e del Senato. Per prepararsi a fronteggiare i romani e creare un vero e proprio impero ellenistico sul Mediterraneo, Cleopatra aveva organizzato un potente esercito, circa 45.000-50.000 uomini, ma soprattutto una possente flotta: la flotta tolemaica di Cleopatra, composta da pi\u00f9 300 navi di grossa stazza. Questo grande esercito orientale, appoggiato dalle legioni di Antonio, mise a dura prova l'esercito romano di Ottaviano, che tuttavia ottenne la vittoria nel mare prospiciente Azio e, in seguito, fu in grado di occupare totalmente il Regno d'Egitto, chiudendo cos\u00ec la cosiddetta et\u00e0 ellenistica."}
{"id": "3355581", "revid": "115457263", "url": "https://it.wikipedia.org/wiki?curid=3355581", "title": "Gate 7", "text": "Gate 7 (\"GATE 7\") \u00e8 uno sh\u014dnen manga delle CLAMP, inizialmente pubblicato come one-shot nel 2010, per poi apparire come serie a partire dal 2011, sempre sulla rivista \"Jump SQ\". In Italia \u00e8 pubblicato da Panini Comics nella divisione Planet Manga dal 29 settembre 2011 in due edizioni, una normale e una \"deluxe\". La serie \u00e8 pubblicata in contemporanea mondiale in Giappone, Corea del Sud, Brasile, Stati Uniti, Francia, Italia, Spagna, Gran Bretagna e Germania.\nSviluppo e pubblicazione.\n\"Gate 7\" \u00e8 stato annunciato nel 2008 e la pubblicazione era prevista per il 2009, ma, a causa dell'allungamento di \"Tsubasa RESERVoir CHRoNiCLE\" e \"xxxHOLiC\", la pubblicazione \u00e8 slittata per il 2010.\nPur essendo pensata come serie, la prima pubblicazione \u00e8 rappresentata da uno one-shot apparso nel dodicesimo numero della neonata rivista shonen \"Jump SQ\", distribuito il 4 novembre 2010, in cui sono stati pubblicati diversi one-shot di famosi mangaka, tra cui Masakazu Katsura e Akira Toriyama, ed anche le CLAMP hanno partecipato proponendo questa nuova storia.\nLa serie \u00e8 stata poi regolarmente serializzata nel mese di febbraio 2011, con lo stesso titolo. Il capitolo one-shot viene considerato come un prologo ed \u00e8 stato inserito a tutti gli effetti nel tankob\u014dn, diventando il primo capitolo dell'opera.\nPersonaggi.\n\u00c8 un personaggio alquanto enigmatico, la sua stessa natura \u00e8 un mistero e non viene specificato il suo genere sessuale: sembrerebbe una ragazza, ma durante una conversazione tra Chikahito e Sakura, si evince una non precisata natura della stessa. Ha un carattere tranquillo e a volte assente, ma \u00e8 dotata di grandi poteri. Lei infatti \u00e8 il Nulla che assorbe tutto, ovvero riesce a ricopiare in qualsiasi momento le tecniche che le vengono scagliate contro.\nStudente di Tokyo, \u00e8 il co-protagonista della serie. Innamorato della citt\u00e0 di Kyoto, le fa visita durante il periodo autunnale; durante il suo viaggio, improvvisamente viene trascinato all'interno di una barriera spirituale (kekkai) dove incontra Hana, Tachibana e Sakura, i quali stavano combattendo con una creatura mistica. Sembrerebbe un comune essere umano, ma \u00e8 evidente che nasconda dei poteri assopiti poich\u00e9 riesce ad entrare senza nessuno sforzo nelle barriere spirituali e contrastare piccoli incantesimi; gli viene detto infatti che, a differenza di Hana, \u00e8 il Nulla che respinge tutto, la peculiarit\u00e0 di questo suo potere dovrebbe riferirsi al fatto che nessun incantesimo ha effetto contro di lui. Dopo l'incontro con i tre ragazzi, riesce finalmente trasferirsi e ad iscriversi ad una scuola superiore di Kyoto.\nSakura \u00e8 un altro dei compagni di Hana e partner di Tachibana nei combattimenti. Il suo nome, Sakura, significa fiore di ciliegio, l'albero che \u00e8 famoso per essere sul lato sinistro del Palazzo Imperiale di Kyoto. Come Tachibana, ha molto a cuore Hana e il suo benessere. \u00c8 molto schrezoso e spesso prende in giro Chikahito storpiandogli il nome o anche, facendogli domande ambigue riferite ad Hana. Anche se lo prende in giro, Sakura appare molto pi\u00f9 accogliente verso Chikahito a differenza di Tachibana. In battaglia, Sakura ha il compito di creare le barriere mistiche dove si svolgeranno i combattimenti cos\u00ec da separare la dimensione reale da quella astratta e proteggere gli esseri umani. Lavora come assistente maschio per geishe e maiko.\nPossiede il potere dello Yin.\nTachibana \u00e8 un personaggio piuttosto taciturno, misterioso, e spesso scorbutico, \u00e8 un compagno di Hana, ed uno studente universitario, anche se non \u00e8 stato ben chiarito durante lo svolgimento della storia. Il suo nome, Tachibana, significa arancio selvatico, lo stesso tipo di albero che \u00e8 al lato destro del Palazzo Imperiale di Kyoto. Spesso agisce come un fratello maggiore per Hana, \u00e8 protettivo ed \u00e8 spesso preoccupato per lei. Appare infastidito dalla presenza di Chikahito, rivolgendosi a lui come \"persona comune\" dopo l'incontro con il ragazzo. Come Hana e Sakura, combatte le bestie soprannaturali evocando gli elementi. Combatte nella Ura-shichiken per salvare sua sorella gemella, la principessa Sugi, che \u00e8 stata rapita da Iemitsu Tokugawa, il terzo shogun della dinastia Tokugawa.\nPossiede il potere dello Yang.\n\u00c8 il proprietario di ura-shichiken e il datore di lavoro di Hana, Sakura e Tachibana. Non si conosce il suo vero nome, ma in quanto reincarnazione di Hidetsugu Toyotomi ha ereditato il nome e Mikoto, l'Oni che apparteneva da secoli alla famiglia Toyotomi. Il suo scopo \u00e8 quello di trovare il cadavere di Oda Nobunaga e il Dairokutenmaoh (lett: Il Re Demone del Sesto Cielo) sigillato in esso, ossia l'Oni che aveva stipulato un contratto di sangue con Oda Nobunaga e che da molti \u00e8 considerato il pi\u00f9 potente mai esistito.\nHa le sembianze di una bambina con lunghissimi capelli ed \u00e8 l'Oni di Hidetsugu Toyotomi. Possiede ottime tecniche d'attacco, ma la sua pi\u00f9 grande maestria \u00e8 nelle divinazioni.\nSplendido ragazzo dai capelli albini e dai particolari occhi viola, \u00e8 l'antagonista della storia. Con una scusa riesce ad avvicinarsi a Chikahito e successivamente lo rivediamo iscritto nella scuola superiore del protagonista. All'apparenza \u00e8 un ragazzo dolce e delicato, ma in realt\u00e0 \u00e8 un sadico calcolatore senza scrupoli. Il suo obiettivo \u00e8 ottenere il cadavere di Oda Nobunaga e il Dairokutenmaoh. Il suo Oni si chiama Mitsuha, ma nessuno \u00e8 a conoscenza di quali terribili poteri possieda, l'unica cosa che \u00e8 dato sapere \u00e8 che si nutre di esseri umani. Ha rapito la sorella gemella di Tachibana -Sugi- per controllare il suo Oni il quale ha la pi\u00f9 grande capacit\u00e0 esistente di preveggenza.\nCrossover.\nCome tradizione nell'universo CLAMP, sin dal primo capitolo vengono presentati dei cross-over:"}
{"id": "3355582", "revid": "768068", "url": "https://it.wikipedia.org/wiki?curid=3355582", "title": "Partite per clavicembalo", "text": "Con l'espressione Partite per clavicembalo BWV 825-830 ci si riferisce a una raccolta di composizioni di Johann Sebastian Bach, che l'autore diede alle stampe nel 1731.\nBach, tuttavia, aveva gi\u00e0 intrapreso in precedenza, a proprie spese, la stampa delle \"Partite\" singolarmente: il 1\u00ba novembre 1726, infatti, usc\u00ec sulla \"Leipziger Post-Zeitungen\" un annuncio \u00abper gli amanti della tastiera\u00bb, nel quale Bach comunicava ai concittadini che era disponibile la prima partita di una \"Clavier Suiten\" destinata a proseguire.&lt;br&gt;\nLe sei partite per \"Clavier\" rappresentano il vertice artistico dell'intera storia della suite come genere musicale.\nStoria.\nLe \"Partite per clavicembalo\" scritte da Johann Sebastian Bach sono un insieme di sei suite pubblicate fra il 1726 e il 1730 come prima parte della \"Clavier-\u00dcbung\". Insieme alle \"Suite inglesi\" e alle \"Suite francesi\" queste partite sono il terzo, ultimo e pi\u00f9 tecnicamente impegnativo capitolo dedicato da Bach alla musica per tastiera. Il manoscritto originale non ci \u00e8 pervenuto. Nel XIX secolo le Partite vennero chiamate \"suite tedesche\", anche se non c'\u00e8 nulla di particolarmente tedesco nello stile delle composizioni, e il nome cadde presto in disuso.\nIn confronto con le Suite inglesi e francesi, le Partite sono scritte in maniera pi\u00f9 libera. Nello specifico le Partite, anzich\u00e9 aprirsi con un preludio tradizionale, iniziano con pezzi nei diversi stili musicali, come ouverture di gusto francese, ricche di ritmi puntati ed energici accordi, o toccate in forma libera. Le Partite seguono abbastanza fedelmente il classico ordine di successione dei pezzi delle suite (l'italiano \"partita\" \u00e8 semplicemente un sinonimo), gi\u00e0 codificato nella musica coeva; una suite di danze di Bach contiene di regola sette movimenti composti nella medesima tonalit\u00e0:\nBach cambia in alcune partite l'ordine dei brani e omette il titolo di alcuni movimenti inserendo una semplice didascalia: burlesca, scherzo, capriccio, aria. Nella partita n\u00b0 2 omette la giga finale.\nBench\u00e9 pubblicate singolarmente, le Partite vennero poi raccolte nel 1731 in un unico volume, formando la prima parte della \"Clavier-\u00dcbung\". Bach intendeva pubblicare sette partite, come annunciato nella primavera 1730 in occasione della pubblicazione della partita BWV 829, dichiarando che sarebbe stata seguita da altre due composizioni simili.\nIl \"Concerto italiano\" BWV 971, contenuto nella seconda parte della \"Clavier-\u00dcbung\", \u00e8 in Fa maggiore e fa pensare che, originariamente, potesse essere stato pensato per essere una partita: infatti, proseguendo la logica delle tonalit\u00e0 utilizzate, dopo Si\u266d maggiore, Do minore, La minore, Re maggiore, Sol maggiore, Mi minore, la prosecuzione logica sarebbe Fa maggiore. Le prime due raccolte che compongono la \"Clavier-\u00dcbung\" sviluppano inoltre lo stesso tema, cio\u00e8 l'assimilazione virtuosistica delle principali forme orchestrali provenienti dall'estero: con l'obiettivo della fusione nel primo caso, e della giustapposizione nel secondo. Per certi versi, Bach si distacca dalla suite antica e lascia presagire la sonata classica.\nStruttura.\nI titoli dei movimenti sono mantenuti nella forma linguistica originale. La distinzione contenuta negli originali tra il francese \"courante\" delle n\u00b0 2 e 4 e l'italiano \"corrente\" \u00e8 andato perduto nella compilazione del catalogo Bach-Werke-Verzeichnis di Wolfgang Schmieder.\nLe tonalit\u00e0 sono disposte secondo una sequenza incrementale che aumenta di un intervallo fra una partita e la successiva: di seconda, di terza, e cos\u00ec via fino alla sesta. Sul titolo dell'Opus 1 le danze barocche contenute nelle suite sono definite con il termine \"Galanterien\", ma risulta difficile immaginare di usare queste danze come musica da ballo: non si tratta, infatti, di ritmi da ballare, sostenuti dalla presenza di un basso continuo, bens\u00ec di un intricato contrappunto di estrema complessit\u00e0, con il quale Bach stilizza la forma della suite, come gi\u00e0 aveva fatto qualche anno prima alla corte di C\u00f6then.\nPartita n\u00b0 1 in Si\u266d maggiore BWV 825.\nUnica delle suite di Bach in Si\u266d maggiore, \u00e8 la pi\u00f9 conosciuta e pi\u00f9 frequentemente eseguita delle sei partite. Il balzo ritmico della \"gigue\" finale \u00e8 esaltato dalla tecnica dell'incrocio delle mani, di origine italiana.\nPartita n\u00b0 2 in do minore BWV 826.\nIl sesto movimento \u00e8 quello dalla forma meno usuale fra tutte le sei Partite; forse Bach lo chiam\u00f2 \"capriccio\" perch\u00e9 manca la \"giga\" finale che chiude le altre partite. La regola infranta per un capriccio, dunque.\nPartita n\u00b0 3 in la minore BWV 827.\nLa tonalit\u00e0 di la minore \u00e8 tipica della musica barocca per violino, e in effetti \u00e8 facile immaginare i movimenti di questa partita suonati da un duo d'archi. La \"gigue\" \u00e8 un capolavoro di scrittura fugata a tre parti.\nPartita n\u00b0 4 in Re maggiore BWV 828.\nIl movimento iniziale ha lo stile maestoso di una \"ouverture\" francese, con un fugato in 9/8.\nCurioso il fatto che il tema del fugato dell'ouverture sia quasi identico a quello dello \"Scherzo\" del quartetto con pianoforte in la maggiore op. 26 n. 2 di Johannes Brahms.\nPartita n\u00b0 5 in Sol maggiore BWV 829.\n. Il quinto movimento, notato a voce singola, contiene un notevole contrappunto.\nPartita n\u00b0 6 in mi minore BWV 830.\nUltima partita sia come numerazione che come tonalit\u00e0, \u00e8 la pi\u00f9 lunga della raccolta. La \"toccata\" mostra molto chiaramente la trasformazione di Bach dall'improvvisatore al perfezionatore di una forma cristallina. L'\"allemanda\" ha, in questa partita, una connotazione particolarmente drammatica. La grandiosa \"giga\" finale termina con cadenza piccarda."}
{"id": "3355584", "revid": "106990", "url": "https://it.wikipedia.org/wiki?curid=3355584", "title": "Suite tedesche", "text": ""}
{"id": "3355589", "revid": "125061754", "url": "https://it.wikipedia.org/wiki?curid=3355589", "title": "Premi Goya 1989", "text": "La cerimonia di premiazione della 3\u00aa edizione dei Premi Goya si \u00e8 svolta il 21 marzo 1989 al Palacio de Congresos di Madrid.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3355593", "revid": "712828", "url": "https://it.wikipedia.org/wiki?curid=3355593", "title": "Hokuto Shinken", "text": ""}
{"id": "3355600", "revid": "287204", "url": "https://it.wikipedia.org/wiki?curid=3355600", "title": "Emile Ntamack", "text": ""}
{"id": "3355602", "revid": "278015", "url": "https://it.wikipedia.org/wiki?curid=3355602", "title": "Antonello da Saliba", "text": ""}
{"id": "3355605", "revid": "1573940", "url": "https://it.wikipedia.org/wiki?curid=3355605", "title": "Cotylorhiza tuberculata", "text": "La cassiopea mediterranea (Cotylorhiza tuberculata () \u00e8 una scifomedusa della famiglia Cepheidae, comune nel mar Mediterraneo.\nDescrizione.\n\u00c8 la medusa pi\u00f9 comune del mar Mediterraneo.\nQuesta specie, che raggiunge i 30 cm di diametro, presenta un caratteristico ombrello a forma di disco bianco, con una gobba rotonda e gialla al centro (sembra un uovo all'occhio di bue). Il margine \u00e8 tipicamente frastagliato, di colore giallo o talvolta verdastro per la presenza di zooxantelle. La specie, come tutte quelle appartenenti alla classe delle Rhizostomeae, \u00e8 priva di tentacoli, ma ricca di braccia orali che si dipartono dai quattro lobi della bocca, delle quali molte sono sottili e terminano con un bottoncino di colore blu/viola.\nDistribuzione e habitat.\n\u00c8 una specie pelagica, endemica del mar Mediterraneo, molto comune, in particolare nel mare Adriatico da maggio a ottobre.\nSviluppo.\nIl suo sviluppo \u00e8 abbastanza simile a quello delle altre meduse; esso si divide in quattro fasi: larva (planula), polipo sessile giovane (scyphistoma), polipo sottosviluppato intermedio (ephyra), medusa adulta. La planula (larva) usa le sue piccole ciglia per muoversi nell'acqua e stabilirsi su un duro sedimento sul quale evolversi in polipo. Lo scyphistoma acquisisce i suoi simbionti di alghe fotosintetiche durante la sua fase preliminare di sviluppo, sebbene il meccanismo non sia ancora chiaro. Questi microorganismi vivono principalmente nella mesoglea e nel rivestimento del sistema cardiovascolare del cnidario, rafforzando la produzione di ossigeno durante tutto il ciclo vitale della medusa. I polipi attuano una riproduzione asessuata per generare altri polipi, tra i quali alcuni si trasformeranno in ephyrae (sottosviluppati intermedi). La medusa giovane impiega 8-10 settimane per raggiungere un diametro di almeno 3 cm, che incrementer\u00e0 di 3-4 cm ogni settimana fino al raggiungimento della dimensione adulta, che prevede un diametro di 35 cm circa.\nLa riproduzione tra meduse adulte avviene tipicamente tra Agosto ed Ottobre. La C. tubercolata femmina viene fecondata internamente dallo sperma proveniente dalle appendici moutharm dell'esemplare maschio e, dopo un periodo di gestazione, rilascia un gran numero di planulae (larve) nell'acqua.\nBiologia.\nA dispetto delle sue grandi dimensioni, questa specie non \u00e8 urticante. Solo i soggetti pi\u00f9 sensibili possono incorrere in piccoli pizzichi a contatto con le braccia.\nTipica la presenza, in prossimit\u00e0 delle stesse, di piccoli avannotti delle specie \"Trachurus trachurus\", \"Seriola dumerili\", \"Caranx ronchus\", \"Sarpa salpa\" e \"Boops boops\"."}
{"id": "3355608", "revid": "1494169", "url": "https://it.wikipedia.org/wiki?curid=3355608", "title": "Cassinis", "text": ""}
{"id": "3355623", "revid": "287204", "url": "https://it.wikipedia.org/wiki?curid=3355623", "title": "Tecchio", "text": ""}
{"id": "3355635", "revid": "729019", "url": "https://it.wikipedia.org/wiki?curid=3355635", "title": "Volo American Airlines 1420", "text": "Il volo American Airlines 1420 era un volo di linea tra Dallas e Little Rock negli USA. Il 1\u00ba giugno 1999, il McDonnell Douglas MD-82 che operava il volo oltrepass\u00f2 il limite della pista durante l'atterraggio a Little Rock, schiantandosi contro la struttura dell'Approach Lighting System della pista 22L. Il comandante e dieci passeggeri perirono nell'incidente.\nL'aereo.\nL'aereo coinvolto nell'incidente era un McDonnell Douglas MD-82 (numero di registrazione N215AA), un derivato del McDonnell Douglas DC-9 e parte della serie di aeromobili McDonnell Douglas MD-80. \u00c8 stato consegnato nuovo ad American Airlines nel 1983 e da allora \u00e8 stato operato ininterrottamente dalla compagnia aerea, accumulando l'incredibile totale di 49.136 ore di volo. Il velivolo era alimentato da due motori a reazione turboreattori Pratt &amp; Whitney JT8D-217C.\nEra dotato di un radar meteorologico a banda X, suscettibile all'attenuazione durante le pesanti precipitazioni, e non aveva un avviso di attenuazione per avvertire l'equipaggio di volo del danneggiamento del sistema durante i forti acquazzoni. Il sistema meteorologico radar aveva un design lungimirante che offriva all'equipaggio di volo solo un campo visivo limitato di fronte all'aereo.\nL'equipaggio.\nIl volo 1420 era pilotato del comandante Richard Buschmann, 48 anni, un capo pilota di grande esperienza con 10.234 ore di volo totali, di cui circa la met\u00e0 accumulate con la serie MD-80. Buschmann si era laureato alla United States Air Force Academy nel 1972, prestando servizio nell'aeronautica militare fino al 1979. Ricopr\u00ec il grado di tenente colonnello presso lo US Air Force Reserve Command e fu assunto dall'American Airlines nel luglio 1979. Esperto nel pilotaggio del Boeing 727 per uso americano, pass\u00f2 ai bimotori McDonnell Douglas serie MD-80 nel 1991.\nIl primo ufficiale del volo era Michael Origel, 35 anni. Egli era entrato nella compagnia da meno di un anno e aveva solo 182 ore di volo con American Airlines come pilota di MD-80. Tuttavia Origel si era addestrato come pilota con la Marina degli Stati Uniti e aveva avuto precedenti esperienze di volo commerciale come pilota aziendale, con un totale di 4.292 ore di esperienza al momento dell'incidente.\nIl volo 1420 era composto da quattro assistenti di volo, tutti qualificati sull'MD-80 e avevano recentemente ricevuto una formazione di aggiornamento sulle procedure di emergenza.\nCondizioni meteorologiche e di volo.\nIl volo 1420 doveva partire dal Dallas/Fort Worth alle 20:28 (20:28) e arrivare a Little Rock alle 21:41 (21:41). Tuttavia i piloti vennero informati prima dell'imbarco che la partenza sarebbe stata ritardata e che il National Weather Service aveva emesso degli avvisi meteorologici che indicavano forti temporali lungo la traiettoria di volo pianificata.\nLe condizioni meteorologiche avverse ritardarono l'arrivo a DFW dell'aereo che avrebbe dovuto intraprendere il volo 1420. La politica della compagnia aerea prevedeva un tempo massimo di servizio del pilota di 14 ore e il volo 1420 era l'ultimo volo della giornata per l'equipaggio. Il primo ufficiale inform\u00f2 lo spedizioniere di volo della compagnia aerea che non sarebbero quindi stati in grado di partire dopo le 23:16 (11:16 PM). Cos\u00ec l'American sostitu\u00ec l'aereo con un altro MD-80, numero di coda N215AA, che permise al volo 1420 di partire da Dallas/Fort Worth alle 22:40 (10:40 PM).\nAlle 23:04 (23:04), i controllori del traffico aereo rilasciarono un avviso meteorologico che indicava forti temporali in un'area che includeva l'aeroporto di Little Rock, e i piloti videro un fulmine durante l'avvicinamento. Iniziarono a considerare i bollettini meteorologici, ma decisero di accelerare l'avvicinamento piuttosto che dirottare verso l'aeroporto alternativo designato (Aeroporto Internazionale di Nashville) o tornare a DFW.\nIl controllo del traffico aereo di Little Rock aveva inizialmente detto al volo 1420 di aspettarsi un avvicinamento alla pista 22L. Tuttavia, alle 23:39 (23:39), un controllore avvis\u00f2 l'equipaggio di un avviso di wind-shear e di un cambio di direzione del vento. Di conseguenza il capitano Buschmann chiese l'autorizzazione di poter atterrare sulla pista 4R in modo che l'MD-2 avesse il vento contrario durante l'atterraggio, ricevendola sulla base delle regole del volo a vista. Poich\u00e9 l'aereo era gi\u00e0 vicino all'aeroporto, il controllore dovette dirigerlo lontano per allinearlo all'atterraggio sulla pista. Di conseguenza il volo 1420 si allontan\u00f2 dall'aeroporto per diversi minuti, e poich\u00e9 il radar meteorologico dell'aereo aveva un campo visivo stretto e rivolto in avanti, l'equipaggio non poteva vedere i temporali che si avvicinavano durante il loro turno. Mentre l'aereo si stava avvicinando all'aeroporto era sopraggiunto un forte temporale e alle 23:44 il primo ufficiale notific\u00f2 al controllore che avevano perso di vista la pista. Il controllore concesse cos\u00ec l'autorizzazione all'atterraggio sulla 4R secondo le regole dell'avvicinamento ILS (Instrument landing system).\nI piloti si prepararono ad atterrare il prima possibile, portando a errori di giudizio che includevano il mancato completamento da parte dell'equipaggio della checklist pre-atterraggio della compagnia prima dell'atterraggio. Ci\u00f2 costitu\u00ec un evento cruciale nella catena degli incidenti, poich\u00e9 i piloti trascurarono diversi sistemi di atterraggio cruciali. L'equipaggio non riusc\u00ec ad attivare il sistema degli spoiler automatici, il che normalmente sposta automaticamente la leva di controllo degli spoiler e li distende all'atterraggio. Non riuscirono pure ad impostare il sistema di frenata automatica e i flap di atterraggio, un altro punto della checklist pre-volo, ma quando l'aereo scese oltre i 300 m, il primo ufficiale Origel si rese conto della dimenticanza, estendendo i flap a 40 gradi.\nAlle 23:49:32 il controllore comunic\u00f2 l'ultimo bollettino meteorologico prima dell'atterraggio del volo 1420, avvisando che i venti all'aeroporto erano di 330 gradi per 25 nodi. I venti segnalati superavano il limite di 20 nodi per cui l'MD-82 era stato progettato, con visibilit\u00e0 ridotta su una pista bagnata. Nonostante l'eccessivo vento aldi traverso e due rapporti di wind-shear, il capitano Buschmann non annull\u00f2 l'avvicinamento a Little Rock, decidendo invece di continuare l'avvicinamento alla pista 4R.\nLo schianto.\nL'aereo atterr\u00f2 sulla pista 4R alle 23:50:20. Circa due secondi dopo che le ruote toccarono terra, il primo ufficiale Origel dichiar\u00f2: \"Siamo a terra. Stiamo andando a sbattere!\". Poich\u00e9 i piloti non erano riusciti ad attivare il sistema automatico degli spoiler, questi non si estesero in automatico all'atterraggio n\u00e9 li estesero manualmente. Gli autospoiler e gli autobrake sarebbero stati essenziali per garantire la capacit\u00e0 dell'aereo di fermarsi entro i confini di una pista bagnata, specialmente se soggetta a forti raffiche di vento. Gli spoiler interrompono il flusso d'aria sulle ali, impediscono loro di generare portanza e fanno s\u00ec che una parte maggiore del peso dell'aereo venga sostenuta dal carrello di atterraggio. Circa il 65% del peso dell'MD-82 sarebbe stato supportato dal carrello di atterraggio dell'aereo se gli spoiler fossero stati schierati, ma senza di essi questo numero scese solo al 15%. Con il carico sul carrello di atterraggio troppo leggero, i freni dell'aereo risultarono inefficaci nel rallentare l'aereo, che continu\u00f2 a slittare lungo la pista ad alta velocit\u00e0. Il controllo direzionale venne perso quando il comandante Buschmann applic\u00f2 troppa spinta inversa, il che ridusse l'efficacia del timone dell'aereo e dello stabilizzatore verticale.\nL'aereo prosegu\u00ec oltre la fine della pista, viaggiando per altri 800 piedi e colpendo una barriera di sicurezza e un'antenna di localizzatori ILS. In seguito l'aereo entr\u00f2 in collisione con una struttura costruita per supportare le luci di avvicinamento per la pista 22L, che si estendeva nel fiume Arkansas. Tali strutture sono solitamente frangibili, progettate per staccarsi all'impatto, ma poich\u00e9 le luci di avvicinamento erano situate sulla riva instabile del fiume, erano ancorate saldamente. La collisione con la robusta struttura schiacci\u00f2 il muso dell'aereo e distrusse il lato sinistro della fusoliera dell'aereo, dalla cabina di pilotaggio alle prime due file di sedili. L'impatto frantum\u00f2 l'aereo in spezzoni che si fermarono a breve distanza dalla riva del fiume.\nIl comandante Buschmann e 10 dei 139 passeggeri dell'aereo morirono sul colpo, seguiti da due passeggeri morti in ospedale nelle settimane successive. Il primo ufficiale Origel, tre dei quattro assistenti di volo e 41 passeggeri riportarono ferite gravi. Il rimanente assistente di volo e 64 passeggeri riportarono ferite lievi e 24 passeggeri rimasero pressoch\u00e9 illesi.\nL'indagine.\nIl National Transportation Safety Board (NTSB) indag\u00f2 sulle seguenti cause dell'incidente.\nSpoiler automatici e sistema dei freni.\nL'NTSB condusse dei test approfonditi per determinare se gli spoiler automatici e il sistema dei freni fossero stati impostati in posizione \"arm\" dai piloti prima dell'atterraggio.\nAscoltarono le registrazioni del registratore della cabina di pilotaggio (CVR) dell'aereo, ma non registr\u00f2 alcun suono coerente con l'attivazione degli spoiler o il dispiegamento automatico. L'NTSB condusse due voli di prova di un altro MD-80 dell'American Airlines, confermando che l'inserimento manuale degli spoiler creava un rumore ben riconoscibile, distinguibile da quello prodotto dall'attivazione automatica, che poteva essere chiaramente udita sul CVR. L'NTSB svolse anche dei test a terra su aerei simili, incluso un secondo MD-80 sul quale il sistema di autospoiler non riusciva ad attivarsi durante un sovraccarico della pista, un evento accaduto a Palm Springs, in California, che per\u00f2 non port\u00f2 alla distruzione del velivolo.\nDopo il volo 1420 e l'incidente di Palm Springs, l'American Airlines revision\u00f2 le sue checklist in modo che i piloti confermassero che gli spoiler erano stati impostati per dispiegarsi automaticamente prima dell'atterraggio, confermassero la loro estensione e dispiegassero manualmente gli spoiler se non ci fossero riusciti.\nComportamento del pilota in caso di temporale.\nL'indagine si concentr\u00f2 anche sul comportamento dei piloti in condizioni meteorologiche avverse, per determinare l'impatto che le tempeste potrebbero aver avuto sul processo decisionale dei piloti mentre si avvicinavano all'aeroporto nazionale di Little Rock.\nGli esperti del Massachusetts Institute of Technology (MIT) compirono uno studio che registrava il comportamento dei piloti che atterrano all'aeroporto di Dallas/Fort Worth, che mirava a vedere se i piloti erano disposti ad atterrare durante i temporali. Su un totale di 1.952 incontri con temporali, 1.310 piloti (67 per cento) volavano nei temporali durante i tentativi di atterraggio. Con questo studio scoprirono che i piloti mostravano maggiore incoscienza se erano in ritardo rispetto al programma, se stavano tentando di atterrare di notte e se l'aereo davanti a loro era atterrato con successo in condizioni meteorologiche simili. In una successiva intervista, Greg Feith, l'investigatore capo dell'NTSB, si \u00e8 detto sorpreso di apprendere che i piloti mostravano questo comportamento. Feith aggiunse che i piloti potrebbero aver mostrato il cosiddetto \"get there-itis\", poich\u00e9 i piloti sapevano che si stavano avvicinando ai loro limiti di servizio di 14 ore.\nFatica.\nIl rapporto dell'NTSB cit\u00f2 la stanchezza come fattore determinante. Il capitano era rimasto sveglio per 16 ore quel giorno, la ricerca indica che dopo essere stati sveglio per 13 ore i piloti commettono molti pi\u00f9 errori. L'ora dell'incidente \u00e8 arrivata diverse ore dopo la solita ora di andare a letto di entrambi i piloti. Il primo ufficiale rifer\u00ec di sentirsi sentito stanco quella notte e si sent\u00ec uno sbadiglio sul CVR. Il rapporto afferma che gli individui privati del sonno probabilmente proveranno lo stesso metodo di risoluzione dei problemi ancora e ancora senza cercare opzioni alternative.\nCausa.\nIl 23 ottobre 2001 l'NTSB rilasci\u00f2 la sua relazione sulla causa dell'incidente:\nQuestioni legali.\nSono state intentate molteplici cause dopo l'incidente e il 15 dicembre 1999 il Judicial Panel on Multidistrict Litigation consolid\u00f2 le varie cause federali per procedimenti preliminari consolidati e coordinati e assegn\u00f2 il caso all'ormai defunto giudice distrettuale Henry Woods dell'Eastern District of Arkansas. Nelle varie cause i passeggeri chiedevano dei danni compensativi e punitivi all'American Airlines.\nIl giudice Woods separ\u00f2 i casi relativi ai passeggeri in quelli che coinvolgevano passeggeri nazionali e internazionali, perch\u00e9 leggi diverse regolavano i diritti dei ricorrenti in ciascuna categoria. Ad esempio, ai passeggeri che viaggiano con biglietti internazionali \u00e8 stato vietato da un trattato internazionale (la Convenzione di Varsavia) di risarcire i danni punitivi. Pertanto Woods stabil\u00ec che solo i passeggeri nazionali sarebbero autorizzati a perseguire le richieste di risarcimento danni, che vennero mandate avanti per prime. American Airlines \"ha ammesso la responsabilit\u00e0 per l'incidente e sono stati programmati processi individuali per valutare l'ammontare adeguato dei danni compensativi. Successivamente American Airlines ha raggiunto accordi transattivi con la maggior parte dei querelanti nazionali\".\n\"Tre processi di risarcimento danni che coinvolgono querelanti nazionali sono stati infine giudicati da una giuria e gli sono stati assegnati rispettivamente 5,7 milioni di dollari, 3,4 milioni e 4,2 milioni di dollari\". Questi tre querelanti hanno insistito per ottenere di pi\u00f9, ma alla fine persero i risarcimenti che avevano gi\u00e0. Il tribunale distrettuale concesse un giudizio sommario a favore di American Airlines riguardo ai danni punitivi, ritenendo che secondo la legge dell'Arkansas le prove fossero insufficienti per sottoporre la questione a una giuria per decidere. Questa sentenza fu successivamente confermata in appello.\nNell'unico processo di responsabilit\u00e0 derivante dallo schianto del volo 1420, una giuria federale a Little Rock diede alla famiglia del capitano Buschmann 2 milioni di dollari in danni per morte ingiusta a seguito di una causa intentata contro l'aeroporto nazionale di Little Rock. La giuria decise che Buschmann mor\u00ec perch\u00e9 l'aereo era entrato in collisione con i supporti per le luci di avvicinamento illegali e non frangibili eretti in quella che avrebbe dovuto essere l'area di sicurezza della pista. Si concluse che l'aeroporto non rispettava gli standard di sicurezza aeroportuali. Il comportamento di Buschmann presentava le prove che gli spoiler erano stati dispiegati ma avevano funzionato male (non per colpa del capitano) e che l'aereo non aveva incontrato turbolenze. La giuria respinse l'argomento dell'aeroporto secondo cui Buschmann era colpevole di aver causato la propria morte.\nIl verdetto della giuria assolse completamente il comandante Buschmann da ogni colpa per l'incidente. Tuttavia l'NTSB modific\u00f2 la sua probabile sentenza riguardo alla causa, e l'American Airlines ammise la propria responsabilit\u00e0 per l'incidente e \"ha pagato molti milioni di dollari in danni ai passeggeri e alle loro famiglie\".\nCirca 10 anni dopo l'incidente David Rapoport, un avvocato che fu membro del comitato direttivo dei querelanti nominato dal tribunale, dichiar\u00f2 che \"dopo tutti questi anni [se il capitano Buschmann \u00e8 stato \"assolto\" da ogni responsabilit\u00e0 per l'incidente] \u00e8 ancora una questione su cui le persone ragionevolmente informate potrebbero non essere d'accordo, tuttavia, dovrebbe esserci consenso. Le operazioni di volo non dovrebbero essere condotte nell'area del terminal quando i temporali sono sulla traiettoria dell'aereo, e gli oggetti non frangibili non dovrebbero essere collocati dove \u00e8 prevedibile che un aereo possa cadere\".\nConseguenze.\nUna cerimonia commemorativa del 2004 si svolse adiacente all'aeroporto. Una dei sopravvissuti del volo 1420, Jeana Varnell, partecip\u00f2 alla cerimonia e, in un articolo di giornale, ha dichiarato di essersi fortemente opposta alla commemorazione di Richard Buschmann."}
{"id": "3355753", "revid": "298229", "url": "https://it.wikipedia.org/wiki?curid=3355753", "title": "Record tedeschi di atletica leggera", "text": "I record tedeschi di atletica leggera rappresentano le migliori prestazioni di atletica leggera stabilite dagli atleti di nazionalit\u00e0 tedesca e ratificate dalla Deutscher Leichtathletik-Verband.\nIndoor.\nFemminili.\n+ = lunga distanza su strada\nht = tempo manuale\nx = risultato realizzato in competizione mista"}
{"id": "3355792", "revid": "767487", "url": "https://it.wikipedia.org/wiki?curid=3355792", "title": "Le premier cigare", "text": "Le premier cigare \u00e8 una fotopittura animata francese del 1897 diretta da Charles-\u00c9mile Reynaud, presentata per la prima volta al consiglio d'amministrazione del Museo di Gr\u00e9vin di Parigi il 30 giugno 1897 e proiettata al pubblico allo stesso museo tra il luglio 1987 e il dicembre 1898.\nTrama.\nUn giovane scolaro, interpretato da F\u00e9lix Galipaux, alle prese con il suo primo sigaro.\nProduzione.\nIl 28 ottobre 1892, Charles-\u00c9mile Reynaud d\u00e0 la prima proiezione pubblica di uno spettacolo di immagini in movimento al museo Gr\u00e9vin di Parigi. Lo spettacolo, annunciato come \"pantomime luminose\" (Pantomimes Lumineuses), comprende tre sequenze animate: \"Pauvre Pierrot\", \"Un bon bock\" e \"Le clown et ses chiens\", ciascuno costituito da 500-700 lastre di vetro dipinte individualmente dallo stesso Reynaud e della durata di circa 15 minuti.\nSuccessivamente alla nascita del cinema e delle \"fotografie in movimento\", anche Reynaud \u00e8 costretto a piegarsi a questa nuova moda e realizza per il suo teatro ottico quelle che chiama \"fotopitture animate\". Si tratta di animazioni realizzate con sequenze di fotografie dipinte a mano, utilizzate al posto dei disegni, riprese attraverso uno strumento ottico creato dallo stesso Reynaud: il foto-scenografo. Di questo tipo di animazioni verranno prodotti da Reynaud i titoli: \"Guillaume Tell\" (1896), \"Le premier cigare\" (1897) e \"Les clowns Price\" (1898)."}
{"id": "3355839", "revid": "110157", "url": "https://it.wikipedia.org/wiki?curid=3355839", "title": "Fulvene", "text": "Il fulvene \u00e8 un idrocarburo isomero del benzene, C6H6. In condizioni normali \u00e8 un liquido oleoso giallastro che polimerizza facilmente ed \u00e8 molto tossico. Data la sua instabilit\u00e0, il fulvene \u00e8 raramente usato, mentre suoi derivati, i fulveni, sono leganti abbastanza comuni nella chimica metallorganica.\nSintesi.\nFulvene puro si pu\u00f2 sintetizzare facendo reagire a 0\u00a0\u00b0C trietilammina con una miscela di acetossimetilciclopentadieni, C5H5\u2212CH2\u2212O\u2212C(O)\u2212CH3.\nIl fulvene si forma anche per isomerizzazione del benzene tramite irradiazione UV. Nella reazione si formano per\u00f2 anche altri isomeri del benzene come il benzvalene.\nDerivati del fulvene.\nI derivati del fulvene sono detti fulveni. Fu il chimico tedesco Thiele a scoprire nel 1900 che i fulveni si preparano facendo reagire chetoni e aldeidi con ciclopentadiene. I derivati del fulvene sono composti molto colorati e reattivi. In genere si preparano a partire da ciclopentadiene o ciclopentadienuro di sodio.\nIl 2,3,4,5-Tetrametilfulvene, abbreviato come Me4Fv, \u00e8 un legante abbastanza comune nella chimica metallorganica. Si ottiene tipicamente dalla deprotonazione di complessi cationici pentametilciclopentadienilici."}
{"id": "3355979", "revid": "324090", "url": "https://it.wikipedia.org/wiki?curid=3355979", "title": "Palazzo dell'Arengario di Milano", "text": ""}
{"id": "3355981", "revid": "122880", "url": "https://it.wikipedia.org/wiki?curid=3355981", "title": "Discografia di Duke Ellington", "text": "Questa \u00e8 la discografia di Duke Ellington, musicista e compositore di musica jazz del XX secolo."}
{"id": "3356018", "revid": "204012", "url": "https://it.wikipedia.org/wiki?curid=3356018", "title": "Thorsten Voss", "text": ""}
{"id": "3356039", "revid": "1185701", "url": "https://it.wikipedia.org/wiki?curid=3356039", "title": "Udo Lehmann", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1995 (edizione tenutasi a Winterberg, Germania) insieme ai suoi connazionali Harald Czudaj, Thorsten Voss e Alexander Szelig\nNell'edizione l'oro and\u00f2 all'altra nazionale tedesca e l'argento all'Austria. Nel 2004 vinse una medaglia d'oro sempre nel bob a quattro."}
{"id": "3356057", "revid": "1185701", "url": "https://it.wikipedia.org/wiki?curid=3356057", "title": "Sven Peter", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1996 (edizione tenutasi a Calgary, Canada) insieme ai suoi connazionali Wolfgang Hoppe, Thorsten Voss e Carsten Embach.\nNell'edizione l'oro and\u00f2 all'altra nazionale tedesca e l'argento alla svizzera. Nel 2001 vinse la medaglia d'oro sempre nel bob a quattro."}
{"id": "3356060", "revid": "1185701", "url": "https://it.wikipedia.org/wiki?curid=3356060", "title": "Sven R\u00fchr", "text": "Biografia.\nViene ricordato come vincitore di una medaglia d'oro nella sua disciplina, vittoria ottenuta ai campionati mondiali del 1996 (edizione tenutasi a Calgary, Canada) insieme ai suoi connazionali Christoph Langen, Markus Zimmermann e Olaf Hampel.\nNell'edizione l'argento and\u00f2 alla svizzera e il bronzo all'altra nazionale tedesca. Ai mondiali del 1997 vinse un'altra medaglia d'oro nel bob a quattro e nel 2000 una medaglia d'argento, sempre nella stessa disciplina."}
{"id": "3356062", "revid": "729019", "url": "https://it.wikipedia.org/wiki?curid=3356062", "title": "Volo USAir 427", "text": "Il volo USAir 427 era un volo di linea della US Airways decollato dall'aeroporto di Chicago-O'Hare con destinazione Pittsburgh. L'8 settembre 1994, il Boeing 737 che operava il volo precipit\u00f2 vicino Aliquippa, Pennsylvania a 6 miglia nord-ovest dall'aeroporto di Pittsburgh. Tutti i 132 occupanti del velivolo morirono all'impatto.\nL'aereo.\nIl velivolo coinvolto nell'incidente era un Boeing 737-300, numero di registrazione N613AU e S/N 23699, motorizzato con due CFM56-3-B1. Il velivolo venne consegnato alla US Airways nell'ottobre del 1987 e al momento dell'incidente aveva accumulato 23,846 ore di volo e 14,489 cicli. Il velivolo era inoltre dotato di un serbatoio supplementare di carburante che limitava la capacit\u00e0 della stiva di carico.\nAl momento dell'incidente il velivolo era valutato 30.000.000$\nL'incidente.\nIl volo USAir 427 decoll\u00f2 regolarmente alle 18:10 dell'8 settembre 1994 dalla pista 32L dell'aeroporto di Chicago-O'Hare per un volo di circa 55 minuti con destinazione Pittsburgh.\nAlle 18:58 l'equipaggio inizi\u00f2 la checklist preliminare per l'atterraggio a Pittsburgh.\nAlle 19:02:57 mentre l'aereo stava virando a sinistra per prua 100\u00b0 con un'inclinazione di circa 8\u00b0, improvvisamente il velivolo accentu\u00f2 la virata arrivando fino a 20\u00b0 di inclinazione a sinistra. Dopo circa 3 secondi l'equipaggio riusc\u00ec a stabilizzare il velivolo. Meno di un secondo dopo che l'equipaggio aveva stabilizzato l'aereo a prua 100\u00b0, senza che l'equipaggio toccasse i comandi, il Boeing si inclin\u00f2 nuovamente a sinistra. Alle 19:03 il velivolo era a prua 089\u00b0 e si trovava a 43\u00b0 di inclinazione a sinistra continuando a inclinarsi sempre a sinistra con un ritmo di 5\u00b0 al secondo. L'assetto del velivolo inoltre era a picchiare con una velocit\u00e0 di 186 KIAS. Alle 19:03:07 si attiv\u00f2 lo stick shaker.\nAlle 19:02:22.8 il Cockpit Voice Recorder (CVR) smise di registrare contemporaneamente all'impatto del velivolo contro una collina.\nLe indagini.\nL'Ente Nazionale per la Sicurezza americano (NTSB) apr\u00ec immediatamente un'inchiesta per accertare le cause dell'incidente. Le indagini si concentrarono su un episodio accorso lo stesso giorno dell'incidente mentre il Boeing 737 era impegnato nella tratta da Windsor Locks, Connecticut a Jacksonville con scalo a Syracuse, Rochester e Charlotte con un equipaggio diverso per\u00f2 da quello dell'incidente. I piloti non riportarono nessun problema ma i passeggeri dopo l'atterraggio a Jacksonville riportarono che il velivolo fece delle \"manovre brusche\". Gli investigatori analizzarono allora la scatola nera per analizzare l'inviluppo di volo. Durante l'avvicinamento l'aereo pass\u00f2 da 9\u00b0 di inclinazione a sinistra a 12\u00b0 di inclinazione a destra in circa 20 secondi. I piloti attribuirono la variazione d'assetto alla selezione di una diversa modalit\u00e0 sull'autopilota. L'NTSB ricevette inoltre diverse segnalazioni in merito a \"strani\" rumori uditi dai passeggeri nella parte posteriore del velivolo. Gli investigatori allora analizzarono i componenti del sistema dei controlli di volo (componenti di alettoni, timone di profondit\u00e0, timone di direzione, slat, flap, spoiler e campioni di fluido idraulico). Le analisi riportarono che i meccanismi di controllo del timone di direzione avevano subito sollecitazioni da sovraccarico.\nTimone di Direzione.\nIl Boeing 737 \u00e8 dotato di un timone di direzione attuato idraulicamente in grado di funzionare con entrambi i sistemi idraulici del velivolo consentendo al pilota la massima operativit\u00e0 del sistema anche in caso di gravi avarie. I piloti possono controllare la direzione del timone di direzione tramite la pedaliera. Le prestazioni aerodinamiche del timone inoltre consentono di poter controllare il velivolo anche in caso di pianta di motore in sicurezza. Per ragioni di sicurezza (per carichi aerodinamici) l'escursione del timone \u00e8 limitata a 26\u00b0 (destra e sinistra); il massimo angolo teorico raggiungibile dal timone \u00e8 di 66\u00b0. Se il timone dovesse superare questi limiti ci sarebbero delle conseguenze sui cavi che collegano la pedaliera al timone e allo stesso attuatore idraulico.\nPCU del Timone di Direzione.\nIl Rudder PCU (Power Control Unit del timone di direzione) converte i segnali meccanici provenienti dalla pedaliera in cabina in movimento da trasferire direttamente al timone. Il PCU funziona quindi su diretto input da parte dei piloti. I segnali provenienti dalla cabina sono trasmessi al PCU mediante collegamenti meccanici (sistema servo-assistito) che restituiscono inoltre \"feedback\" ai controlli di volo.\nIl PCU del Boeing 737 \u00e8 stato progettato dalla stessa Boeing e prodotto dalla Parker Hannifin Corporation.\nCause.\nPer accertare le cause dell'incidente vennero effettuate numerose simulazioni al simulatore cercando di includere tutte le situazioni possibili. L'unica situazione simulata che fosse compatibile con l'inviluppo di volo registrato dalla scatola nera era quella di un malfunzionamento al timone di direzione che lo portava a bloccarsi alla massima escursione. Il simulatore per\u00f2 non restituiva un \"feedback\" ottimale e venne organizzato per il 22 giugno 1995 un test di volo usando un Boeing 737 che aveva manifestato gli stessi sintomi del volo USAir 427. Anche questo test per\u00f2 non diede le risposte che gli ispettori si aspettavano. I test sui componenti del timone si protrassero per pi\u00f9 di 1 anno; vennero analizzate tutte le possibilit\u00e0: cedimento del metallo, tolleranze, guasto al sistema idraulico, contaminazione del sistema idraulico, presenza di aria nell'impianto idraulico, etc.\nNell'agosto del 1996 gli ingegneri della Boeing indicarono come possibile cause del guasto un surriscaldamento del liquido del sistema idraulico. Durante l'agosto del 1996 vennero effettuati 12 test: 4 test su PCU nuovi e 8 sul PCU del volo USAir 427. I test vennero eseguiti cercando di riprodurre le condizioni climatiche del volo 427 e sollecitando il PCU con vari input: temperatura del PCU da -12\u00a0\u00b0C a -6\u00a0\u00b0C e temperatura del fluido idraulico a 21\u00a0\u00b0C. Il test diede per\u00f2 esito positivo e non vennero identificate anomalie nel funzionamento del pezzo. Venne ripetuto nuovamente un test cercando una situazione pi\u00f9 estrema: temperatura del PCU a -40\u00a0\u00b0C e liquido idraulico a 76\u00a0\u00b0C. Questo test non evidenzi\u00f2 nessuna anomalia sui nuovi PCU mentre sul PCU del volo 427 si registrarono risultati anomali. Il PCU dell'aereo incidentato ha risposto correttamente ai primi tre movimenti successivamente si \u00e8 bloccato a sinistra al quarto comando per 5 secondi prima di tornare in posizione neutra. Nei successivi movimenti la risposta del PCU avveniva in modo ritardato. Venne effettuato un secondo test ripetendo le condizione del precedente e vennero registrate anomalie nel funzionamento del PCU, soprattutto nel ritorno nella posizione neutrale. Nell'ottobre dello stesso anno i test vennero ripetuti controllando anche i valori di pressione, densit\u00e0, ecc. relativi al liquido idraulico in ingresso e uscita dal PCU. I nuovi test rilevarono che mentre il PCU rimaneva bloccato la pressione dell'olio idraulico aumentava considerevolmente.\nIl PCU del volo USAir 427 venne smontato ed esaminato tra l'agosto e l'ottobre del 1996 dalla Parker Hannifin che non rilev\u00f2 nessuna anomalia. Vennero effettuati altri test sia da parte della Boeing che dell'NTSB e dopo aver confrontato dati di decine di test e simulazioni l'inchiesta concluse che l'incidente del volo USAir 427 per la perdita di controllo del velivolo da parte dei piloti provocata dal guasto al timone di direzione che si \u00e8 bloccato in una posizione oltre i limiti tecnici. Il blocco del PCU \u00e8 stato provocato da una serie di condizioni climatiche sfavorevoli che hanno raffreddato il PCU quando, in seguito ad un intervento del pilota sul timone, il PCU \u00e8 stato attraversato dall'olio idraulico molto caldo. Sarebbe stata quindi la netta differenza di temperatura tra il PCU e l'olio idraulico a provocare il bloccaggio del meccanismo.\nL'inchiesta \u00e8 considerata una delle pi\u00f9 lunghe di sempre con oltre 4 anni di investigazione.\nConseguenze.\nDopo l'inchiesta dell'NTSB e l'accertamento delle cause dell'incidente molte inchieste irrisolte che riguardavano incidenti di Boeing 737 dagli anni ottanta vennero nuovamente analizzate. Furono circa 100 i casi sottoposti a rianalisi.\nCultura di massa.\nL'incidente del volo 427 della USAir \u00e8 stato analizzato nell'episodio \"Pericolo nascosto\" della quarta stagione del documentario \"Indagini ad alta quota\" trasmesso dal National Geographic Channel."}
{"id": "3356070", "revid": "110157", "url": "https://it.wikipedia.org/wiki?curid=3356070", "title": "Museo MACI", "text": "Il Museo MACI \u00e8 un museo di arte contemporanea di Isernia sito nelle sale del Palazzo della Provincia della citt\u00e0.\nIl museo \u00e8 il primo in Molise nel suo genere ed \u00e8 stato inaugurato il 12 marzo 2004 con la mostra denominata \"L'Arte in testa. Storia di un'ossessione da Picasso ai giorni nostri\".\nEsposizioni.\nIl museo presenta una mostra permanente con opere di artisti provenienti da tutto il mondo:\nDavide Coltro, Nabouyoshi Araki, Santiago Sierra, Nicola Pellegrini, Ottonella Mocellin, John Pilson, Zoe Leonard, Omrette Lemieux, Vanessa Beecroft, Gianni Motti, Francesco Vezzoli, Ryan Mendoza, Chantal Joffe, Gabriele Picco, Ines van Hamsweerde, Candice Breitz, Nell, Vladimir Dubossarsky, Alexander Vinogradov, Peter Angermann, Mimmo Rotella, Mario Schifano, Nam June Paik, Stefano Arienti, Tarik Berber, Davide Cantoni, Marco Fantini, Thimoty Grrenfield, Sanders, Tessa Manon Den Uyl, Gian Marco Montesano, Luca Pignatelli, Daniele Galliano, Enrico De Paris, Lori Scarpellini."}
{"id": "3356074", "revid": "767487", "url": "https://it.wikipedia.org/wiki?curid=3356074", "title": "Dirk Wiese", "text": "Biografia.\nInizia la carriera nelle categorie giovanili dove ottiene la vittoria nel bob a quattro e il bronzo nel bob a due alla prima edizione dei campionati mondiali juniores, disputatasi nel 1987 a Sarajevo, ottenne anche un argento nella gara biposto nell'edizione successiva.\nVinse la sua prima gara in Coppa del Mondo a Winterberg nel dicembre 1990 e raggiunse quale miglior risultato il secondo posto nella classifica generale del bob a quattro nella stagione 1993/94. Salir\u00e0 sul podio, terzo, anche l'anno successivo.\nL'apice della sua carriera si ebbe con la medaglia d'argento conquistata ai campionati mondiali del 1997 tenutisi a St. Moritz, in Svizzera, insieme ai connazionali Christoph Bartsch, Thorsten Voss e Michael Liekmeier. Nell'edizione l'oro and\u00f2 all'altra nazionale tedesca e il bronzo alla nazionale statunitense.\nPartecip\u00f2 alle olimpiadi invernali del 1998 svoltesi a Nagano, in Giappone, dove si piazz\u00f2 undicesimo nel bob a due. Vinse inoltre due medaglie d'argento e due di bronzo ai campionati europei."}
{"id": "3356086", "revid": "767487", "url": "https://it.wikipedia.org/wiki?curid=3356086", "title": "Christoph Bartsch", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1997 (edizione tenutasi a St. Moritz, Svizzera) insieme ai suoi connazionali Dirk Wiese, Thorsten Voss e Michael Liekmeier\nNell'edizione l'oro and\u00f2 all'altra nazionale tedesca e il bronzo alla nazionale statunitense."}
{"id": "3356104", "revid": "834", "url": "https://it.wikipedia.org/wiki?curid=3356104", "title": "EER", "text": ""}
{"id": "3356107", "revid": "986213", "url": "https://it.wikipedia.org/wiki?curid=3356107", "title": "Stepanos Bedros X Azarian", "text": "Biografia.\nEletto patriarca il 4 agosto 1881, fu confermato dalla Santa Sede il 4 agosto 1887. Durante il suo patriarcato fu celebrato il secondo sinodo della Chiesa armeno-cattolica (1890).\nIn occasione del concilio Vaticano I scrisse \"Ecclesiae Armenae traditio de romani pontificis primato\" (Roma 1870).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3356125", "revid": "117745240", "url": "https://it.wikipedia.org/wiki?curid=3356125", "title": "General Electric YJ93", "text": "Il General Electric YJ93 era un motore aeronautico turbogetto progettato dalla General Electric alla fine degli anni cinquanta per essere installato sul bombardiere North American XB-70 Valkyrie e sul caccia intercettore North American XF-108 Rapier.\nStoria.\nSviluppo.\nL'YJ93 inizi\u00f2 ad essere studiato sotto il nome di General Electric X275, una versione maggiorata del turbogetto General Electric J79. Quando tra le specifiche di progetto venne aggiunto il requisito di una velocit\u00e0 di crociera prossima a Mach 3, il nome venne cambiato in YJ93.\nQuando, nel 1955, il progetto che avrebbe dato vita all'XB-70 Valkyrie era in fase di studio preliminare (all'epoca noto come Weapon System 110A), si pensava che solo una particolare classe di combustibili ad alta energia (\"zip fuel\") fossero in grado di poter spingere il velivolo a velocit\u00e0 cos\u00ec elevate nonostante i grossi problemi di erosione uniti all'alto costo e alla pericolosit\u00e0 di questo tipo di combustibile. Nel 1958 venne stabilito di abbandonare questi combustibili per pi\u00f9 convenzionali idrocarburi (nella fattispecie il JP-6, una variante di JP-5 appositamente studiata per questo motore) ed il progetto cambi\u00f2 definitivamente nome da J93-GE-5 a J93-GE-3.\nIl 23 settembre del 1959 il programma relativo al caccia intercettore che avrebbe dovuto fornire una scorta all'XB-70 e condividerne il motore e la cellula di sopravvivenza (lo XF-108) venne cancellato.\nPer la fase di certificazione venne utilizzato un Convair B-58 Hustler modificato (denominato NB-58A) come banco prova volante.\nTecnica.\nIl motore deriva sostanzialmente dal J79 da cui si discosta per un incremento del 15% nelle dimensioni, del 40% nel peso e del 100% nella spinta. Il postbruciatore era collegato ad un ugello convergente-divergente. Il compressore a flusso assiale (collegato da un albero a due stadi di turbina) aveva un moderato rapporto di compressione, grazie alla compressione dinamica nella presa d'aria a geometria variabile ottenuta alle alte velocit\u00e0 di crociera.\nPer questo motore vennero introdotti dei sistemi di controllo sia per la gestione della geometria della presa d'aria (progettata dalla Hamilton Sundstrand) che del motore stesso, consentendogli di operare in maniera ottimale ad altitudini superiori a 70 000 piedi ed in un vasto campo di velocit\u00e0 supersoniche. Un sistema di controllo idromeccanico regolava simultaneamente la quantit\u00e0 di combustibile e l'angolo di calettamento degli statori mentre altre unit\u00e0 erano dedicate alla geometria dell'ugello di scarico e alla gestione del carburante del postbruciatore.\nI sei motori General Electric YJ93 installati sull'XB-70 Valkyrie erano in grado di fornire un rapporto spinta peso di 5:1, consentendo all'aeroplano di raggiungere una velocit\u00e0 di Mach 3.08 a 70 000 piedi (21 300 metri) di altitudine."}
{"id": "3356127", "revid": "838137", "url": "https://it.wikipedia.org/wiki?curid=3356127", "title": "Processi di Mosca", "text": ""}
{"id": "3356131", "revid": "1305772", "url": "https://it.wikipedia.org/wiki?curid=3356131", "title": "Filth", "text": ""}
{"id": "3356265", "revid": "729019", "url": "https://it.wikipedia.org/wiki?curid=3356265", "title": "David Codey", "text": "Biografia.\nCresciuto nelle giovanili del Manly, si trasfer\u00ec nel 1982 a Orange, nell'entroterra, ed entr\u00f2 a far parte dell'omonimo club di rugby.\nNel 1983 fu selezionato sia per rappresentare il Nuovo Galles del Sud che l' (esord\u00ec durante un \"test match\" contro l' a Brisbane); l'anno successivo divenne il primo, e a tutt'oggi l'unico, rugbista a rappresentare sia il Nuovo Galles del Sud che il Queensland nella stessa stagione sportiva: ci\u00f2 avvenne in quanto si trasfer\u00ec a Brisbane ed entr\u00f2 nei Gallopers a met\u00e0 del 1984, divenendo idoneo anche a rappresentare lo Stato del Queensland.\nFu poi selezionato per la nella quale l' si classific\u00f2 quarta: nell'incontro valido per il 3\u00ba posto contro il Codey stabil\u00ec il primato negativo di essere il primo australiano espulso in un \"test match\".\nQualche mese pi\u00f9 tardi vest\u00ec i gradi di capitano in quello che fu il suo ultimo incontro internazionale, la Bledisloe Cup contro la .\nNel 1988 si ritir\u00f2 dall'attivit\u00e0."}
{"id": "3356282", "revid": "322321", "url": "https://it.wikipedia.org/wiki?curid=3356282", "title": "Boghos Bedros XI Emmanuelian", "text": "Biografia.\nEletto patriarca il 24 luglio 1899, fu confermato dalla Santa Sede il 14 dicembre dello stesso anno. Uomo di cultura, studioso di teologia, fu autore di un corso di filosofia in due volumi.\nGenealogia episcopale.\nLa genealogia episcopale \u00e8:"}
{"id": "3356288", "revid": "149466", "url": "https://it.wikipedia.org/wiki?curid=3356288", "title": "Andrea Matteo Acquaviva", "text": ""}
{"id": "3356376", "revid": "125489465", "url": "https://it.wikipedia.org/wiki?curid=3356376", "title": "Superboll", "text": "Superboll \u00e8 stato un game show televisivo italiano a premi, andato in onda su Canale 5 nella fascia preserale dal 21 settembre 1998 al 9 gennaio 1999 dalle ore 18:30 alle ore 20:00, ed era condotto da Fiorello con la partecipazione della valletta Filippa Lagerb\u00e4ck.\nStoria.\nLa trasmissione era stata ideata per sostituire \"Tira &amp; Molla\", fortunato game show del preserale di Canale 5 condotto da Paolo Bonolis e Luca Laurenti nelle due stagioni precedenti e che era stata spostata nella fascia del mezzogiorno, con la conduzione di Giampiero Ingrassia.\nIl programma si sarebbe dovuto chiamare \"In bocca al lupo!\", il cui nome era stato scelto anche dal diretto concorrente di Rai 1 e condotto da Carlo Conti. In seguito a una telefonata tra Fiorello e Conti, si decise di cambiare il nome in \"Superboll\".\nVoluto dall'allora direttore di rete Maurizio Costanzo, Fiorello ha fatto cos\u00ec il suo debutto nel palinsesto quotidiano di Canale 5.\nIl gioco non riusc\u00ec a coinvolgere il pubblico come sperato, perdendo regolarmente la sfida degli ascolti con il diretto concorrente proposto da Rai 1, e dopo diverse modifiche al format la trasmissione fu cancellata per lasciare spazio, dall'11 gennaio 1999, a \"Passaparola\", che ebbe ben pi\u00f9 fortuna.\nSvolgimento del gioco.\nA causa degli ascolti non soddisfacenti, il quiz \u00e8 stato pi\u00f9 volte modificato durante i quattro mesi di trasmissione nel tentativo di alzare gli ascolti, introducendo anche la diretta per rendere pi\u00f9 spontaneo il programma, inizialmente trasmesso in differita.\nIl gioco vedeva tre squadre, composte da quattro persone ciascuna e in rappresentanza di tre citt\u00e0 italiane, che si sfidavano nei quattro giochi iniziali; a causa dei bassi ascolti ricevuti dal programma, questi giochi con le loro regole furono cambiate molto spesso. Infine, la squadra vincitrice (solo nella prima versione) e il concorrente vincitore (dalla seconda versione in poi), accedeva alla prova finale del \"Superboll\".\nPrima versione.\nNella prima versione il gioco consisteva nell'alleggerire il montepremi delle squadre avversarie, che nella prima puntata era di 10.000.000 di lire per squadra, mentre dalla seconda puntata pass\u00f2 a 5.000.000 di lire (sempre per squadra). Questo meccanismo di alleggerimento si svolgeva nel seguente modo: il caposquadra della squadra vincitrice del gioco doveva scegliere un \"pallone\" delle due perdenti da far scoppiare, numerato da 1 a 9, contenente cifre che variavano da 100.000 lire a 1.000.000 di lire, la porta blindata che non faceva diminuire il montepremi oppure il diavoletto che lo dimezzava. I giochi in cui si sfidavano le squadre erano:\nSeconda versione.\nDa luned\u00ec 12 ottobre 1998 arrivavano i primi cambiamenti al gioco: furono tolti il meccanismo di sottrazione del montepremi e le squadre, dimezzando cos\u00ec i concorrenti a tre (che erano accompagnati da tre amici che si prestano alle prove). Si partiva da un montepremi di 5.000.000 di lire che andava aumentando vincendo le varie prove in questa maniera: 1.000.000 di lire per il concorrente che vinceva la prova, 500.000 lire il secondo classificato e nulla il terzo. Cambiarono anche alcune regole dei vari giochi:\nTerza versione.\nCon la puntata andata in onda il 26 ottobre 1998, la prima in diretta, il gioco appariva profondamente modificato facendo cessare a \"Superboll\" di essere una sfida a squadre. Si svolgeva in uno studio dalle dimensioni minori e dalla configurazione pi\u00f9 tradizionale (niente fossa), riciclando solo parzialmente la scenografia anteriore. Ed era costituito dalle seguenti prove:\nIl gioco telefonico.\nCome per la precedente trasmissione di Canale 5 \"Tira &amp; Molla\" (andata in onda in fascia preserale), anche \"Superboll\" aveva il suo gioco telefonico, e anche codesto gioco variava in base alle versioni del programma.\nSigle di Superboll.\nLa sigla di apertura era \"Insieme\", scritta da Massimo Dorati e cantata dai quattro coristi del programma (Gianni Lanni, Antonella Pepe, Luca Velletri e Sara Tosi), proposta inizialmente in versione completa per poi essere ridotta a pochissimi secondi nelle ultime puntate, mentre quelle di chiusura erano due brani cantati da Fiorello contenuti entrambi nel suo album \"Batticuore\", \"Dimmi dimmi perch\u00e9\" e l'omonimo singolo che ha dato il nome all'album. La prima fu usata nelle prime puntate mentre la seconda nelle successive."}
{"id": "3356500", "revid": "1305772", "url": "https://it.wikipedia.org/wiki?curid=3356500", "title": "Holy Money", "text": ""}
{"id": "3356600", "revid": "963244", "url": "https://it.wikipedia.org/wiki?curid=3356600", "title": "Beato Nicola di Longobardi", "text": ""}
{"id": "3356669", "revid": "322321", "url": "https://it.wikipedia.org/wiki?curid=3356669", "title": "Boghos Bedros XII Sabbaghian", "text": "Biografia.\nNativo di Aleppo in Siria, fu alunno del seminario patriarcale di Bzoummar. Il 28 agosto 1901 fu nominato eparca di Alessandria e consacrato vescovo il 21 novembre successivo. Alla morte di Boghos Bedros XI Emmanuelian, venne eletto patriarca degli Armeni il 4 agosto 1904 e confermato dalla Santa Sede il 14 novembre dello stesso anno. Rassegn\u00f2 le dimissioni nell'aprile del 1910 e mor\u00ec nell'agosto del 1915.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3356741", "revid": "1305772", "url": "https://it.wikipedia.org/wiki?curid=3356741", "title": "The Burning World", "text": ""}
{"id": "3356747", "revid": "1305772", "url": "https://it.wikipedia.org/wiki?curid=3356747", "title": "Love of Life", "text": ""}
{"id": "3356814", "revid": "729019", "url": "https://it.wikipedia.org/wiki?curid=3356814", "title": "Societ\u00e0 Editrice Fiorentina", "text": "La Societ\u00e0 Editrice Fiorentina \u00e8 stata una casa editrice italiana attiva a Firenze dalla prima met\u00e0 dell'Ottocento, particolarmente nota per aver pubblicato la prima edizione completa delle opere di Galileo Galilei a cura di Eugenio Alberi."}
{"id": "3356946", "revid": "547992", "url": "https://it.wikipedia.org/wiki?curid=3356946", "title": "Mauro Morassi", "text": "Biografia.\nLavor\u00f2 come aiuto regista in diversi film come \"Tot\u00f2, Peppino e la... malafemmina\" del 1956 e \"La banda degli onesti\" del 1958.\nFu anche sceneggiatore del film \"Il cocco di mamma\" (1957), lavor\u00f2 con Adriano Celentano, Bud Spencer, Terence Hill e Ennio Morricone.\nMori' in seguito ad incidente stradale sulla strada che collega lo Zambia alla Tanzania."}
{"id": "3357006", "revid": "729019", "url": "https://it.wikipedia.org/wiki?curid=3357006", "title": "Stazione di Villaganzerla", "text": "La stazione di Villaganzerla \u00e8 una stazione ferroviaria della dismessa ferrovia Treviso \u2013 Ostiglia, un tempo posta a servizio della localit\u00e0 di Villaganzerla, sita nel territorio comunale di Castegnero in provincia di Vicenza. Era situata al km 58+334 della predetta strada ferrata.\nStoria.\nLa stazione fu inaugurata l'8 luglio 1928, assieme al tronco ferroviario Cologna Veneta \u2013 Grisignano di Zocco della ferrovia Treviso-Ostiglia.\nDurante la seconda guerra mondiale la stazione rimase sotto il controllo della Wehrmacht, che se ne serv\u00ec per il transito delle proprie tradotte militari e per i convogli di prigionieri.\nIl traffico ferroviario civile, ripreso normalmente nel dopoguerra, fu interrotto il 2 settembre 1967 per l'intero tronco Cologna Veneta-Grisignano, pertanto anche la stazione di Villaganzerla venne a cessare le proprie funzioni.\nStrutture ed impianti.\nLa stazione era dotata di un fabbricato viaggiatori a pianta rettangolare e a due livelli. Al piano inferiore erano posizionate la sala d'attesa, l'ufficio movimento, una biglietteria ed il deposito bagagli. Il piano superiore un tempo era riservato ad abitazione. Questi locali sono attualmente, 2011, abbandonati. Il fabbricato viaggiatori presenta ancora pregevoli decorazioni esterne in ferro battuto, un tempo supporti per l'illuminazione dell'edificio.\nLa stazione era inoltre dotata di uno scalo merci. Il tetto del magazzino merci \u00e8 completamente collassato, per il cedimento delle travi portanti in legno."}
{"id": "3357030", "revid": "709565", "url": "https://it.wikipedia.org/wiki?curid=3357030", "title": "Mael", "text": "Mael \u00e8 un personaggio immaginario della saga delle \"Cronache dei vampiri\" di Anne Rice. Appare per la prima volta in \"Scelti dalle tenebre\".\nVicende di Mael.\nMael viene menzionato per la prima volta nel secondo libro delle Cronache, \"Scelti dalle tenebre\", quando Marius racconta a Lestat una parte della sua storia e fa il nome di altri \u201cfigli dei millenni\u201d come Pandora ed appunto Mael.\nIn particolare Mael era il capo druido che rap\u00ec Marius per farlo diventare il nuovo \u201cdio della foresta\u201d, cio\u00e8 in un vampiro da loro venerato.\nDopo la trasformazione Marius per\u00f2 riesce a fuggire, perci\u00f2 \u00e8 lo stesso Mael che viene portato nella Britannia da Avicus, per essere trasformato al posto di Marius e per diventare a sua volta il nuovo \u201cdio della foresta\u201d, ma entrambi fuggono.\nNel terzo libro si incontra di nuovo Mael, che \u00e8 ormai diventato un compagno fisso di Maharet, il quale protegge la sua discendente mortale Jesse. Egli \u00e8 presente quando Maharet racconta la sua storia a Jesse e poi pi\u00f9 tardi quando c'\u00e8 lo scontro con Akasha.\nRiappare quindi verso la fine del libro \"Memnoch il diavolo\", quando Lestat riporta il velo della Veronica causando un notevole caos tra mortali e vampiri. Mael racconta a Lestat ed a David Talbot la sua intenzione di bruciarsi nel sole per raggiungere Dio, ma il suo tentativo non ha successo, per il fatto che lui \u00e8 ormai diventato troppo potente.\nNe \"Il vampiro Marius\", Mael ha una parte pi\u00f9 cospicua. Viene raccontato come egli, ancora in compagnia di Avicus, si incontr\u00f2 con Marius a Roma, verso il periodo finale dell'Impero Romano. A Roma Marius e Mael iniziano una collaborazione piuttosto tesa, a causa dei loro precedenti, mentre Avicus cerca di appianare i loro contrasti. Ma questi tre vampiri antichi sono costretti a rimanere alleati per contrastare le sette di giovani vampiri, dedite a un culto del Diavolo e che vogliono bere il sangue di \"Coloro-che-Devono-Essere-Conservati\".\nAd un certo momento, per far guarire Mael dalle ferite provocate dai vampiri giovani, Marius gli dona una parte del suo sangue pi\u00f9 potente e con esso la conoscenza di \u201cColoro-che-Devono-Essere-Conservati\u201d. Mael si infuria per essere stato tenuto all'oscuro di questo segreto, riacutizzando perci\u00f2 la sua animosit\u00e0 verso Marius. Quest'ultimo perci\u00f2 li porta alla presenza dei Divini Genitori e Mael tenta di bere da Akasha, ma Enkil interviene e quasi lo uccide.\nAlla caduta di Roma, Marius cade preda di un sonno irresistibile e Mael ed Avicus cercano invano di risvegliarlo. Dopo un secolo finalmente Marius si risveglia e si trasferiscono tutti e tre a Costantinopoli, ma subito dopo si separano, per poi incontrarsi nuovamente nell'epoca contemporanea."}
{"id": "3357041", "revid": "767487", "url": "https://it.wikipedia.org/wiki?curid=3357041", "title": "Non mi dire mai goodbye", "text": "Non mi dire mai goodbye \u00e8 un film musicarello del 1967, diretto da Gianfranco Baldanello con lo pseudonimo di Frank G. Carroll."}
{"id": "3357046", "revid": "367445", "url": "https://it.wikipedia.org/wiki?curid=3357046", "title": "Societ\u00e0 editrice fiorentina", "text": ""}
{"id": "3357048", "revid": "253269", "url": "https://it.wikipedia.org/wiki?curid=3357048", "title": "Piero Costa", "text": "Fu sceneggiatore di diversi film in cui fu anche regista come \"Aeroporto\" (1944) (realizzato nel periodo della Repubblica di Sal\u00f2) e \"La ragazza di piazza San Pietro\" (1958), sino a \"Un alibi per morire\" (1962). Lavor\u00f2 con Vittorio De Sica, Johnny Dorelli e Walter Chiari."}
{"id": "3357053", "revid": "110157", "url": "https://it.wikipedia.org/wiki?curid=3357053", "title": "Grotte di Catullo", "text": "Con il termine \"Grotte di Catullo\" si identifica una villa romana edificata tra la fine del I secolo a.C. e il I secolo d.C. a Sirmione, in provincia di Brescia, sulla riva meridionale del Lago di Garda. Il complesso archeologico, parte del quale, soprattutto del settore settentrionale, che \u00e8 sempre rimasto in vista, \u00e8 stato oggetto di visite e speculazioni erudite dal XV secolo, \u00e8 oggi la testimonianza pi\u00f9 importante del periodo romano nel territorio di Sirmione ed \u00e8 l'esempio pi\u00f9 imponente di villa romana presente nell'Italia settentrionale.\nNel 2013 il complesso delle Grotte di Catullo e del museo archeologico di Sirmione sono stati il ventisettesimo sito statale italiano pi\u00f9 visitato, con 215.961 visitatori e un introito lordo totale di 504.700 Euro.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Lombardia, nel dicembre 2019 divenuto Direzione regionale Musei.\nEtimologia.\nLa denominazione di \"Grotte di Catullo\" risale al Quattrocento, quando la riscoperta delle liriche di Catullo, fra cui il Carme 31 in cui il poeta descrive il suo ritorno nell'amata casa di Sirmione, sugger\u00ec il collegamento con i grandiosi resti ancora visibili bench\u00e9 largamente interrati e coperti da vegetazione tanto da apparire come caverne. Il primo ad attribuire la villa a Gaio Valerio Catullo fu, nel 1483, Marin Sanudo il giovane. Tale ipotesi fu poi ripresa da eruditi e studiosi successivi, nonostante la villa oggi visibile sia stata costruita dopo la morte del poeta veronese. Allo stato attuale non esistono elementi sicuri per localizzare la casa di Catullo. Il termine \u00e8 comunque rimasto e ancora oggi \u00e8 utilizzato per identificare il sito archeologico.\nNel XVI secolo la villa fu meta di alcuni celebri viaggiatori fra cui la marchesa di Mantova Isabella d'Este Gonzaga (1514 e 1535) e Andrea Palladio, che comp\u00ec la visita per studiare i resti sotto il profilo delle tecniche di costruzione.\nStoria.\nLa grande villa, al di sotto della quale sono state rinvenute strutture del I secolo a.C., venne edificata agli inizi del I secolo d.C. La villa doveva essere in stato di abbandono gi\u00e0 nel III secolo quando parte della sua decorazione architettonica venne reimpiegata nell'altra villa romana di Sirmione, quella di Via Antiche Mura. Fra il IV secolo e il V secolo le imponenti strutture superstiti della villa vennero incluse nelle fortificazioni che recingevano la penisola di Sirmione e all'interno dei resti dell'edificio romano vennero realizzate delle sepolture.\nNel corso dei secoli, come si \u00e8 detto, diversi cronisti e viaggiatori visitarono le rovine, ma i primi studi concreti su di esse furono effettuati solamente nel 1801 dal generale Lacombe-Saint-Michel, comandante d'artiglieria dell'esercito di Napoleone Bonaparte. Successivamente, il conte veronese Giovanni Girolamo Orti Manara esegu\u00ec scavi e rilievi, ancor oggi fondamentali, che pubblic\u00f2 nel 1856.\nNel 1939 la Soprintendenza per i beni archeologici avvi\u00f2 un ampio programma di scavi e restauri, acquisendo infine nel 1948 l'intera area per permettere un'adeguata tutela del complesso, immerso nel suo ambiente naturale.\nDurante gli anni novanta del Novecento ulteriori studi hanno confermato che la costruzione fu realizzata attraverso un progetto unitario, che ne defin\u00ec l'orientamento e la distribuzione degli spazi interni secondo un preciso criterio di assialit\u00e0 e di simmetria.\nDescrizione.\nIl complesso archeologico, ancora oggi portato alla luce solo parzialmente, copre un'area di circa due ettari. La villa ha pianta rettangolare, di 167 x 105 metri, con due avancorpi sui lati corti nord e sud. Per superare l'inclinazione del banco roccioso su cui fu impostato l'edificio vennero create grandi opere di sostegno (sostruzioni) nella parte settentrionale e furono effettuati imponenti tagli per modellare il banco roccioso. Questi ultimi sono particolarmente ben visibili sul lato ovest (Grande Criptoportico) e sul lato orientale dell'avancorpo settentrionale.\nIl piano nobile, corrispondente agli ambienti di abitazione del proprietario, risulta il pi\u00f9 danneggiato, sia perch\u00e9 era il pi\u00f9 esposto sia perch\u00e9 la villa, dopo il suo abbandono, \u00e8 stata per secoli una cava di materiali. Meglio conservati sono il piano intermedio e quello inferiore.\nL'ingresso principale dell'edificio si trovava nell'avancorpo meridionale. La villa era caratterizzata da lunghi porticati e terrazze aperti verso il lago lungo i lati est e ovest, comunicanti a nord con un'ampia terrazza belvedere, munita di \"velarium\".\nLungo il lato occidentale, oggi \u00e8 visitabile il criptoportico, una lunga passeggiata un tempo coperta. Le parti residenziali dell'edificio erano situate nelle zone nord e sud, mentre la parte centrale, costituita oggi dal \"Grande Oliveto\", era occupata da un esteso giardino. Sul lato meridionale, sotto un pavimento in opus spicatum, si trova una grande cisterna lunga quasi 43 metri, che raccoglieva l'acqua necessaria per gli usi quotidiani. L'ampio settore termale della villa, costituito da diversi vani situati nella zona sud occidentale, tra i quali la cosiddetta piscina, fu ricavato probabilmente all'inizio del II secolo. I vari ambienti della villa possiedono suggestivi nomi convenzionali, derivati da una tradizione locale consolidata oppure da interpretazioni e denominazioni date durante i primi scavi. Fra le rovine, ad esempio, si possono trovare l'\"Aula a tre pilastri\", il \"Lungo corridoio\", la \"Trifora del Paradiso\", il \"Grande Pilone\", la \"Grotta del Cavallo\", il \"Grande Oliveto\" prima citato e l'\"Aula dei Giganti\".\nMuseo archeologico.\nNel 1999, all'interno del parco che accoglie i resti della villa, \u00e8 stato inaugurato il Museo archeologico.\nEsso ospita numerosi reperti provenienti dagli scavi della villa romana delle \"Grotte di Catullo\", da altre ville romane situate sul lago di Garda (villa di via Antiche Mura a Sirmione e villa di Toscolano) e da altri siti archeologici della zona. Il Museo archeologico \u00e8 organizzato in pi\u00f9 sezioni.\nNel portico d'ingresso sono spiegate la genesi e la morfologia del lago di Garda; inoltre sono illustrate le differenti vie di comunicazione nel territorio in et\u00e0 antica.\nAll'interno del Museo archeologico sono ospitate altre tre sezioni:\nNel Museo archeologico sono ospitati un plastico che riproduce la villa romana e un monitor touch-screen con filmati in tre lingue sulle Grotte di Catullo e su altri siti del lago di Garda.\nCuriosit\u00e0.\nGrazie alla collaborazione dell'UNAPROL e dell'Associazione Interprovinciale Produttori Olivicoli Lombardi (AIPOL) si \u00e8 concluso di recente, grazie a finanziamenti da parte dell'Unione Europea e dell'Italia, un programma di recupero dell'oliveto storico delle Grotte di Catullo. In tutta l'area archeologica sono presenti attualmente circa 1500 ulivi, alcuni plurisecolari, appartenenti a tre differenti variet\u00e0 gardesane (casaliva, leccino e gargn\u00e0).\nDal 2012 \u00e8 ripresa la raccolta delle olive finalizzata alla produzione dell'olio extra vergine dell'oliveto storico delle \"Grotte di Catullo\"."}
{"id": "3357060", "revid": "322321", "url": "https://it.wikipedia.org/wiki?curid=3357060", "title": "Boghos Bedros XIII Terzian", "text": "Biografia.\nNativo di K\u00fctahya in Turchia, fu nominato eparca di Adana l'8 aprile 1892. Alla dimissione di Boghos Bedros XII Sabbaghian, venne eletto patriarca degli Armeni il 23 aprile 1910 e confermato dalla Santa Sede il 27 novembre 1911.\nQuesto stesso anno indisse a Roma un sinodo della Chiesa armeno-cattolica, per far fronte al crescente nazionalismo turco e per una migliore organizzazione ecclesiastica. Durante il suo patriarcato gli armeni dell'impero ottomano subirono quello che \u00e8 passato alla storia col nome di \"genocidio armeno\". Anche la Chiesa armeno-cattolica ne sub\u00ec le conseguenze: tutto il lavoro svolto nei due secoli precedenti fu spazzato via. Incerte le cifre del massacro e della distruzione: 156 chiese, 32 conventi, 148 scuole e 6 seminari distrutti, 270 religiose e 300 preti uccisi. Trovarono la morte durante le persecuzioni anche i vescovi di Mardin, Diyarbak\u0131r, Harput, Malatya, Musc e Bursa.\nNel 1928 il patriarca Terzian convoc\u00f2 a Roma un secondo sinodo armeno per riorganizzare ci\u00f2 che restava della Chiesa armeno-cattolica. La maggior parte delle diocesi nell'ex impero ottomano non c'erano pi\u00f9; lo stesso patriarca, ormai in esilio a Roma, aveva difficolt\u00e0 a stabilire un dialogo col nuovo governo turco. Per espressa volont\u00e0 del sinodo, la Santa Sede, il 15 ottobre 1928, con il breve apostolico \"Commissum Nobis\" di papa Pio XI, decise di trasferire la sede patriarcale da Costantinopoli all'antico convento di Bzoummar, presso Beirut in Libano.\nGenealogia episcopale.\nLa genealogia episcopale \u00e8:"}
{"id": "3357065", "revid": "290023", "url": "https://it.wikipedia.org/wiki?curid=3357065", "title": "Canada's Wonderland (Ontario)", "text": ""}
{"id": "3357066", "revid": "305524", "url": "https://it.wikipedia.org/wiki?curid=3357066", "title": "Carrello retrattile", "text": ""}
{"id": "3357067", "revid": "3732", "url": "https://it.wikipedia.org/wiki?curid=3357067", "title": "Piero Pintucci", "text": "Biografia.\nPiero Pintucci ha partecipato a numerose edizioni del Festival di Sanremo, dirigendo l'orchestra in cinque occasioni: nel 1969, 1970, 1972, 1973 e 1974.\n\u00c8 coautore, fra l'altro, di alcuni brani presentati alla rassegna, quali \"I giorni dell'arcobaleno\", vincitore dell'edizione 1972 nonch\u00e9 partecipante all'Eurofestival di quell'anno (composto insieme all'interprete Nicola Di Bari e Dalmazio Masini), e di \"Ogni volta che mi pare\" (scritta insieme a Franca Evangelisti e Mimmo Politan\u00f2), proposta nel 1973 da Alberto Feri. \nNel 2011 \u00e8 direttore d'orchestra del variet\u00e0 di Canale 5 \"La Corrida\".\nHa composto ed arrangiato le musiche di diversi brani del repertorio di Renato Zero, il pi\u00f9 famoso dei quali \u00e8 probabilmente \"Il carrozzone\", e di diversi film per la televisione come \"Domani \u00e8 un'altra truffa\" (2006), \"Di che peccato sei?\" (2007), \"Vita da paparazzo\" (2008) e film cinematografici come \"Il provinciale\" (1971) e \"Gole ruggenti\" (1992). Con Renato Zero ha stretto per anni un importante sodalizio artistico.\nTra i suoi brani pi\u00f9 noti e apprezzati, \"Tutt'al pi\u00f9\", su testo di Franco Migliacci, portata al successo da Patty Pravo nel 1970, e successivamente interpretata anche da Dalida nella versione francese, intitolata \"Tout au plus\". \nNel 1972 Pintucci arrangi\u00f2 due canzoni per Googoosh, la pop star iraniana, che furono cantate in inglese: \"Sixteen Dandelions\" e \"Taking Off\"; entrambe ottennero molto successo in tutto il mondo."}
{"id": "3357078", "revid": "1776051", "url": "https://it.wikipedia.org/wiki?curid=3357078", "title": "Le Bouveret", "text": "Le Bouveret (toponimo francese) \u00e8 una frazione del comune svizzero di Port-Valais, nel Canton Vallese (distretto di Monthey).\nGeografia fisica.\nLe Bouveret \u00e8 situato a sud del Lago di Ginevra e in prossimit\u00e0 della frontiera francese.\nCultura.\nVi ha sede l'istituto alberghiero , fondato nel 1986.\nInfrastrutture e trasporti.\nLe Bouveret \u00e8 servito dall'omonima stazione, sulla ferrovia Saint-Gingolph-Saint-Maurice, e da un imbarcadero sul Lago di Ginevra."}
{"id": "3357079", "revid": "1305772", "url": "https://it.wikipedia.org/wiki?curid=3357079", "title": "Emlyn Hughes International Soccer", "text": "Emlyn Hughes International Soccer \u00e8 un videogioco di calcio per computer uscito nel 1988, pubblicato dalla Audiogenic Software. Il gioco prende il nome dal suo testimonial Emlyn Hughes, un popolare calciatore inglese. Inizialmente il gioco usc\u00ec solo per Commodore 64, successivamente fu convertito per Amstrad CPC, ZX Spectrum, Atari ST e Amiga.\nLa Idea ne pubblic\u00f2 nel 1992 una versione in licenza intitolata Retee!, per Amiga e Commodore 64, caratterizzata dalla localizzazione in italiano, con squadre e calciatori del vero campionato italiano. La Ocean Software pubblic\u00f2 poi un \"Retee! 2\" che \u00e8 invece una localizzazione di \"European Champions\".\nIl gioco fu uno dei primi tentativi di unire l'azione tipicamente arcade con gli aspetti gestionali di una squadra di calcio; \u00e8 infatti possibile decidere i ruoli dei giocatori, che hanno caratteristiche diverse.\nModalit\u00e0 di gioco.\nLe squadre controllabili sono le nazionali di Inghilterra, Scozia, Irlanda, Paesi Bassi, Italia, Francia, Germania e Spagna. Ogni nazionale ha propri giocatori con nomi propri e caratteristiche definite. Il tutto (nomi delle squadre, colori delle maglie, nomi dei giocatori e perfino le loro caratteristiche) \u00e8 completamente editabile, con la possibilit\u00e0 quindi di trasformare le Nazionali citate in altre o in club, salvandone i dati su nastro o disco. I giocatori sono caratterizzati da differenti abilit\u00e0: velocit\u00e0, tiro, tackling, forma che variano su una scala di abilit\u00e0 da 1 a 3.\nIl campo \u00e8 mostrato con visuale in prospettiva dal lato lungo, con scorrimento orizzontale.\nI giocatori possono compiere ogni tipo di azione sul terreno di gioco, dai diversi tipi di colpi di testa (in tuffo o da fermo) alle scivolate, possono commettere fallo e tirare in differenti direzioni e con differente potenza, nonch\u00e9 infortunarsi con relativo calo delle prestazioni.\nIl gioco include, in una barra di testo, la possibilit\u00e0 di leggere una rudimentale telecronaca.\nDurante le partite \u00e8 possibile ascoltare i cori delle tifoserie, inclusi cori di incoraggiamento con trombette da stadio e tamburi.\nIl gioco, vista la sua voluta complessit\u00e0 manageriale, presenta innumerevoli opzioni. Per gestire l'enorme mole di aspetti configurabili si usa un sistema di men\u00f9 a tendina con effetto scomparsa.\nLe competizioni tra cui scegliere sono coppa, campionato e lega. \u00c8 possibile giocare amichevoli o un intero campionato con partite in casa e fuori.\nStoria.\nIl gioco debutt\u00f2 su Commodore 64, e grazie al successo riscosso, fu convertito per Amstrad, ZX Spectrum, Atari ST e Amiga. Appena uscito fu apprezzato come la pi\u00f9 realistica simulazione calcistica mai pubblicata fino ad allora sui computer a 8 bit, e fu accolto da entusiastiche recensioni, in particolar modo su \"Zzap!\".\nOgni versione del gioco fu programmata da Graham Blighe e prodotta da Peter Calver, graficamente fu curato da Andrew Calver; la parte strategica, molto innovativa per l'epoca, fu ideata da Michael McLean. La musica per la versione Commodore 64 fu scritta da Barry Leitch.\nIl gioco fu ispirato da \"International Soccer\", uno dei primi giochi di calcio per Commodore 64 distribuito dalla Commodore stessa nel 1983. Le somiglianze grafiche tra i due titoli sono infatti notevoli, tanto da poter considerare il \"Emlyn Hughes Soccer\" la naturale evoluzione di \"International Soccer\"; d'altra parte proprio grafica e sonoro poco definiti sono il punto debole del titolo pi\u00f9 recente.\nI principali concorrenti di Emlyn Hughes Soccer furono \"Match Day II\" (1987), \"Kick Off\" (1989) e \"Microprose Soccer\". Comunque, la parte simulativa che Emlyn Hughes Soccer aveva introdotto non aveva eguali e ci\u00f2 permise di rendere il gioco un videogame di culto nonostante le limitazioni grafiche.\nReazioni.\nIl gioco fu accolto positivamente dalla stampa specialistica.\n\"Zzap!\" premi\u00f2 il gioco con un 90% definendolo \"Semplicemente il miglior gioco di calcio per Commodore64\" fino a quel momento. La versione italiana \"Retee!\", sebbene uscita anni dopo, otteneva ancora un 93%."}
{"id": "3357081", "revid": "322321", "url": "https://it.wikipedia.org/wiki?curid=3357081", "title": "Avedis Bedros XIV Arpiarian", "text": "Biografia.\nNativo di Egin (oggi Kemaliye) in Turchia, fu nominato eparca di Karput il 23 settembre 1890 e di Marasc il 27 agosto 1911. Durante la persecuzione turca, riusc\u00ec a fuggire da Marasc solo grazie ad una scorta militare francese. Alla morte di Boghos Bedros XIII Terzian, venne eletto patriarca degli Armeni il 17 ottobre 1931 e confermato dalla Santa Sede il 13 marzo 1933.\nGenealogia episcopale.\nLa genealogia episcopale \u00e8:"}
{"id": "3357083", "revid": "1442080", "url": "https://it.wikipedia.org/wiki?curid=3357083", "title": "Atlanta Open 1981 - Singolare", "text": "Il singolare del torneo di tennis Atlanta Open 1981, facente parte della categoria Grand Prix, ha avuto come vincitore Mel Purcell che ha battuto in finale Gilles Moretton 6-4, 6-2."}
{"id": "3357086", "revid": "729019", "url": "https://it.wikipedia.org/wiki?curid=3357086", "title": "US Open 1981 - Doppio femminile", "text": "Billie Jean King e Martina Navr\u00e1tilov\u00e1 erano le detentrici del titolo, ma solo Navr\u00e1tilov\u00e1 ha partecipato in coppia con Pam Shriver.\nNavr\u00e1tilov\u00e1 e Shriver hanno perso in semifinale contro Rosemary Casals e Wendy Turnbull.\nKathy Jordan e Anne Smith hanno battuto in finale 6\u20133, 6\u20133 Casals e Turnbull."}
{"id": "3357090", "revid": "767487", "url": "https://it.wikipedia.org/wiki?curid=3357090", "title": "Logge del Papa", "text": "Le Logge del Papa sono una loggia di Siena, ove sorgono nell'omonima via, a fianco della chiesa di San Martino.\nStoria e descrizione.\nEdificate nel 1462 dall'architetto senese Antonio Federighi, furono commissionate da papa Pio II (nativo di Corsignano, attuale Pienza, presso Siena), che ne fece dono alla sua famiglia Piccolomini, dalla quale egli stesso proveniva e che aveva il palazzo attiguo.\nLe Logge del Papa presentano una facciata in travertino a tre arcate rinascimentali a capitelli corinzi. \nLe arcate sono sormontate da un architrave recante la dedica in latino \"\"PIUS II PONT MAX GENTILIBVS SVIS PICCOLOMINEIS\" (Pio II Pontefice Massimo ai suoi parenti Piccolomini) e da un attico in laterizi."}
{"id": "3357091", "revid": "287204", "url": "https://it.wikipedia.org/wiki?curid=3357091", "title": "US Open 1981 - Doppio misto", "text": "Wendy Turnbull e Marty Riessen erano i detentori del titolo, ma ha perso nel 1\u00ba turno contro Wendy White e Mike Bauer.\nAnne Smith e Kevin Curren hanno battuto in finale 6\u20134, 7\u20136 (7\u20134) JoAnne Russell e Steve Denton."}
{"id": "3357093", "revid": "339392", "url": "https://it.wikipedia.org/wiki?curid=3357093", "title": "Alfred Patrick Caldwell-Moore", "text": ""}
{"id": "3357095", "revid": "287204", "url": "https://it.wikipedia.org/wiki?curid=3357095", "title": "Patrick Moore", "text": ""}
{"id": "3357098", "revid": "1442080", "url": "https://it.wikipedia.org/wiki?curid=3357098", "title": "Campionati Internazionali di Sicilia 1981 - Singolare", "text": "Il singolare del torneo di tennis Campionati Internazionali di Sicilia 1981, facente parte della categoria Grand Prix, ha avuto come vincitore Manuel Orantes che ha battuto in finale Pedro Rebolledo 6-4, 6-0, 6-0."}
{"id": "3357104", "revid": "731511", "url": "https://it.wikipedia.org/wiki?curid=3357104", "title": "Charles Lamont", "text": "Biografia.\nNato in Russia, fu regista di pi\u00f9 di 200 film. Spos\u00f2 Estelle Bradley. \u00c8 stato uno dei registi di fiducia della coppia comica Bud Abbott e Lou Costello, per i quali ha diretto nove film, e di Buster Keaton. Ha diretto anche Charley Chase. Mor\u00ec nel 1993 a Woodland Hills, un sobborgo di Los Angeles.\nCollegamenti esterni.\n[[Categoria:Morti a Woodland Hills (Los Angeles)"}
{"id": "3357106", "revid": "767487", "url": "https://it.wikipedia.org/wiki?curid=3357106", "title": "Pieraldo Nemo", "text": "Carriera.\nCalciatore.\nHa fatto parte della rosa della Juventus nella stagione 1973-74, con la quale disput\u00f2 una partita di Coppa Italia.\nNel 1974 passa al dove milita per due stagioni in Serie B prima di ottenere la promozione in Serie A; nell'anno dei giallorossi in massima serie Nemo disputa 21 partite.\nNella stagione seguente di Serie B rimane al Catanzaro, che aiuta a risalire in Serie A con 15 presenze ed una rete (nella vittoria 1-2 a Cagliari).\nNella Serie A 1978-1979 disputa una sola partita, prima di passare al Campobasso dove disputa tre stagioni in Serie C1.\nTermina la carriera in Serie C2 con le maglie di Vigor Senigallia, Turris e Osimana.\nIn carriera ha totalizzato complessivamente 22 presenze in Serie A e 79 presenze e 4 reti in Serie B.\nAllenatore.\nHa allenato il Sassoferrato tra il 1997 e il 1998. In seguito ha guidato la Vis Pesaro nella Serie C1 2003-2004 e poi il nella Serie C2 2004-2005."}
{"id": "3357109", "revid": "819238", "url": "https://it.wikipedia.org/wiki?curid=3357109", "title": "Swiss Vapeur Parc", "text": "Lo Swiss Vapeur Parc \u00e8 un parco tematico a carattere ferroviario della Svizzera sito in Le Bouveret, sulla sponda sud orientale del lago Lemano.\nIl parco \u00e8 costituito da un impianto ferroviario in miniatura in cui circolano veri treni a vapore in scala 1:3. Venne aperto al pubblico il 6 giugno del 1989 nel corso di un festival internazionale del vapore con treni realmente funzionanti con trazione a vapore. La superficie del parco occupava, all'apertura, una superficie di 9.000 m\u00b2 ma nel corso del 2007 questa \u00e8 stata portata a ben 17.000 m\u00b2.\nLa dotazione di locomotive a vapore era, nel 1989, di 2 unit\u00e0 di cui solo una realmente mossa da motore a vapore. Nel 2007 il numero di unit\u00e0 a vapore ha raggiunto il numero di nove mentre sono state incrementate anche le unit\u00e0 con motore termico. Il 31 marzo del 2007 ilparcoera stato visitato da 2.126.000 persone.\nNel mese di giugno di ogni anno il parco ospita l'\"International Steam Festival\"."}
{"id": "3357112", "revid": "1305772", "url": "https://it.wikipedia.org/wiki?curid=3357112", "title": "Pereire", "text": ""}
{"id": "3357113", "revid": "834", "url": "https://it.wikipedia.org/wiki?curid=3357113", "title": "Periodo dei Disordini (Forgotten Realms)", "text": ""}
{"id": "3357115", "revid": "287204", "url": "https://it.wikipedia.org/wiki?curid=3357115", "title": "Bordeaux Open 1981 - Singolare", "text": "Il singolare del torneo di tennis Bordeaux Open 1981, facente parte della categoria Grand Prix, ha avuto come vincitore Andr\u00e9s G\u00f3mez che ha battuto in finale Thierry Tulasne 7-6, 7-6, 6-1."}
{"id": "3357116", "revid": "834", "url": "https://it.wikipedia.org/wiki?curid=3357116", "title": "Time of Troubles", "text": ""}
{"id": "3357123", "revid": "305330", "url": "https://it.wikipedia.org/wiki?curid=3357123", "title": "Graham Higman", "text": ""}
{"id": "3357125", "revid": "240277", "url": "https://it.wikipedia.org/wiki?curid=3357125", "title": "Carlo I d'Elbeuf", "text": "Era figlio di Renato di Guisa, marchese di Elbeuf e conte di Harcourt, e di sua moglie Louise de Rieux.\nBiografia.\nFu fatto cavaliere dell'Ordine dello Spirito Santo il 1\u00ba dicembre 1581, ma venne arrestato il giorno dopo l'assassinio di Enrico di Guisa (1588): quando venne rilasciato si leg\u00f2 alla Lega cattolica e combatt\u00e9 contro Enrico di Navarra, che poi divenne re di Francia. Si riappacific\u00f2 con la corona solo nel 1594, quando il re lo cre\u00f2 governatore del Poitou, e da allora il duca fu un fedele alleato della Corona. Fu Gran cacciatore di Francia.\nMatrimonio e discendenza.\nIl 5 febbraio 1583 spos\u00f2 Marguerite de Chabot (1565 \u2020 1652), figlia di L\u00e9onor Chabot, conte di Charny, e di Fran\u00e7oise de Longwy. Loro figli furono:"}
{"id": "3357126", "revid": "125848135", "url": "https://it.wikipedia.org/wiki?curid=3357126", "title": "Arenaccia", "text": "L'Arenaccia \u00e8 una zona della Terza Municipalit\u00e0 e Quarta Municipalit\u00e0 di Napoli. Trae il nome da \"Via Arenaccia\", strada che divide i quartieri Vicar\u00eca, San Lorenzo e San Carlo all'Arena su cui si estende la zona. A sua volta la via trae il nome dalle arene che ospitava in tempi remoti, quando a causa di forti piogge si trasformava in un torrente fangoso.\nI confini est-ovest dell'Arenaccia sono rappresentati pressappoco da Piazza Carlo III e Corso Malta, mentre i confini nord-ovest sono rappresentati dall'inizio e dalla fine di via Arenaccia.\nL'Arenaccia insieme al Vasto venne realizzata con i lavori del risanamento, per espandere la citt\u00e0 verso Poggioreale. Un decreto regio del 25 luglio 1885 approvava infatti l'ampliamento in dieci rioni dell'abitato di Napoli (Arenaccia, Sant'Eframo Vecchio, Ottocalli, Ponti Rossi, Miradois, Materdei, Vomero-Arenella, Belvedere, prolungamento Rione Amedeo) e due rioni suburbani.\nFra gli edifici notabili della zona vi sono il Real Albergo dei Poveri fatto costruire da Carlo di Borbone re di Napoli (a cui \u00e8 intitolata l'omonima piazza) e il Liceo classico Giuseppe Garibaldi."}
{"id": "3357127", "revid": "322321", "url": "https://it.wikipedia.org/wiki?curid=3357127", "title": "Iknadios Bedros XVI Batanian", "text": "Biografia.\nNativo di Mardin in Turchia, ordinato prete il 29 giugno 1921, fu nominato arcieparca di Mardin il 5 agosto 1933 e di Aleppo il 6 dicembre 1952. Nel 1959 fu chiamato nella sede patriarcale di Bzoummar come vicario patriarcale. Alla dimissione di Krikor Bedros XV Aghagianian, venne eletto patriarca degli Armeni il 4 settembre 1962 e confermato dalla Santa Sede il 15 novembre successivo. In memoria del suo predecessore sulla sede di Mardin, il beato Ignatius Choukrallah Maloyan, assunse il nome di Ignazio accanto a quello usuale per i patriarchi armeni, Pietro XVI. Lavor\u00f2 instancabilmente per la causa armena, fu testimone dei primi anni della guerra civile libanese, nel 1965 fu il primo patriarca a visitare l'Armenia sovietica. Ritiratosi dal patriarcato nel 1976, mor\u00ec il 9 ottobre 1979.\nGenealogia episcopale.\nLa genealogia episcopale \u00e8:"}
{"id": "3357135", "revid": "6923", "url": "https://it.wikipedia.org/wiki?curid=3357135", "title": "Sch\u00f6llenenbahn", "text": "La Sch\u00f6llenenbahn (G\u00f6schenen-Andermatt) AG (ted. \"Societ\u00e0 per Azioni della Ferrovia della Sch\u00f6llenen (G\u00f6schenen-Andermatt)\", acronimo SchB) era una societ\u00e0 per azioni svizzera, costituita il 24 giugno 1912 ad Altdorf, con sede ad Andermatt, allo scopo di costruire ed esercire la breve ferrovia della Sch\u00f6llenen, progettata per congiungere la localit\u00e0 turistica di Andermatt all'importante ferrovia del Gottardo.\nNel 1925, in seguito all'apertura della linea Briga\u2013Disentis esercita dalla BFD, la SchB inizi\u00f2 una collaborazione con tale societ\u00e0 (poi confluita nella FO), fino ad esservi incorporata con delibera dell'assemblea dei soci del 16 dicembre 1961."}
{"id": "3357138", "revid": "3115", "url": "https://it.wikipedia.org/wiki?curid=3357138", "title": "CD52", "text": "La CD52 \u00e8 una proteina presente sulla superficie dei linfociti maturi, ma non sulle cellule staminali da cui questi linfociti derivano.\nInoltre si trova nei monociti e nelle cellule dendritiche.\nSi tratta di un glicosil-fosfatidil-inositolo (GPI) - antigene ancorato alla superficie cellulare, che viene espresso sui tutti i linfociti, cos\u00ec come nel tratto genitale maschile.\nQuesta glicoproetina di superficie cellulare \u00e8 associata con alcuni tipi di linfoma. Il motivo dell'alta densit\u00e0 sulla superficie dei linfomi di questa glicoproteina non \u00e8 noto.\nIl segmento della proteina CD52 \u00e8 un peptide di 12 aminoacidi che deriva da una lunga catena di aminoacidi (propeptide di 61 aminoacidi) divisi da una glicoproteina di superficie \u00e8 legata a carboidrati. La sequenza dei 12 amino acidi \u00e8:\nEssa \u00e8 la glicoproteina bersaglio del farmaco della Genzyme: alemtuzumab, un anticorpo utilizzato per il trattamento della leucemia linfocitica cronica; di cui sono in corso studi clinici di fase III, per il trattamento della sclerosi multipla, molto promettenti."}
{"id": "3357140", "revid": "149727", "url": "https://it.wikipedia.org/wiki?curid=3357140", "title": "Sch\u00f6llenenbahn AG", "text": ""}
{"id": "3357141", "revid": "123506054", "url": "https://it.wikipedia.org/wiki?curid=3357141", "title": "FBI (Detective Conan)", "text": "LFBI compare nella serie manga e anime \"Detective Conan\", creata da G\u014dsh\u014d Aoyama.\nMembri principali.\nShuichi Akai.\n (32 anni) viene mostrato inizialmente come un misterioso uomo vestito di nero, portando i sospetti del lettore verso l'Organizzazione nera, ma si scoprir\u00e0 essere un membro dell'FBI. \u00c8 molto intelligente e, quando si trova a lavorare con Conan, i suoi ragionamenti sono alla pari di quelli del ragazzino. Possedeva una Chevrolet C1500 di colore nero, andata distrutta durante il caso della sua finta esecuzione. Successivamente \u00e8 passato ad una Shelby Mustang rossa con strisce bianche. \u00c8 abile come cecchino e chiama Gin . Inizialmente porta i capelli lunghi, in seguito se li taglia, giustificando tale gesto con il fatto di volersi vendicare del suo , riferito proprio a Gin con un gioco di parole perch\u00e9 si pronuncia come , secondo la pronuncia insolita di cui si \u00e8 detto. \u00c8 molto temuto dall'organizzazione perch\u00e9 \u00e8 molto furbo e molto bravo a sparare. Vermouth dice che il boss teme che possa diventare il \"Silver Bullet\", \"Proiettile d'Argento\", ovvero colui che probabilmente sar\u00e0 capace di distruggere l'organizzazione.\nFa la sua prima comparsa durante il caso di un autobus dirottato (volume 29, file 3-5; episodi 230-231 dell'anime, 249-250 secondo la numerazione italiana): viene presentato come uno dei tre possibili complici dei criminali e, grazie all'aiuto di Conan, si capisce che non \u00e8 lui la persona incriminata. Al termine del caso, contatta qualcuno via radio affermando che il suo obiettivo non si \u00e8 fatto vedere, facendolo apparire piuttosto misterioso. Riappare poi spesso nei luoghi dove si trovano i personaggi principali, senza che si capiscano i suoi scopi. Conan lo riconosce vedendolo nel caso in cui appare per la prima volta James Black, ma non vede i due incontrarsi alla fine del caso, a bordo del pick-up di Akai: quest'ultimo parla a Black del suo \"amore\" (\"Koibito-san\" in giapponese) ed esplicita il desiderio di vendetta nei suoi confronti. Compare anche nel flashback ambientato a New York, quando Ran aveva perduto il fazzoletto datole da Sharon Vineyard e, mentre Shinichi lo stava cercando all'interno di un palazzo, lei lo incontra: le dice di andarsene da quel luogo perch\u00e9 in giro c'\u00e8 un pericoloso serial killer: in quell'occasione, Ran scopre che \u00e8 un agente dell'FBI, e in seguito lo dir\u00e0 a Conan. Successivamente riappare nel caso della festa di Halloween, quando blocca Calvados rompendogli le gambe e rubandogli le armi e aiuta Jodie a salvarsi da Vermouth che le puntava una pistola. \u00c8 proprio in quell'occasione che la stessa Vermouth afferma che il boss pensa che Akai, viste le sue grandi abilit\u00e0, possa essere il \"Silver Bullet\" in grado di sconfiggere l'organizzazione. Vermouth crede invece che il \"Silver Bullet\" sia Conan, ma non \u00e8 chiaro perch\u00e9 lei stia cercando una persona simile.\nIn seguito, dopo essere venuto a conoscenza della sua vera identit\u00e0, Conan comincia a collaborare con lui, oltre che con Jodie, nella caccia all'organizzazione. Quest'ultima continua nel caso in cui compare per la prima volta Rena Mizunashi, dove l'FBI impedisce prima l'omicidio di un politico e poi quello di Kogoro Mori. Nell'occasione Akai ferisce Gin, suo nemico, ma soprattutto distrugge la ricetrasmittente tramite la quale l'organizzazione avrebbe potuto risalire a Conan. La lotta con gli uomini in nero prosegue nella saga \"Scontro tra rosso e nero\". In questa sorta di miniserie, Akai attua insieme a Conan un piano per rimandare Rena Mizunashi nell'organizzazione come spia sia della CIA che dell'FBI. In questa parte della storia, si fida molto di Conan, pur non essendo a conoscenza della sua identit\u00e0. Inoltre, nella saga si scopre il suo passato: ha militato nell'organizzazione come infiltrato, fingendo di chiamarsi e con il nome in codice di , e si \u00e8 avvicinato a uno dei membri chiamato Akemi Miyano. Inizialmente, lo scopo di questo avvicinamento era addentrarsi maggiormente e con meno sospetto nell'organizzazione per catturare il loro capo, ma col tempo Akemi ha cominciato a influire sempre di pi\u00f9 nella vita di Akai fino a diventarne la fidanzata. La sua copertura fra gli uomini in nero per\u00f2 \u00e8 stata svelata per sbaglio dal collega Andre Camel, cos\u00ec \u00e8 stato costretto ad andarsene dall'organizzazione e rompere il rapporto con Akemi. Ed \u00e8 proprio a causa di questo errore che la ragazza viene uccisa da Gin, dato che l'organizzazione temeva che potesse collaborare con l'FBI a causa del suo legame con Akai. Dalla morte della ragazza, Akai non pu\u00f2 pi\u00f9 fingere di essere un membro dell'organizzazione, ponendo fine alla sua intrusione. Da quel momento in poi continua a collaborare con l'FBI alla ricerca e alla distruzione dell'organizzazione, sapendo che la stessa cercher\u00e0 in ogni modo di ucciderlo.\nPer avere la certezza della nuova fedelt\u00e0 di Rena Mizunashi all'organizzazione, la ragazza \u00e8 obbligata a ucciderlo mentre Gin e Vodka guardano la scena mediante uno schermo la cui telecamera \u00e8 posizionata sul collo di Rena. Dopo la morte, viene verificata la corrispondenza tra le impronte del cadavere e quelle sul cellulare di Conan, che era stato toccato da Akai, ed \u00e8 confermato che corrispondono. Dopo la sua morte, Vermouth afferma che \u00e8 sufficiente solo un \"Silver Bullet\", riferendosi a Conan.\nDopo la sua morte, Akai riappare in un flashback che mostra i ricordi di Jodie, in cui veniamo a sapere che, poco prima che lui s'infiltrasse nell'organizzazione, i due avevano una relazione. Vodka e Shiho affermano che c'\u00e8 una grande rivalit\u00e0 tra Akai e Bourbon; secondo Vodka, Bourbon odia Akai persino pi\u00f9 di quanto lo odi Gin.\nI dubbi sulla sua morte proseguono nel caso del Bell Tree Express: appare infatti un uomo molto somigliante ad Akai ma senza cicatrice (quindi diverso dall'uomo con la cicatrice che gli somiglia, che si \u00e8 scoperto essere un travestimento di Tooru Amuro e Vermouth), che indossa gli stessi vestiti di Subaru Okiya e, avvolto dal fumo, lancia una bomba a mano per separare il vagone in cui si trova Sherry e non farla catturare dall'organizzazione. Poco dopo, Okiya mostra il suo occhio sinistro, che \u00e8 uguale a quello di Akai. In questo caso si scopre anche che Masumi Sera \u00e8 sua sorella, dato che chiama \"Shu, fratello mio\" l'uomo con la cicatrice, a cui dice che lo credeva morto. Sera rivela poi che \u00e8 stato lui a insegnarle il Jeet Kune Do. Successivamente viene confermato che Akai \u00e8 vivo ed \u00e8 proprio Okiya: sia Amuro-Bourbon, che si trova a casa di Okiya per smascherarlo rivelandogli la propria deduzione, sia Jodie e Camel, recatisi sul luogo della presunta morte di Akai per indagare su di essa, arrivano a capire che il presunto cadavere di Akai era in realt\u00e0 quello di Rikumichi Kusuda, che Akai aveva portato con s\u00e9 prevedendo che Gin ordinasse a Rena Mizunashi di sparargli alla testa, essendo stato questo il metodo dell'uccisione di Pisco; Akai quindi fece finta di essere stato colpito da Rena facendo uscire finto sangue dal berretto grazie a un congegno inventato da Agasa, per poi fuggire salendo sull'auto della donna. Le impronte sul cellulare erano quelle di Kusuda, mentre Akai aveva applicato una sostanza sulle dita per non lasciare impronte. Jodie e Camel capiscono che Akai \u00e8 Okiya perch\u00e9 entrambi usano l'espressione \"la colpa \u00e8 cinquanta a cinquanta\" (Okiya l'aveva usata nel caso delle bombe al centro commerciale). La frase \"Non avrei mai immaginato che arrivassi fino a questo punto\", pronunciata da Akai sul momento del finto omicidio, \u00e8 la prova che il piano era stato ideato da Conan: la frase originale era \"Non avrei mai immaginato che arrivassi fino a questo punto...nel prevedere tutto\"; infatti Akai non immagin\u00f2 che il ragazzino aveva previsto tutto. James conosceva il piano perch\u00e9 si era accorto della sostanza sulle dita di Akai.\nSubito dopo la scoperta della sua identit\u00e0, Akai appare sull'auto di Jodie e Camel e spara alle gomme dei colleghi di Amuro che li stavano inseguendo per cercare di consegnarlo all'organizzazione e arrivare cos\u00ec al suo nucleo. Dopo aver rivelato di aver scoperto che Amuro \u00e8 Rei Furuya a causa del soprannome \"Zero\" che quest'ultimo ha rivelato a Conan (\"Rei\" in giapponese significa \"Zero\"), consegna ai colleghi dello stesso Amuro la pistola con cui si era suicidato Kusuda e rivela a Jodie e Camel che anche Amuro e i suoi stanno combattendo l'organizzazione. Amuro gli comunica di non volerlo avere come nemico e di sentirsi in colpa per \"lui\". Akai torna a travestirsi da Okiya, secondo Conan perch\u00e9 deve proteggere una persona, e lo fa con l'aiuto di Yukiko Fujimine davanti a Jodie, Camel e Conan, riutilizzando anche un modulatore vocale a forma di girocollo inventato da Agasa. Akai e Jodie osservano mentre Yukiko chiama Conan \"Shin\" per sbaglio. Grazie a Yusaku Kudo, travestitosi da Okiya per rimanere in casa di quest'ultimo insieme ad Amuro mentre Akai si trovava sull'auto, Amuro se ne va convinto che Okiya non sia Akai, e fa credere a Vermouth che sia veramente morto. Akai conferma che Amuro provi del rancore nei suoi confronti e riceve da Rena Mizunashi il messaggio con il nome \"Rum\", di cui informa i colleghi.\nIn seguito si vede Akai travestito da Okiya che legge su internet la notizia della vittoria di un torneo di sh\u014dgi da parte di Shukichi Haneda. Akai riappare anche in un ricordo di Sera raccontato a Conan, Ran e Sonoko: quando la ragazza era alle medie e credeva che il fratello fosse in America, lo vide con una custodia per chitarra insieme a un uomo che suonava il basso elettrico ma nascondeva probabilmente nella custodia di questo strumento un oggetto pi\u00f9 rigido, che Conan sospetta essere un fucile. Quest'uomo fu chiamato \"Scotch\" da una persona somigliante ad Amuro, che gli si avvicin\u00f2. Un pensiero di Amuro chiarisce poi il motivo della sua rivalit\u00e0 con Akai: quest'ultimo avrebbe ucciso Scotch, membro dell'organizzazione che in realt\u00e0 era un agente della pubblica sicurezza giapponese sotto copertura, cosa di cui Sera non \u00e8 al corrente. La verit\u00e0 sul suo ruolo nella morte di Scotch viene rivelata tramite diversi flashback durante un caso in cui compaiono sia Akai travestito da Okiya che Amuro: quest'ultimo trov\u00f2 Akai davanti a Scotch morto, e Akai gli disse che Scotch era un infiltrato della pubblica sicurezza e che avendo colpito il suo cellulare non poteva scoprire la sua identit\u00e0. Amuro credette quindi che Akai avesse costretto Scotch a suicidarsi, ma in realt\u00e0 cerc\u00f2 di convincerlo a non farlo, rivelandogli di essere un infiltrato come lui, ma mentre si avvicinavano altri membri dell'organizzazione Scotch si spar\u00f2 lo stesso per poter colpire il cellulare contenente informazioni.\nOltre a quelle su Scotch si scoprono altre informazioni sul passato di Akai e sulla sua famiglia: Sera afferma che \u00e8 stato Shuichi a ispirarla per diventare una detective. Quando Conan e Agasa stanno per partire per la scena di un crimine di un omicidio che presenta somiglianze con quello di Koji Haneda, Akai travestito da Okiya entra in casa di Agasa con un pretesto e li segue. Dimostra poi di conoscere il caso di Koji Haneda e afferma che lo spinse a entrare nell'FBI; dice anche che suo padre si occupava del caso ma non era un agente dell'FBI. In questa occasione chiede a Conan di parargli della sua vera natura, e Conan sospetta che sappia gi\u00e0 tutto. Akai, come Conan, capisce che Haneda lasci\u00f2 come messaggio in punto di morte le parole \"Asaca\" e \"Rum\". Chiede poi a Ran e Sonoko se hanno visto nei pressi di Sera una persona di nome Asaka, come la guardia del corpo che scomparve dopo la morte di Haneda, in grado di bloccare individui pericolosi e probabilmente sotto falso nome; segue le ragazze sul luogo delle prove di un cantante che sta per far uscire una canzone dal titolo \"Asaca\", scritto con la C come nel messaggio di Haneda, che si rivela poi non correlata. In seguito si scopre essere anche il fratello maggiore di Shukichi Haneda e che Mary Sera \u00e8 la loro madre tornata bambina. Akai riappare successivamente in alcuni casi travestito sempre da Okya. Nel file 1012, Bourbon s'infiltra in casa di Shinichi per trovare informazioni su di lui sotto ordine di Rum, e viene affrontato da Akai senza travestimento, confermando cos\u00ec la sua identit\u00e0 ad Amuro. I due si puntano contro la pistola, fino a quando non vengono interrotti da Yusaku e Yukiko. Nel file 1060 partecipa con Yusaku e Yukiko al trucco per ingannare Conan e l'organizzazione, mentre nei file successivi (nei panni di Subaru Okiya e con l'aiuto di Conan) al piano per salvare Camel (nell'occasione spara con precisione da una distanza di 1200 metri, superando i 700 da cui aveva ferito Gin nel caso di Yasuteru Domon). Viene anche rivelato che, mentre sua sorella crede che Shuichi sia morto, Shukichi \u00e8 ancora in contatto con Akai, sapendo quindi che il fratello maggiore \u00e8 ancora vivo. \nUn aspetto che non \u00e8 stato chiarito \u00e8 il suo rapporto con Ai Haibara: nel periodo in cui Conan non ha ancora scoperto la sua identit\u00e0, Akai vede due volte Ai e commenta la prima volta con \"impossibile\" e l'altra con \"gli somiglia molto\". Dopo che ha ucciso Calvados e Ran ha impedito a Vermouth di uccidere Ai, lui afferma \"Non posso ancora farmi vedere da quella ragazzina!\". Ai non lo ha mai conosciuto nel presente e Conan non le dice nulla del suo rapporto con Akemi, ma vedendolo Ai s'inquieta molto, come quando riconosce un membro dell'organizzazione. In seguito, si vede Ai che pensa fra s\u00e9 a \"Dai Moroboshi\": lo conosceva e sa che ha tradito l'organizzazione e che era fidanzato con sua sorella, ma non sa che si tratta di Akai. Non \u00e8 chiaro se sapesse gi\u00e0 che Moroboshi facesse parte dell'FBI, ma glielo dice Bourbon; lei sapeva invece che Bourbon e Akai si odiavano a vicenda. Quando Akai \u00e8 travestito da Okiya, lo si vede pensare \"devo mantenere la promessa fatta a lei\" quando Ai gli chiede perch\u00e9 non la carica sulla sua macchina con la forza, mentre quando lei si accorge che Okiya non scopre mai il collo e prova a togliergli la sciarpa, lui la blocca dicendo \"da qui in poi \u00e8 territorio privato\". Mentre Amuro sta usando di nascosto il computer di Kogoro per vedere la foto che mostra la donna che ha salvato i Detective Boys, cio\u00e8 Shiho tornata adulta, Amuro si accorge che il computer sta subendo l'attacco di un hacker, e si vede Okiya in mezzo a tre computer. Okiya spia Ai anche sul Bell Tree Express, dove poi si presenta davanti a lei affermando che essendo \"sua sorella\" riesce a prevedere tutte le sue azioni, e proponendole di venire nella sua \"area\", ma lei fugge. Si vede poi Conan riflettere su una possibile parentela tra Akai e Ai, oltre che fra lui e Akemi Miyano, dopo aver notato la somiglianza fisica tra Ai e Mary Sera, che a sua volta \u00e8 parente di Masumi Sera. Quando Akai, travestito da Okiya, segue Conan e Agasa sul luogo del delitto simile a quello di Koji Haneda, Ai si accorge che \u00e8 entrato in casa di Agasa con un pretesto per seguirli, ma segue il suo consiglio senza obiezioni quando le dice di rimanere in casa; lui la affida segretamente alla protezione di Camel.\nIl cognome di Shuichi Akai deriva dal soprannome del personaggio di \"Mobile Suit Gundam\" Char Aznable: . Infatti, \"akai\" significa \"rosso\", scritto per\u00f2 \u8d64\u3044, con il solo primo kanji seguito da un hiragana, mentre nel cognome del personaggio dopo il primo ideogramma se ne trova un altro, \u4e95. Il nome deriva da quello del doppiatore di Char Aznable, Sh\u016bichi Ikeda, che ha poi dato voce allo stesso Akai.\nAppare sulla copertina del volume 37.\nJodie Starling.\n (28 anni) opera sotto la copertura di un insegnante d'inglese amante dei videogiochi. Il nome \u00e8 stato traslitterato erroneamente con Jody nella versione italiana del manga fino al volume 29 e di nuovo nel 41. Ha il grado di \"Special Agent\". Appare sulla copertina del volume 42.\nCompare per la prima volta nei file dal 7 al 9 del volume 27 (episodi 226-227 dell'anime, 245-246 secondo la numerazione italiana), dopo essere stata citata come nuova insegnante d'inglese senza dire il nome nel file 5 del volume 26 e nell'episodio 192 dell'anime, 207 della numerazione italiana. Si presenta come , la nuova professoressa d'inglese di Ran e Sonoko. Inizialmente pare conoscere l'identit\u00e0 di Conan, sia per gli sguardi che rivolge al ragazzo, sia per come lo chiama la prima volta, \"Cool Guy\", che si scoprir\u00e0 essere scritto sulle foto di Vermouth. In seguito, per\u00f2, lo chiamer\u00e0 \"Cool Kid\". Alla fine del primo caso in cui compare, informa qualcuno al telefono di aver trovato chi cercavano, chiamando quella persona \"Rotten Apple\", in inglese \"mela marcia\". Jodie \u00e8 anche per questo uno dei personaggi pi\u00f9 sospetti della serie e ogni capitolo che la vede coinvolta pare confermare questa idea. Conan pensa infatti che la professoressa d'inglese possa essere in realt\u00e0 Vermouth e tenta di verificarlo aiutato da Heiji.\nTutti i dubbi vengono per\u00f2 dissipati nel volume 42, dove si scopre la sua vera identit\u00e0. Jodie \u00e8 infatti un'agente dell'FBI, in Giappone per dare la caccia a Vermouth, e il suo vero cognome \u00e8 Starling. Quando Jodie era piccola, Vermouth venne a casa sua per uccidere suo padre, agente dell'FBI che aveva ottenuto informazioni su di lei. Dopo averlo eliminato, incontr\u00f2 la piccola Jodie e le disse che suo padre stava dormendo e di aspettare con lui che si svegliasse, poi usc\u00ec e diede fuoco alla casa. Jodie si salv\u00f2 perch\u00e9 era uscita per prendere un succo di frutta, cos\u00ec l'FBI le propose di entrare nel programma di protezione dei testimoni, ma lei lo rifiut\u00f2. Jodie divent\u00f2 poi un'agente dell'FBI per seguire le orme paterne. Porta ancora gli occhiali del defunto padre. Nello stesso episodio ha un confronto con lei per riuscire a catturarla, ma ne esce sconfitta. Viene per\u00f2 soccorsa dal collega Shuichi Akai, che spezza le gambe a Calvados, il cecchino collega di Vermouth appostato dietro i container. Alla polizia giapponese e a Ran e Sonoko, che la vanno a trovare in ospedale, dice che \u00e8 un membro dell'FBI che, dopo diversi fallimenti, ha deciso di ritirarsi temporaneamente e venire a insegnare in Giappone, evitando tutti i problemi relativi alla sua presenza non autorizzata nel paese.\nRiappare nel caso della prima comparsa di Rena Mizunashi, dove, grazie all'aiuto di Conan, che aveva piazzato per sbaglio una spia sotto le scarpe di Rena, riesce a sventare l'omicidio di un politico da parte dell'organizzazione. Successivamente, l'organizzazione tenta di nuovo l'omicidio con modalit\u00e0 differenti e Jodie sta per arrestare Rena, quando quest'ultima ha un incidente e cade in coma. Cos\u00ec Rena viene portata via dall'FBI in attesa di un suo risveglio.\nNel volume 53 la vediamo discutere con Shuichi Akai e con James Black di Rena Mizunashi, ancora in coma. Riappare poi nel caso del risveglio di Rena Mizunashi, dove, insieme all'FBI, combatte l'organizzazione. Viene scelta per accompagnare Andre Camel a disfarsi di una bomba, ma lui s'impossessa del volante; scoperto che Camel non ha cattive intenzioni e l'aveva fatto soltanto per far esplodere la bomba in un luogo sicuro, si finge sua fidanzata per salvarlo da un'accusa di omicidio. La presunta morte del collega Shuichi Akai l'addolora moltissimo, e infatti veniamo poi a sapere che, poco prima che Shuichi s'infiltrasse nell'organizzazione, i due avevano una relazione, ed \u00e8 probabile che Jodie lo ami ancora.\nRicompare nei casi in cui si vede l'uomo somigliante ad Akai: lo vede e comunica con lui, ma non lo dice agli altri agenti dell'FBI finch\u00e9 non lo scopre anche Camel. Nel secondo caso Jodie incontra anche Subaru Okiya, scontrandosi con lui mentre corre. Inoltre, compare nel caso di Abe-chan, in macchina con James, e pare non conoscere Masumi Sera, in quanto la scambia per un maschio quando la vede nella foto ricevuta da Camel, ma dice che le ricorda qualcuno. In seguito Conan organizza un incontro con lei per informarla che l'uomo somigliante ad Akai era in realt\u00e0 Bourbon e chiedere all'FBI di capire il motivo per cui questi continua a lavorare al caff\u00e8 Poirot. In quest'occasione un uomo, che afferma di essere stato preso in ostaggio insieme a Jodie durante la rapina in banca in cui era comparso per la prima volta l'uomo somigliante ad Akai, la informa di aver visto quest'ultimo due o tre giorni prima. Rimanendo confusa, Jodie nomina l'organizzazione davanti a questo testimone, che pare non conoscerla. Jodie poi riflette sul cellulare di Conan toccato da Akai, lasciando le impronte che erano state usate per identificare il suo presunto cadavere, ma Conan la interrompe. La moglie dell'uomo che afferma di aver visto il falso Akai, la quale afferma di essere stata presente anche lei durante la rapina in banca, prende un oggetto a Jodie facendo finta di caderle addosso: si scopre poi che il marito e la moglie erano rispettivamente Bourbon e Vermouth travestiti, e che l'oggetto era una microspia attaccata a Jodie da Bourbon, che afferma di aver scoperto un segreto. Jodie si chiede anche chi le aveva scritto il biglietto con \"Scappa! Questa zona \u00e8 pericolosa\" ricevuto nel centro commerciale dove era comparso il falso Akai. Dopo aver scoperto che l'uomo e la donna mentivano, Conan informa Jodie che potrebbe trattarsi di membri dell'organizzazione.\nJodie riappare nel caso del tentato omicidio di un'amica, un'insegnante di scuola elementare di nome Natsuko Shibuya che le ha insegnato il giapponese. In questo caso Conan la informa che Amuro sta indagando su Rikumichi Kusuda e le chiede di non far trapelare la notizia che si \u00e8 suicidato, ma lei e Camel cadono nella trappola di Amuro, che dopo essersi fatto assumere da Shibuya come detective e aver mandato un messaggio a Jodie con il cellulare dell'amica, in modo che le rispondesse con quello di Camel e che quindi un agente dell'FBI fosse convocato sulla scena del crimine perch\u00e9 trovato nel registro delle chiamate, convoca Jodie e Camel all'ospedale dove si trova Shibuya, facendo loro credere che le sue condizioni stiano peggiorando, per poi carpire informazioni a Camel travestendosi da Jodie, cosa di cui loro si accorgono troppo tardi. \u00c8 qui che Jodie comincia ad avere dubbi sulla morte di Kusuda. Si reca quindi con Camel sul luogo della presunta morte di Akai e ricostruisce i fatti della sua finta morte, mentre lo fa anche Amuro in casa Kudo, davanti a Yusaku Kudo travestito da Okiya. Insieme a Camel capisce che Okiya \u00e8 Akai perch\u00e9 entrambi usano l'espressione \"la colpa \u00e8 cinquanta a cinquanta\": Okiya l'aveva usata dopo essersi scontrato con lei. Jodie rimane sull'auto guidata da Camel e inseguita dai colleghi di Amuro, sul cui sedile posteriore si rivela essere presente Akai. Quest'ultimo, dopo aver patteggiato con loro, informa Jodie e Camel che anche Amuro e gli altri agenti della polizia di pubblica sicurezza giapponese stanno combattendo l'organizzazione. Jodie assiste poi, insieme a Camel e Conan, mentre Akai si ritraveste da Okiya, e lui la informa che James \u00e8 al corrente della messa in scena della sua morte, mentre a lei e Camel il tutto fu nascosto per evitare che l'organizzazione scoprisse qualcosa indagando su di loro. Dice anche a lei e a Camel che ha ricevuto da Rena Mizunashi il messaggio con il nome di Rum e che si tratta di un membro dell'organizzazione vicino al boss, chiedendo loro di informare anche James.\nIl suo nome deriva dalla protagonista del film \"Il silenzio degli innocenti\", Clarice Starling, e dal nome dell'attrice che la interpreta, Jodie Foster. Saintemillion, invece, \u00e8 il nome di un vino rosso francese di Bordeaux, il Saint-\u00c9milion. Inoltre, ricorda anche l'anagramma di \"eliminations\", in inglese \"eliminazioni\".\nJames Black.\n \u00e8 il membro dell'FBI a capo della missione in Giappone e controlla l'operato di Shuichi Akai, Jodie Starling e Andre Camel. Come altri personaggi, \u00e8 cosciente dell'eccezionalit\u00e0 del piccolo Conan, ma non ne conosce la vera identit\u00e0. Nel primo episodio dell'anime in cui compare, viene disegnato con i capelli color biondo cenere. Nelle successive puntate, i capelli saranno invece grigi, in maniera fedele al fumetto. Appare sulla copertina del volume 57.\nCompare per la prima volta nei file da 8 a 10 del volume 32 e negli episodi 258-259 dell'anime (277-278 secondo la numerazione italiana), durante un caso nel quale alcuni malviventi lo rapiscono, scambiandolo per un famoso magnate texano del quale \u00e8 sosia. Grazie all'aiuto di Conan e dei Detective Boys riesce a sfuggire ai rapitori, che verranno poco dopo arrestati. Conclusasi la vicenda, Conan dice ad Ai di essere inquietato non tanto dal cognome Black, che potrebbe richiamare l'organizzazione degli uomini in nero, quanto dal nome James, il medesimo del professor Moriarty, arcinemico di Sherlock Holmes. James si sottrae all'interrogatorio della polizia grazie all'aiuto di Akai, che aveva assistito al rapimento con occhio vigile. Infine, i due uomini, a bordo del pick-up di Akai, hanno una breve discussione, in cui Akai menziona il suo \"amore\" (\"Koibito-san\" in giapponese) ed esplicita il desiderio di vendetta nei suoi confronti. Nel volume seguente, Conan cita nuovamente James durante una conversazione con Ai, ricordandosi che l'uomo \u00e8 originario di Chicago, la citt\u00e0 di Al Capone.\nLa sua seconda vera e propria comparsa avviene nel caso immediatamente successivo alle vicende narrate nel volume 42 in cui si scopre l'identit\u00e0 di Vermouth. Egli si trova al capezzale di Jodie, ricoverata in ospedale dopo lo scontro a fuoco con Vermouth e Calvados. Si scopre che \u00e8 un importante agente direttivo dell'FBI, dislocato in Giappone col compito di coordinare l'operazione di cattura di Vermouth, alias Chris Vineyard. Inoltre, viene rivelato che in passato si occup\u00f2 della sorte della piccola Jodie, dopo l'assassinio dei suoi genitori, insistendo affinch\u00e9 la bambina, contraria all'idea, entrasse nel programma di protezione dei testimoni.\nNei casi riguardanti Rena Mizunashi appare pi\u00f9 frequentemente. Una prima volta collabora insieme a Jodie con Conan nello sventare l'assassinio di un uomo politico e di Kogoro Mori da parte dell'organizzazione. In quest'occasione, dopo la cattura di Rena Mizunashi, ne dispone il ricovero nell'Ospedale Centrale di Haido, dal momento che la donna \u00e8 entrata in coma. Dopo una breve apparizione al fianco di Akai e Jodie, lo si ritrova coinvolto negli eventi che portano al recupero di Rena Mizunashi da parte dell'organizzazione e alla presunta morte di Akai. Per tutti i capitoli sovraintende le operazioni dell'FBI, dimostrando cieca fiducia in Akai, sebbene questo lo tenga all'oscuro del suo piano per non pregiudicarne la buona riuscita. Afferma esplicitamente che considera Akai la \"triumph card\", l'asso nella manica dell'FBI. Tuttavia, dopo la presunta morte di questi, si trova a dover consolare Jodie, spiegandole come il sacrificio di Shuichi abbia consegnato alla loro parte un'arma vincente contro l'organizzazione.\nCompare nuovamente nel volume 65, dove si reca con Jodie e Camel in un negozio di liquori. La sua successiva apparizione sar\u00e0, invece, nel caso di Abe-chan, in macchina con Jodie. Quest'ultima riceve una foto di Masumi Sera via cellulare da Camel. L'uomo, infatti, ha l'impressione di averla gi\u00e0 vista da qualche parte, ma Jodie non pare riconoscerla. Quando, per\u00f2, viene mostrata la foto a James, in presenza di Camel, lui riesce a capire a un primo sguardo che Sera \u00e8 una ragazza, nonostante tutti la scambino frequentemente per un maschio. Questo fa supporre che James abbia qualche legame con lei o, quantomeno, la conosca. Camel \u00e8 stupito dal fatto che James abbia capito subito che la persona della foto \u00e8 una ragazza, ma l'uomo si giustifica rispondendo che i suoi occhi sono molto esperti dopo anni di duro lavoro.\nJames appare anche in un breve flashback nel caso in cui viene chiarita la messa in scena della propria morte da parte di Akai: quest'ultimo racconta infatti di come James si accorse della sostanza presente sulle due dita per non lasciare impronte sul cellulare di Conan, costringendolo a raccontargli tutto il piano. In questa occasione Akai chiede anche a Jodie e Camel di informare James del messaggio con il nome di Rum ricevuto da Rena Mizunashi e del fatto che si tratta di un pezzo grosso pi\u00f9 importante di Gin.\nAndre Camel.\n (27/28 anni) \u00e8 l'ultimo agente dell'FBI ad apparire, per la prima volta nel file 2 del volume 58 del manga e nella saga dello \"Scontro tra rosso e nero\" dell'anime (episodio 497 della numerazione originale, 544 della numerazione italiana). Ha il grado di \"Special Agent\". \u00c8 molto abile nella guida. Appare sulla copertina del volume 58.\nInizialmente si comporta in modo sospetto e parte in auto, insieme a Jodie, per far esplodere la prima bomba lasciata all'ospedale di Haido dall'organizzazione, ma riesce a far uscire lei dall'auto e a rubarle il volante, dirigendosi poi in un luogo che \u00e8 lontano da quello previsto per far esplodere la bomba. In realt\u00e0 l'aveva fatto per buttarla nel fiume, dato che ormai non avrebbero fatto in tempo a raggiungere l'altro luogo e sapendo anche che Jodie non sarebbe stata abile quanto lui nella guida. Dopo essersi liberato della bomba, viene scelto per trasportare Rena Mizunashi, essendo il migliore nella guida. In realt\u00e0 aveva previsto, insieme ad Akai e Conan, il piano per riconsegnarla all'organizzazione come infiltrata sia per la CIA che per l'FBI. Deve quindi far svenire Jodie, che sospettando di lui aveva tentato d'impedirgli di svolgere questo compito: infatti, gli altri agenti non dovevano sapere del piano, altrimenti, ascoltando le loro comunicazioni, i membri dell'organizzazione avrebbero potuto capire che stavano recitando. Camel fa finta di essere stato tramortito da Rena, mentre in realt\u00e0 continua a guidare e si butta fuori dall'auto prima che questa esploda a causa della bomba che stava trasportando, un'altra di quelle introdotte nell'ospedale. Gli uomini in nero credono cos\u00ec che sia morto. Alcuni giorni dopo, durante un caso di omicidio in un hotel, si ritrova a essere uno dei sospettati del caso stesso. Grazie all'aiuto di Conan e Jodie, che spiegano alla polizia giapponese la situazione, viene scartato dalla lista dei sospetti.\nDue anni prima delle vicende narrate nel manga, fece involontariamente fallire l'infiltrazione di Akai nell'organizzazione: infatti, quando Akai stava per incontrare Gin, un anziano si era seduto nel luogo dove aspettava e Camel l'aveva allontanato, dicendogli che era pericoloso stare l\u00ec. L'anziano era in realt\u00e0 Rum, il vice capo dell'organizzazione giunto all'incontro con Rye, e quindi Camel era uscito allo scoperto davanti a loro. Questo causa indirettamente la morte di Akemi Miyano per mano di Gin, dato che gli uomini in nero, scoprendo l'infiltrazione, scoprono anche che Akai cercava di ottenere informazioni tramite Akemi. Camel si \u00e8 sentito molto in colpa per questo ed \u00e8 sempre pronto a riscattarsi, portando a termine i nuovi incarichi a qualunque costo, anche quando per farlo deve non dire la verit\u00e0 ai colleghi.\nNel caso del grande magazzino di Beika, Camel vede allo specchio il sosia di Akai mentre si trova nel bagno. Inoltre, informa Jodie della presenza di un cecchino dell'organizzazione e di una Porsche 356A all'esterno dell'edificio.\nNel caso di Abe-Chan, Camel e Masumi Sera si ritrovano coinvolti assieme a Conan, Ran e Heiji in un caso all'interno di un ristorante. L'agente dell'FBI crede di aver gi\u00e0 visto Sera da qualche parte. Per informare i suoi colleghi, spedisce loro una sua foto. Camel \u00e8 stupito del fatto che James abbia capito che Sera \u00e8 una ragazza: infatti, nonostante gli paresse di averla gi\u00e0 vista, l'aveva scambiata per un maschio, cos\u00ec come Jodie.\nCamel riappare nel caso del tentato omicidio dell'amica di Jodie. Viene convocato insieme a Jodie sul luogo del delitto, dove si trova anche Tooru Amuro, e lui appare arrabbiato, ma lei gli ricorda che non devono far capire ad Amuro che l'FBI sospetta di lui. Camel e Jodie cadono nella trappola di Amuro, che dopo essersi fatto assumere dall'amica di Jodie come detective e aver mandato un messaggio a Jodie con il cellulare dell'amica, in modo che le rispondesse con quello di Camel e che quindi un agente dell'FBI fosse convocato sulla scena del crimine perch\u00e9 trovato nel registro delle chiamate, convoca i due agenti all'ospedale dove si trova l'amica di Jodie, facendo loro credere che le sue condizioni stiano peggiorando, per poi carpire informazioni a Camel travestendosi da Jodie, cosa di cui loro si accorgono troppo tardi, quando Camel ha ormai parlato con la finta Jodie del suicidio di Rikumichi Kusuda. Si reca quindi con Jodie sul luogo della presunta morte di Akai e Jodie gli racconta la sua ricostruzione dei fatti della finta morte, mentre li ricostruisce anche Amuro in casa Kudo, davanti a Yusaku Kudo travestito da Okiya. Camel e Jodie capiscono insieme che Okiya \u00e8 Akai perch\u00e9 entrambi usano l'espressione \"la colpa \u00e8 cinquanta a cinquanta\": Okiya l'aveva usata dopo essersi scontrato con Jodie. Scoperta la verit\u00e0, Camel si sente in colpa per aver fatto di nuovo fallire un piano di Akai rivelando involontariamente informazioni ad Amuro. Camel \u00e8 alla guida dell'auto su cui lui e Jodie vengono inseguiti dai colleghi di Amuro e sul cui sedile posteriore si rivela essere presente Akai: grazie alla propria abilit\u00e0 nella guida, Camel riesce a fuggire e permette ad Akai di sparare alle gomme degli inseguitori. Akai, dopo aver patteggiato con loro, informa Camel e Jodie che anche Amuro e gli altri agenti della polizia di pubblica sicurezza giapponese stanno combattendo l'organizzazione. Camel assiste poi, insieme a Jodie e Conan, mentre Akai si ritraveste da Okiya, e lui lo informa che James \u00e8 al corrente della messa in scena della sua morte, mentre a lui e Jodie il tutto fu nascosto per evitare che l'organizzazione scoprisse qualcosa indagando su di loro. Dice anche a lui e a Jodie che ha ricevuto da Rena Mizunashi il messaggio con il nome di Rum e che si tratta di un membro dell'organizzazione vicino al boss, chiedendo loro di informare anche James.\nUna breve apparizione di Camel si ha nel caso in cui Akai, travestito da Okiya, segue Conan e Agasa sul luogo di un delitto che presenta somiglianze con quello di Koji Haneda: Camel \u00e8 armato e Akai gli affida di nascosto la protezione di Ai, rimasta in casa di Agasa.\nMembri secondari.\nQuesti agenti hanno sempre un ruolo marginale negli episodi in cui compaiono:"}
{"id": "3357143", "revid": "118530813", "url": "https://it.wikipedia.org/wiki?curid=3357143", "title": "Scuola di giornalismo radiotelevisivo di Perugia", "text": "La Scuola di giornalismo radiotelevisivo di Perugia \u00e8 una scuola di giornalismo riconosciuta dall'ordine dei giornalisti. Fa parte del Centro italiano di studi superiori per la formazione e l'aggiornamento in giornalismo radiotelevisivo, un'associazione senza fini di lucro fondata nel 1992. Ha sede in via Puccini a Ponte Felcino, frazione di Perugia.\nLa scuola promuove un corso biennale in giornalismo radiotelevisivo destinato a giovani laureati (triennale e magistrale), con l'obiettivo di formare giornalisti in grado di gestire tutte le diverse e complesse fasi del processo di produzione delle notizie con particolare riguardo al campo specifico della radiotelevisione.\nSede e storia.\nLa sede delle scuola a Ponte Felcino \u00e8 ospitata in una villa settecentesca, circondata da fontane e giardini e da un grande parco con alberi secolari, un tempo appartenuta alla famiglia Carletti Bonucci e oggi di propriet\u00e0 della omonima fondazione. Durante la seconda guerra mondiale, per la sua posizione strategica sulla valle del Tevere, fu sede prima di un reparto tedesco e poi degli Alleati e ospit\u00f2 anche famiglie di sfollati.\nIl Centro di giornalismo radiotelevisivo, fondato dalla Rai e dall'Universit\u00e0 di Perugia come associazione senza fini di lucro, \u00e8 stato ospitato nella villa dal 1992. L'associazione \u00e8 supportata anche dalla fondazione Bonucci, dall'ordine dei giornalisti, dalla regione Umbria, dal comune e dalla provincia nonch\u00e9 dalla fondazione Cassa di Risparmio di Perugia.\nAll'interno della struttura si trovano aule, laboratori, una newsroom con 25 postazioni per le attivit\u00e0 redazionali, sale di regia e di montaggio. Adiacente alla villa si trova la foresteria, che pu\u00f2 ospitare fino a un massimo di 22 persone.\nDidattica.\nIl piano didattico viene definito all'inizio di ogni biennio dal comitato scientifico della scuola. Giornalisti professionisti e docenti universitari svolgono le lezioni nei due anni di corso. Gli insegnamenti incentrati sulla pratica professionale sono integrati con discipline accademiche. Gli allievi preparano giornali radio e speciali radiofonici, telegionali e speciali televisivi; viene realizzato il webmagazine \"Quattro Colonne on line\" e il quindicinale \"Quattro Colonne\".\nLe attivit\u00e0 formative sono incentrate sull'utilizzo degli strumenti informatici e multimediali. Durante il corso, ogni allievo ha a sua disposizione una telecamera digitale e una postazione redazionale con un pc dotato dei software necessari, collegato alla rete e alle pi\u00f9 importanti agenzie di stampa italiane e internazionali.\nIl corso integra formazione teorica e pratica professionale nel campo del giornalismo in generale, e di quello radiotelevisivo e della convergenza digitale multimediale in particolare.\nTra i pi\u00f9 celebri alumni della Scuola vi sono Giovanni Floris, Monica Maggioni e Alberto Matano."}
{"id": "3357144", "revid": "123905062", "url": "https://it.wikipedia.org/wiki?curid=3357144", "title": "Jam band", "text": "Le jam band sono gruppi musicali le cui esibizioni dal vivo riflettono una specifica cultura che ha avuto origine negli anni sessanta con i Grateful Dead e che \u00e8 continuata nel tempo con gruppi come Phish, Dave Matthews Band, Gov't Mule, Dopapod, Umphrey's McGee, String Cheese Incident, Sound Tribe Sector 9, Disco Biscuits, Leftover Salmon, Widespread Panic, Counting Crows, Blues Traveler, Spin Doctors, moe, The Black Crowes e altri. Questa scena musicale \u00e8 quasi esclusiva degli Stati Uniti, con importanti eccezioni come i britannici Ozric Tentacles.\nLe \"performance\" di questi gruppi si differenziano dal resto dei normali concerti per una massiccia componente improvvisativa, che estende i normali brani oltre la loro durata. Queste jam session contengono assoli, groove, progressioni di accordi di volta in volta diverse, causando l'esistenza di moltissime versioni dello stesso brano a volte molto diverse fra loro. Una formula ricorrente consiste nell'iniziare con un brano composto, eseguire una sezione improvvisata, e poi ritornare al brano nel finale (simile alla struttura di uno standard jazz), o realizzare una transizione verso un altro brano. Le cover di altri artisti sono molto ricorrenti nel repertorio delle jam band.\nAltra caratteristica particolare di questa scena musicale \u00e8 la variazione continua delle scalette, che porta ogni concerto a essere unico per numero di brani suonati, ordine, e durata degli stessi. Spesso le jam band suonano due diversi set di musica, con concerti che possono superare anche le 3 ore. Spesso vengono realizzate delle \"residency\", ovvero viene data l'opportunit\u00e0 a una band di suonare pi\u00f9 giorni di seguito nello stesso luogo, lungo l'arco ad esempio di un weekend. (il record \u00e8 correntemente tenuto dai Phish, che hanno tenuto 13 concerti consecutivi al Madison Square Garden di New York).\nL'interazione tra fan e artisti \u00e8 un cardine delle esibizioni delle jam band. Siccome i concerti sono sempre diversi, alcuni fan cercano di seguire il pi\u00f9 possibile la loro band preferita, \"collezionando\" concerti e scambiandosi opinioni sull'esecuzione. Molte band hanno sviluppato ulteriormente questo rapporto, proponendo set di musica speciali (spesso in occasione di festivit\u00e0 o ricorrenze particolari), interagendo con il pubblico, e creando particolari riti e usanze (esemplare in questo caso la partita di scacchi svoltasi tra i Phish e i loro fan, in cui venivano fatte tre/quattro mosse a ogni concerto). \nLa quasi totalit\u00e0 dei concerti delle jam band principali viene registrata, fornendo ai fan un archivio delle esibizioni passate. Sono comuni anche blog e forum dedicati alle singole band.\nLa band considerata capostipite di questo movimento, i Grateful Dead, originariamente era classificata come rock psichedelico.\nNegli anni 90 il termine \"jam band\" cominci\u00f2 ad essere usato per gruppi e generi musicali anche fuori dal rock come funk, \nJazz, Fusion e World music. Bluegrass progressivo e rock progressivo sono molto popolari tra gli appassionati di Jam band.\nStoria.\nNel 1960 i Grateful Dead avevano un largo gruppo di fan che li seguiva ad ogni loro concerto, una vera e propria comunit\u00e0 leale al gruppo. Altre band come i Phish cominciarono ad attirare un simile tipo di seguito successivamente. Nel 1990 il Termine \"Jam band\" fu per la prima volta usato per descrivere la cultura musicale di questi due gruppi.\nPrecedentemente a \"Jam band\", nel 1990, \u00e8 stato coniato il termine \"Bay Rock\" dal fondatore della rivista Relix magazine, Les Kippel, come riferimento, in realt\u00e0, alla tipica scena musicale della San Francisco Bay, che per\u00f2 includeva gran parte dei gruppi di improvvisazione che oggi ricadono sotto il termine \"Jam band\". Nel 1998, Relix ha pubblicato il sito jambands.com. \nRelix magazine \u00e8 stato poi venduto nel 2000, ed i nuovi proprietari hanno acquistato anche jambands.com, cominciando a promuovere il nome rendendolo un marchio di fabbrica per tutte quelle generazioni di gruppi dalla musicalit\u00e0 tipica dei Grateful Dead, Phish e simili.\nIl periodo degli anni 90 vede anche una crescita del numero dei festival dedicati a questo stile di musica live, festival spesso condivisi tra jam band e gruppi complementari musicalmente correlati, ma non necessariamente incentrati sulla improvvisazione. La cultura condivisa dai frequentatori di questi festival e concerti ha radici in comune con quella Hippy.\nNuovo millennio.\nLa scena \"jam\" contemporanea \u00e8 cresciuta fino a comprendere una grande diversit\u00e0 di generi musicali. A partire dagli anni '90 certe band hanno iniziato a incorporare elementi di musica elettronica, creando un sottogenere denominato Jamtronica, basato sulla mescolanza tra sonorit\u00e0 pi\u00f9 tradizionali e ritmiche derivate da Techno, Dubstep e Drum and Bass.\nCentinaia di festival dedicati a questo tipo di band si tengono in tutti gli Stati Uniti ogni anno, come Camp Bisco e The Peach in Pennsylvania, Summer Camp in Illinois, e il Mountain Jam nello stato di New York. "}
{"id": "3357145", "revid": "585241", "url": "https://it.wikipedia.org/wiki?curid=3357145", "title": "Lingua napolitana", "text": ""}
{"id": "3357146", "revid": "339392", "url": "https://it.wikipedia.org/wiki?curid=3357146", "title": "Natalia Beatrice Giannitrapani", "text": ""}
{"id": "3357147", "revid": "149727", "url": "https://it.wikipedia.org/wiki?curid=3357147", "title": "SchB", "text": ""}
{"id": "3357148", "revid": "729019", "url": "https://it.wikipedia.org/wiki?curid=3357148", "title": "Il mio universo", "text": "Il mio universo \u00e8 il terzo album di Giusy Ferreri, pubblicato il 16 febbraio 2011 per la casa discografica Sony Music.\nL'album \u00e8 stato promosso dal singolo \"Il mare immenso\", presentato in gara al Festival di Sanremo 2011. Il secondo singolo \u00e8 stato \"Piccoli dettagli\", dal 29 aprile 2011 nelle radio, a cui \u00e8 seguito \"Noi brave ragazze\", in rotazione radiofonica dal 7 ottobre 2011.\nDescrizione.\nPubblicato a circa 15 mesi di distanza dall'album di cover \"Fotografie\", \"Il mio universo\" viene descritto da Giusy Ferreri come il primo album in grado di rappresentarla pienamente. In un'intervista rilasciata all'inizio di febbraio 2011 alla rivista \"Vanity Fair\", la cantautrice si \u00e8 infatti definita \u00abuna cantante rock che ha appena fatto un disco rock\u00bb, e ha inoltre aggiunto: \u00abHo lavorato con quattro produttori, ho scritto testi e musiche, ho cantato tirando fuori la mia natura cupa e un po' aggressiva\u00bb.\nAll'interno del disco sono contenuti cinque brani firmati da Giusy Ferreri. Tra questi, i due pezzi \"Pareti tacere\" e \"Linguaggio immaginario\" vengono ripresi dal repertorio della cantautrice risalente al periodo che ha preceduto la sua partecipazione ad X Factor ed il conseguente raggiungimento della notoriet\u00e0. Le restanti tracce vedono le firme di autori diversi, tra i quali Bungaro, Enrico Ruggeri, Luigi Schiavone, il leader dei Baustelle Francesco Bianconi, Roberto Casalino (gi\u00e0 autore di brani come \"Novembre\"), Rudy Marra, Massimiliano Zanotti dei Deasonika, Gennaro Cosmo Parlato e la cantautrice Ania.\nLa copertina.\nIl disco segna un cambiamento di immagine della cantante, che si presenta pi\u00f9 forte ed aggressiva, in linea con gli arrangiamenti pi\u00f9 \"black\" e rock rispetto a quelli dei suoi precedenti album. A sottolineare tale cambiamento \u00e8 anche l'immagine di copertina, realizzata dal fotografo Alessandro Gerini, che ritrae Giusy Ferreri mentre urla con il viso rivolto verso l'alto.\nSecondo quanto dichiarato dalla stessa Giusy Ferreri in un'intervista rilasciata al quotidiano \"Il Secolo XIX\", il nuovo look, fatto di abiti attillati, ricchi di pelle e pizzi, \u00e8 legato alla sua volont\u00e0 di apparire un \u00abpo' gotica e un po' burlesque\u00bb, conservando comunque un atteggiamento ironico.\nIl mio universo tour.\nIl calendario del live \"Il Mio Universo\" Tour 2011:\nClassifiche.\n\"Il mio universo\" ha debuttato al 13\u00ba posto nella classifica ufficiale italiana ed \u00e8 poi salito, la settimana seguente, all'11\u00ba posto; segnando la sua massima posizione raggiunta. La settimana successiva, l'album \u00e8 sceso alla 18\u00aa posizione, resistendo per sole tre settimane tra i venti album pi\u00f9 venduti in Italia. "}
{"id": "3357152", "revid": "1305772", "url": "https://it.wikipedia.org/wiki?curid=3357152", "title": "Pernety", "text": ""}
{"id": "3357153", "revid": "834", "url": "https://it.wikipedia.org/wiki?curid=3357153", "title": "Pesi piuma (pugilato)", "text": ""}
{"id": "3357155", "revid": "1543377", "url": "https://it.wikipedia.org/wiki?curid=3357155", "title": "Neurostatistica", "text": "La neurostatistica consiste nelle attivit\u00e0 di ricerca e misurazione delle attivit\u00e0 cerebrali in gruppi di persone sottoposte ai medesimi stimoli, per l'individuazione delle conseguenti reazioni mentali, caratteristiche della collettivit\u00e0 presa in esame e dei relativi sottogruppi.\nDefinizione.\nCon il termine neurostatistica si indica l'insieme delle metodologie, dei modelli, degli algoritmi, dei processi, dei modelli interpretativi e le relative attivit\u00e0 di sviluppo, ricerca e applicazione pratica, finalizzate alla misurazione statistica delle reazioni mentali, rilevati attraverso l'applicazione di tecniche di misurazione dell'attivit\u00e0 cerebrale elettrica o quella emodinamica, come ad esempio l'EEG o la fMRI, risultanti dalla somministrazione di un complesso di stimoli ad un campione statisticamente rappresentativo di soggetti appartenenti ad un definito universo di riferimento.\n\u00c8 una disciplina a cavallo tra la ricerca statistica sociale, finalizzata a descrivere, esplorare e comprendere il sentimento degli individui e la conseguente dinamica ed evoluzione della societ\u00e0, e la ricerca nell'ambito delle scienze della mente, finalizzata a comprendere il funzionamento del cervello e della mente.\nCome tutti i settori a carattere interdisciplinare, la Neurostatistica pu\u00f2 essere vista in modo duplice: sia come una branca delle scienze sociali, per la sua capacit\u00e0 di profilazione sociale e comportamentale in panel rappresentativi, sia come un'attivit\u00e0 attinente direttamente alle scienze della mente, per l'impiego delle conoscenze da queste sviluppate e l'affinamento dei modelli per l'interpretazione delle attivit\u00e0 mentali reso possibile da osservazioni effettuate su campioni ampi di popolazione.\nAttivit\u00e0.\nLe attivit\u00e0 inerenti alla Neurostatistica ricadono in due distinte categorie: le attivit\u00e0 di ricerca, e le attivit\u00e0 applicative.\nLe attivit\u00e0 di ricerca sono finalizzate a sviluppare modelli metodologici nella conduzione delle ricerche, e modelli elaborativi, interpretativi e relativi strumenti, per la corretta analisi dei dati raccolti. \u00c8 un'attivit\u00e0 di ricerca scientifica: in quanto nascente, il settore della Neurostatistica accede solo parzialmente a modelli consolidati o ad una letteratura specializzata, bens\u00ec ha il compito di sviluppare, attraverso un approccio interdisciplinare, nuove ipotesi, verificarle tramite esperimenti e produrre nuovi modelli, algoritmi e indici.\nLe attivit\u00e0 applicative comportano la conduzione di indagini neurostatistiche tramite l'applicazione dei modelli e metodologie individuate dalle suddette attivit\u00e0 di ricerca. Accumulano competenza nella capacit\u00e0 di scegliere le modalit\u00e0 pi\u00f9 adatte per la conduzione delle indagini, e i modelli di elaborazione pi\u00f9 adatti per l'ottenimento di dati di sintesi ed indicatori, e conseguente interpretazione, rispetto ai peculiari obiettivi di una specifica indagine.\nApplicazioni.\nGli ambiti applicativi nella neurostatistica non hanno delle finalit\u00e0 proprie, ma i risultati sono al servizio di varie branche di ricerca, come la Neuroeconomia, il Neuromarketing o pi\u00f9 in generale applicazioni che richiedono una misurazione oggettiva e metodologicamente corretta delle attivit\u00e0 mentali in campioni di soggetti.\nUno degli ambiti pi\u00f9 consolidati della ricerca neurostatistica \u00e8 quello della psichiatria, dove la contemporanea misurazione dell'EEG e fMRI \u00e8 diventata una questione metodologica decisiva. L'EEG-fMRI, infatti, pu\u00f2 diventare una metodica fondamentale per comprendere meglio, in prossimo futuro, in profondit\u00e0 i meccanismi intimi dell'attivit\u00e0 cerebrale; specialmente per quanto riguarda lo studio della schizofrenia e nei disturbi del comportamento antisociale grazie ad analisi quali/quantitative delle mappe cerebrali ottenute con l'EEG.\nUna recente applicazione medica di tipo diagnostico \u00e8 stata sviluppata presso i laboratori delle Harvard University (presso il McLean Hospital della Universit\u00e0 dello Utah), il test studiato avrebbe la capacit\u00e0 di rilevare la malattia in individui con autismo con un 94 % di attendibilit\u00e0."}
{"id": "3357159", "revid": "1305772", "url": "https://it.wikipedia.org/wiki?curid=3357159", "title": "Philip Henry", "text": ""}
{"id": "3357160", "revid": "1305772", "url": "https://it.wikipedia.org/wiki?curid=3357160", "title": "Philippe Auguste", "text": ""}
{"id": "3357161", "revid": "1305772", "url": "https://it.wikipedia.org/wiki?curid=3357161", "title": "Phrynia", "text": ""}
{"id": "3357162", "revid": "287204", "url": "https://it.wikipedia.org/wiki?curid=3357162", "title": "Piani", "text": ""}
{"id": "3357164", "revid": "394", "url": "https://it.wikipedia.org/wiki?curid=3357164", "title": "Tuffatore", "text": ""}
{"id": "3357165", "revid": "899609", "url": "https://it.wikipedia.org/wiki?curid=3357165", "title": "Piat", "text": ""}
{"id": "3357167", "revid": "834", "url": "https://it.wikipedia.org/wiki?curid=3357167", "title": "Piatto delle Streghe (Piancastagnaio)", "text": ""}
{"id": "3357169", "revid": "1305772", "url": "https://it.wikipedia.org/wiki?curid=3357169", "title": "Pia\u021ba Victoriei", "text": ""}
{"id": "3357171", "revid": "3115", "url": "https://it.wikipedia.org/wiki?curid=3357171", "title": "Lacor Hospital", "text": "Il St. Mary's Lacor Hospital (1959), noto anche come Lacor Hospital, \u00e8 un ospedale ugandese situato nel distretto di Gulu, nella Regione settentrionale.\nIl Lacor \u00e8 un ospedale privato senza scopo di lucro, che ha come missione di offrire cure mediche al minor costo possibile, e al maggior numero di pazienti possibile, senza discriminazioni di sesso, religione o affiliazione politica, ma con particolare riguardo per i pazienti pi\u00f9 poveri e pi\u00f9 bisognosi.\nFondato nel 1959 dalle missionarie e dai missionari comboniani, \u00e8 stata gestito e sviluppato dal 1961 dai coniugi Piero Corti e Lucille Teasdale, rispettivamente pediatra e chirurgo, i quali hanno continuato a lavorarci fino alla loro morte.\nCon 482 posti letto, tre centri periferici, il Lacor Hospital \u00e8 uno dei maggiori ospedali dell'Uganda, nonch\u00e9 il pi\u00f9 grande ospedale senza scopo di lucro dell'Africa orientale.\nDal 2008 al 2015 l'ospedale ha curato annualmente tra i e i pazienti, una gran parte dei quali donne e bambini, che vengono curati o gratuitamente o a tariffe bassissime.\nDotato di una terapia intensiva e 6 sale operatorie all'avanguardia per il contesto locale, il Lacor Hospital \u00e8 anche un importante polo di insegnamento con le sue scuole per infermieri, per ostetriche, per tecnici di laboratorio, tecnici di anestesia e per ferriste. L'ospedale \u00e8 anche sede di insegnamento per la Facolt\u00e0 di Medicina dell'ospedale Governativo di Gulu.\nL'ospedale ha un budget in continua crescita, con costi correnti che nel 2015 erano intorno ai 4 milioni di euro.\nIl 65% di questi costi veniva da donatori esteri, tra cui la Fondazione Piero e Lucille Corti di Milano, fondata da Piero e Lucille stessi per raccogliere fondi per l'ospedale. La Fondazione costituisce il principale partner dell'ospedale e fornisce allo stesso anche assistenza tecnica.\nStoria.\nIl St.Mary's nasce come dispensario fondato da alcune suore missionarie dell'ordine di Daniele Comboni nel 1959.\nAll'inizio si occupa in particolar modo di fornire assistenza sanitaria ai membri della trib\u00f9 Acoli che abitano il villaggio di Lacor, distante appena 11\u00a0km dalla cittadina di Gulu, capoluogo del Nord Uganda.\n\u00c8 costituito a quel tempo da un ambulatorio e da circa quaranta posti letto per la maternit\u00e0, il minimo indispensabile per far fronte alle esigenze delle donne e della comunit\u00e0 tutta; le missionarie svolgono i compiti di infermiere e levatrici per i neonati.\nLa direzione \u00e8 affidata alla Arcidiocesi Cattolica che fa capo al vescovo di Gulu Monsignor Giovanni Battista Cesana.\nFu proprio Monsignor Cesana ad invitare un giovane medico italiano, il dottor Piero Corti, a prestare servizio al Lacor; questi, avendo conseguito la terza specializzazione in pediatria, dopo quella in radiologia e neuropsichiatria, decide di accettare, realizzando cos\u00ec uno dei suoi sogni, lavorare come \"medico in missione\".\nNel maggio 1961 atterra ad Entebbe, allora capitale del protettorato britannico ugandese, assieme alla dottoressa Lucille Teasdale, specializzanda in chirurgia, di origini canadesi, che lo accompagna per offrire il suo aiuto nel mettere in piedi un reparto di chirurgia.\nPresto i due medici si innamorano e si sposano e nel 1962 danno alla luce la loro figlia Dominique, decidendo di rimanere in Uganda per tutta la loro vita.\nGrazie al prezioso contributo del dottor Corti e di sua moglie, il St, Mary's viene gradualmente ampliato: nel 1976 il neopresidente ugandese Amin Dada fa visita a Lacor e autorizza la costruzione di nuovi reparti.\nDal 1993 viene inaugurato il padiglione dei tubercolitici, che ospita numerosi degenti sieropositivi.\nIl primo maggio 1995 il presidente dell'Uganda Yoweri Museveni era presente all'inaugurazione del padiglione che avrebbe accolto il servizio ambulatoriale.\nNello stesso anno l'Accademia nazionale dei Lincei assegnava all'ospedale di Lacor il premio Feltrinelli, ricompensando \"un'iniziativa eccezionale di grande valore morale e umanitario\" con una borsa di trecento milioni di lire.\nBen presto, tuttavia, i rivolgimenti politici nel corso di una violenta guerra civile causano di giorno in giorno maggiori difficolt\u00e0 per il buon funzionamento dell'ospedale, aiutato dalle donazioni che il dottor Corti riesce a reperire in Italia e in Europa.\nDurante gli scontri, che mietono sempre pi\u00f9 vittime e feriti, i reparti iniziano ad essere sgomberati per mancanza di personale, e soltanto quello di pediatria trabocca di donne e bambini, mentre i profughi in cerca di asilo chiedono riparo nell'ospedale, sostituendo di fatto i pazienti.\nAlle difficolt\u00e0 dovute alla guerriglia, si aggiungono frequenti epidemie tra la popolazione, che spaventata e ignorante, cerca aiuto nelle mani di stregoni e sciamani che con i loro riti non fanno altro che peggiorare le condizioni di salute gi\u00e0 molto precarie. Al \"diario di bordo\" della dottoressa Teasdale, risulta che nel 1988 i ribelli hanno saccheggiato l'ospedale ben sette volte nell'arco di 4 mesi. Iniziano a mancare le risorse necessarie, finiscono le scorte di medicine e il dottor Corti chiede aiuto per completare i lavori di ampliamento dell'ospedale, che ormai possiede un apparecchio a raggi x, un microscopio e un apparecchio a ultrasuoni per le ecografie.\nDall'inizio del 1987, inoltre, al Lacor diviene possibile effettuare un test Elisa per la campagna preventiva contro l'AIDS, sindrome sempre pi\u00f9 diffusa in Africa: gi\u00e0 nel 1984 era stato dichiarato il primo caso di sieropositivit\u00e0 dal St. Mary's.\nIntanto giungono al St. Mary's numerosi medici provenienti soprattutto dall'Italia, che aiutano Corti e la Teasdale nei programmi di prevenzione da loro iniziati per arginare la malnutrizione tra la popolazione Acoli e nell'educazione del personale autoctono, medico e infermieristico.\nCon l'arrivo in particolare del dottor Wilson Carswell, professore scozzese all'universit\u00e0 di Makerere, il Lacor diventa un centro abilitato al tirocinio di personale ugandese.\nUn altro giovane medico si mescola alla storia dell'ospedale, \u00e8 il dottor Matthew Lukwiya, che molto presto diviene uno dei principali collaboratori di Piero Corti.\nL'ospedale.\nPiero e Lucille Corti dedicarono tutta la loro vita all'ospedale con in testa l'obiettivo di arrivare ad offrire \"le migliori cure possibili, al pi\u00f9 gran numero di persone possibile, al minor costo possibile\". La politica dell'ospedale \u00e8 ancora oggi di dare priorit\u00e0 all'accessibilit\u00e0 ai servizi alle fasce pi\u00f9 vulnerabili della popolazione, offrendo un ampio spettro di servizi sanitari a un prezzo sovvenzionato a tariffa unica.\nDal 1961 ad oggi, l'ospedale \u00e8 arrivato a comprendere una struttura centrale con un poliambulatorio, un reparto di pediatria, due reparti di medicina generale, due reparti di chirurgia, un reparto di maternit\u00e0 e tre centri sanitari periferici. Essi sono situati entro un raggio di 40\u00a0km dall'ospedale nelle localit\u00e0 di Amuru, Opit e Pabbo.\nI tre centri sono da considerare branches dell'ospedale, dal quale ricevono il personale medico ed infermieristico e supporto e assistenza diagnostico/farmacologico.\nAccanto all'attivit\u00e0 sanitaria, c'\u00e8 poi quella di formazione. Il Lacor Hospital \u00e8 polo universitario che offre tirocini per medici neolaureati, scuole per infermiere, per assistenti di laboratorio e corsi per levatrici tradizionali di villaggio.\nOggi, il Lacor \u00e8 il primo ospedale privato non-profit dell'Uganda e il secondo per importanza dopo l'ospedale governativo di Mulago nella capitale Kampala. Con 595 dipendenti permanenti, tutti ugandesi compresa la dirigenza, cura oltre 300.000 pazienti all'anno aderendo ufficialmente alla realizzazione degli obiettivi stabiliti nel Piano Strategico per il settore sanitario dal governo Ugandese (2005-2010): riduzione della mortalit\u00e0 infantile e materna, riduzione della malnutrizione, riduzione di AIDS TB e malaria, riduzione della disparit\u00e0 dello stato di salute tra le fasce di reddito estreme. Nel 2008 l'ospedale \u00e8 stato insignito di un importante riconoscimento: il premio speciale alla Libert\u00e0 di societ\u00e0 libera, premio sotto l'alto patronato del Presidente della Repubblica Italiana e alla sua VII edizione. La commissione di Societ\u00e0 Libera ha voluto porre l'accento sull'esemplarit\u00e0 di un presidio sanitario che da 50 anni, nonostante i 25 anni di guerre e violenze in un contesto di epidemie e povert\u00e0 estrema, offre cure di qualit\u00e0 accessibili a tutti, facilitando al tempo stesso lo sviluppo in loco di competenze e professionalit\u00e0 in ambito medico, tecnico e amministrativo.\nLe Fondazioni Corti.\nSe negli anni l'ospedale si attrezzava per rispondere alla crescente domanda di servizi dovuta alle continue crisi umanitarie (guerre civili) e sanitarie (epidemie di AIDS ed ebola) che devastavano la regione, si rendeva sempre pi\u00f9 necessario un sostegno economico pi\u00f9 consistente. Dunque per garantire sopravvivenza e soprattutto sostenibilit\u00e0 all'ospedale, Piero Corti e Lucille Corti costituirono nel 1993 due Fondazioni (la \"Fondazione Piero e Lucille Corti\" in Italia e la \"Fondation Teasdale-Corti\" in Canada) che andarono ad affiancare i grandi contributori dell'ospedale quali per esempio la Conferenza Episcopale e la Cooperazione Italiana.\nLa Fondazione Piero e Lucille Corti ONLUS di Milano \u00e8 una ONLUS con proprio statuto riconosciuto dal Ministero degli Affari Esteri Italiano con DM 7597 del 07/11/95.\nLa fondazione, insieme alla sorella canadese Teasdale-Corti di Montreal, si occupa di fornire sostegno economico e tecnico-logistico all'ospedale.\nIn particolare, le Fondazioni hanno come obiettivi\nLa Fondazione di Milano \u00e8 composta dai responsabili della sede operativa, dal collegio dei revisori e dal consiglio di amministrazione con a capo la presidentessa Dominique Corti, figlia di Piero e Lucille, che \u00e8 impegnata a tempo pieno per la Fondazione e l'ospedale (essendo anche membro del Consiglio di amministrazione dell'ospedale).\nNetwork.\nLa Fondazione Corti di Milano e il Lacor Hospital hanno partecipato insieme ad Amref al progetto Fondazioni 4 Africa per quanto riguarda la componente progettuale sanitaria nel Nord Uganda."}
{"id": "3357172", "revid": "599013", "url": "https://it.wikipedia.org/wiki?curid=3357172", "title": "Geneva Open 1981 - Singolare", "text": "Il singolare del torneo di tennis Geneva Open 1981, facente parte della categoria Grand Prix, ha avuto come vincitore Bj\u00f6rn Borg che ha battuto in finale Tom\u00e1\u0161 \u0160m\u00edd 6-4, 6-3."}
{"id": "3357173", "revid": "1442080", "url": "https://it.wikipedia.org/wiki?curid=3357173", "title": "Picon", "text": ""}
{"id": "3357174", "revid": "729019", "url": "https://it.wikipedia.org/wiki?curid=3357174", "title": "Furka-Oberalp-Bahn", "text": "La Furka-Oberalp-Bahn (FO) era una societ\u00e0 per azioni svizzera, costituita nel 1925 a Briga allo scopo di completare la costruzione ed esercire la linea ferroviaria Briga\u2013Disentis.\nLa societ\u00e0 subentr\u00f2 alla precedente Brig\u2013Furka\u2013Disentis-Bahn (BFD), fallita nel 1923 per i problemi sopraggiunti durante la costruzione della linea.\nLa FO complet\u00f2 nel 1926 la tratta ferroviaria, iniziando contemporaneamente una stretta collaborazione con la societ\u00e0 Sch\u00f6llenenbahn (SchB), che gestiva la preesistente diramazione Andermatt\u2013G\u00f6schenen, fino ad incorporarla nel 1961.\nNel 2003 la FO venne fusa con la Brig\u2013Visp\u2013Zermatt-Bahn (BVZ), formando la Matterhorn-Gotthard-Bahn (MGB)."}
{"id": "3357176", "revid": "1305772", "url": "https://it.wikipedia.org/wiki?curid=3357176", "title": "Pierre et Marie Curie", "text": ""}
{"id": "3357177", "revid": "599013", "url": "https://it.wikipedia.org/wiki?curid=3357177", "title": "Pietrafredda", "text": ""}
{"id": "3357179", "revid": "38120", "url": "https://it.wikipedia.org/wiki?curid=3357179", "title": "Coldstone", "text": ""}
{"id": "3357181", "revid": "149727", "url": "https://it.wikipedia.org/wiki?curid=3357181", "title": "Furka-Oberalp", "text": ""}
{"id": "3357182", "revid": "834", "url": "https://it.wikipedia.org/wiki?curid=3357182", "title": "Stolpersteine", "text": ""}
{"id": "3357184", "revid": "599013", "url": "https://it.wikipedia.org/wiki?curid=3357184", "title": "Pimen", "text": ""}
{"id": "3357189", "revid": "1305772", "url": "https://it.wikipedia.org/wiki?curid=3357189", "title": "Pimlico (disambigua)", "text": ""}
{"id": "3357191", "revid": "2038589", "url": "https://it.wikipedia.org/wiki?curid=3357191", "title": "Malattia cardiaca da carcinoide", "text": "La malattia cardiaca da carcinoide \u00e8 la manifestazione cardiaca della sindrome sistemica causata da un carcinoide (vedi sindrome paraneoplastica). Coinvolge l'endocardio e le valvole del cuore destro. Lesioni cardiache sono presenti nella met\u00e0 dei pazienti con sindrome da carcinoide, caratterizzata da arrossamento cutaneo improvviso, crampi, nausea, vomito e diarrea.\nMorfologia.\nLe lesioni cardiovascolari associate alla sindrome da carcinoide sono ben definite e consistono in un ispessimento intimale fibroso (probabilmente dovuto all'eccessivo stimolo dei recettori 2B per la serotonina) delle superfici interne delle camere cardiache e dei lembi valvolari. Sono localizzate principalmente al ventricolo destro, sulla valvola tricuspide e sulla polmonare e occasionalmente sui vasi sanguigni maggiori. Gli ispessimenti a placca dell'endocardio sono costituiti principalmente da cellule muscolari lisce e fibre collagene sparse, immerse in una matrice extracellulare ricca di mucopolisaccaridi acidi, sono assenti le fibre elastiche. Le strutture sottostanti, comprese il tessuto elastico subendocardico, sono intatte. Raramente ci sono manifestazioni al cuore sinistro.\nClinica.\nI reperti clinici e patologici sono correlati all'elaborazione da parte di questi tumori di vari prodotti bioattivi, quali la serotonina, la callicreina, la bradichinina, l'istamina le prostaglandine e le tachichinine. Non \u00e8 ancora stato chiarito quale di questi prodotti secreti diano al via la malattia e la relativa sintomatologia, ciononostante i livelli plasmatici di serotonina e la secrezione urinaria dell'acido 5-idrossiindolacetico, metabolita della serotonina, sono correlati con la severit\u00e0 delle lesioni del cuore destro. La preferenziale localizzazione delle lesioni nella parte destra del cuore \u00e8 correlata dall'inattivazione della serotonina e della bradichinina da parte delle monoaminossidasi presenti nell'endotelio vascolare polmonare, durante il passaggio nel circolo polmonare. In assenza di metastasi epatiche, i carcinoidi gastrointestinali (con drenaggio venoso attraverso il sistema portale) generalmente non producono la sindrome a causa della rapida metabolizzazione della serotonina durante il passaggio del sangue nel fegato; al contrario i carcinoidi primitivi in organi che non drenano nel fegato possono determinare la sindrome. Farmaci che agiscono sul metabolismo della serotonina possono indurre lesioni a carico delle valvole sinistre con caratteristiche simili a quelle osservate nella sindrome da carcinoide, come pazienti trattati con fenfluramina e fentermina (farmaci anoresizzanti contro l'obesit\u00e0); placche simili a quelle della sindrome da carcinoide si possono riscontrare in pazienti che assumono metisergide o ergotamide contro l'emicrania."}
{"id": "3357192", "revid": "124815952", "url": "https://it.wikipedia.org/wiki?curid=3357192", "title": "Kerry Von Erich", "text": "Lott\u00f2 con i ring name Modern Day Warrior, e Texas Tornado, ed era un membro della famiglia Von Erich, storica dinastia del mondo del wrestling.\nCarriera nel wrestling professionistico.\nNWA Texas (1979\u20131980).\nKerry era uno dei figli della leggenda del wrestling Fritz Von Erich. I suoi fratelli, David, Kevin, Mike, e Chris, sono stati tutti dei lottatori. Debutt\u00f2 come wrestler nella federazione locale gestita dal padre, la NWA Texas/Big Time Wrestling, il 17 giugno 1979, scontrandosi con Gary Hart. Nella Big Time Wrestling, conquist\u00f2 numerosi titoli di campione di coppia Texas Tag Team ed American Tag Team.\nWorld Class Championship Wrestling (1980\u20131982).\nLa popolarit\u00e0 di Kerry crebbe enormemente nella texana World Class Championship Wrestling (WCCW), dove venne soprannominato \"The Modern Day Warrior\". Il 28 dicembre 1980, vinse il titolo NWA American Heavyweight Championship sconfiggendo Gino Hernandez. Perse poi la cintura di campione in favore di Ken Patera, prima di aggiudicarsi il suo secondo titolo NWA American Heavyweight battendo The Masked Superstar. Il 25 ottobre, Kerry lott\u00f2 in coppia con Terry Orndorff sconfiggendo The Great Kabuki e Chan Chung per le cinture NWA American Tag Team Championship. Successivamente form\u00f2 un tag team con il fratello Kevin. Il 15 marzo 1982, i due lottarono contro Gary Hart e King Kong Bundy in un match che termin\u00f2 in una doppia squalifica. Il 4 giugno, Kerry Von Erich sconfisse l'ex campione NWA World Heavyweight Harley Race, elevandosi al rango di \"stella\" della federazione.\nKerry inizi\u00f2 un feud con il campione mondiale NWA Ric Flair. Il 15 agosto, ebbe la sua prima vera occasione di aggiudicarsi il titolo in un match contro Flair, ma Flair vinse e conserv\u00f2 la cintura. Il 25 dicembre, Kerry lott\u00f2 nuovamente con Flair in un \"no disqualification\" steel cage match, con Michael \"P.S.\" Hayes nelle vesti di arbitro speciale dell'evento. I Fabulous Freebirds volevano aiutare Kerry a vincere l'incontro, ma Von Erich rifiut\u00f2 il loro appoggio, affermando di voler vincere in modo \"pulito\". Allora Terry Gordy sbatt\u00e9 la porta della gabbia in faccia a Kerry quando questi stava per uscire, spianando quindi la strada per la vittoria a Flair. L'episodio culmin\u00f2 in uno storico feud tra la famiglia Von Erich e i Freebirds che dur\u00f2 per circa cinque anni.\nSt. Louis Wrestling Club (1983).\nNel 1983, Kerry milit\u00f2 anche nella St. Louis Wrestling Club, dove vinse in una occasione il titolo NWA Missouri Heavyweight Championship.\nWorld Class Championship Wrestling (1983\u20131989).\nFeud con i Fabulous Freebirds (1983\u20131984).\nIl 17 giugno 1983, Kerry si alle\u00f2 in coppia con Bruiser Brody per sconfiggere i Fabulous Freebirds in un match con in palio l'NWA American Tag Team Championship. Il 4 luglio, Kerry, insieme ai suoi fratelli maggiori Kevin e David, sconfisse i Fabulous Freebirds vincendo l'NWA Texas Six-Man Tag Team Championship. I Von Erich persero poi le cinture nel rematch contro i Freebirds il 12 agosto seguente. Il 5 settembre, i tre fratelli risfidarono gli odiati Fabulous Freebirds; ma persero il match. Il 24 novembre, Kerry sconfisse Michael Hayes in un \"Loser Leaves Texas match\" nella gabbia.\nIl 2 dicembre, i fratelli Von Erich sconfissero i Freebirds vincendo il loro secondo titolo NWA Six-Man Tag Team Championship. Il 25 dicembre, Kerry batt\u00e9 Kamala per squalifica. Il 30 gennaio 1984, fece coppia con i fratelli Mike e David per scontrarsi nuovamente con i Fabulous Freebirds nel corso di un six-man tag team match, che i Von Erich persero per squalifica.\nNWA World Heavyweight Champion (1984).\nIl maggiore successo in carriera, Kerry lo ottenne il 6 maggio 1984, quando riusc\u00ec a sconfiggere \"Nature Boy\" Ric Flair di fronte a pi\u00f9 di 45.000 fan al Texas Stadium, vincendo la cintura di campione mondiale NWA World Heavyweight Championship. La vittoria di Kerry, fu un omaggio alla scomparsa del fratello David, che era morto in circostanze mai chiarite appena tre mesi prima, non a caso, l'evento nel quale Kerry sconfisse Flair diventando campione, era intitolato proprio \"David Von Erich Memorial Parade of Champions\". Il regno da campione NWA non fu per\u00f2 duraturo, poich\u00e9 Kerry riperse la cintura contro Flair solo 18 giorni pi\u00f9 tardi a Yokosuka, in Giappone.\nIl 4 luglio, i Von Erich persero le cinture di campioni six man tag team in favore dei Fabulous Freebirds. Il 3 settembre, riconquistarono i titoli sconfiggendo i Freebirds in un handicap match nella gabbia.\nDopo la fine della lunga rivalit\u00e0 con i Fabulous Freebirds, i fratelli Von Erich si scontrarono con Gino Hernandez, Chris Adams, e Jake Roberts. Il 22 novembre, Kerry, insieme a Iceman Parsons, sconfisse Jake Roberts e Kelly Kiniski. In seguito arbitr\u00f2 un Texas Death match tra Terry Gordy e Killer Khan, nel quale prevalse Gordy, per decisione di Kerry. Il 25 dicembre, Kerry ebbe nuovamente l'occasione di aggiudicarsi l'NWA World Heavyweight Championship. Ma, il campione Ric Flair si fece intenzionalmente squalificare, mantenendo cos\u00ec la cintura. Il 31 dicembre, i fratelli Von Erich sconfissero Hernandez, Roberts, e Adams riconquistando per la quinta volta le cinture di campioni NWA Six-Man Tag Team.\nIncidente (1986).\nIl 4 giugno 1986, Kerry Von Erich ebbe un gravissimo incidente in motocicletta durante il quale si salv\u00f2 per miracolo ma sub\u00ec l'amputazione del piede destro. Kerry non si perse d'animo e fu in grado di continuare a combattere con l'implementazione di una protesi artificiale. Inizialmente la cosa venne tenuta nascosta per non danneggiare l'immagine di Kerry come lottatore, per\u00f2 la verit\u00e0 venne a galla durante un match a Las Vegas contro Colonel DeBeers. Durante la contesa, DeBeers sfil\u00f2 lo stivale destro a Kerry, rivelando al pubblico il suo moncherino all'altezza della caviglia.\nDurante gli ultimi giorni in WCCW, Kerry Von Erich fu coinvolto in un feud con Jerry \"The King\" Lawler (l'AWA World Heavyweight Champion dei tempi) su chi dovesse essere considerato il vero Undisputed Heavyweight Champion. Kerry era all'epoca WCWA Heavyweight Champion. I due si incontrarono a \"SuperClash III\" per risolvere la faccenda. Prima del match, Kerry accidentalmente si fece un taglio sul braccio iniziando a sanguinare copiosamente. Durante l'incontro, si fer\u00ec anche alla testa. L'arbitro ferm\u00f2 l'incontro a causa della perdita eccessiva di sangue di Kerry, e dichiar\u00f2 vincitore Jerry Lawler. L'episodio segner\u00e0 la fine del periodo in WCWA di Kerry.\nUnited States Wrestling Association (1989-1990).\nKerry and\u00f2 a combattere nella USWA. Form\u00f2 un tag team con Jeff Jarrett, e vinse per due volte il Texas Heavyweight Title. Nel 1990, ebbe un violento feud con Matt Borne. Nel bel mezzo della storyline, Kerry lasci\u00f2 improvvisamente la USWA per accasarsi alla World Wrestling Federation, presentandosi come The Texas Tornado.\nWorld Wrestling Federation (1990\u20131992).\nWWF Intercontinental Champion (1990).\nNell'estate del 1990, Kerry firm\u00f2 il contratto con la World Wrestling Federation e debutt\u00f2 a \"Saturday Night's Main Event\" del 28 luglio, come personaggio face, battendo Buddy Rose. A \"SummerSlam\", Texas Tornado sostitu\u00ec l'infortunato Brutus Beefcake e sconfisse sonoramente Mr. Perfect (Curt Hennig) vincendo il titolo Intercontinentale WWF. Tornado rimase campione per tre mesi, prima di riperdere la cintura contro Mr. Perfect in un rematch andato in onda il 15 dicembre in una puntata di \"WWF Superstars of Wrestling\". Kerry perse cintura e match a causa delle interferenze di \"Million Dollar Man\" Ted DiBiase durante l'incontro.\nAlle \"Survivor Series\" del 1990, mentre era ancora campione Intercontinentale, Von Erich lott\u00f2 in squadra con il campione mondiale WWF Ultimate Warrior (con il quale strinse una duratura amicizia anche al di fuori del ring ai tempi della World Class Championship Wrestling) e i Legion of Doom (Hawk &amp; Animal). Venne eliminato dal match dal vecchio rivale Mr. Perfect ma il suo team riusc\u00ec ugualmente a vincere l'incontro. Alla \"Royal Rumble\" 1991, entr\u00f2 in gara con il numero cinque e venne poi eliminato da The Undertaker dopo circa mezz'ora di permanenza sul ring. Quindi partecip\u00f2 a \"WrestleMania VII\", sconfiggendo Dino Bravo. A \"SummerSlam '91\", combatt\u00e9 insieme a British Bulldog e Ricky Steamboat in un six-man tag team match contro la squadra di Warlord e dei Power and Glory (Paul Roma &amp; Hercules).\nAlle \"Survivor Series '91\", era invece in squadra con Sgt. Slaughter, Jim Duggan, e Tito Santana contro Colonel Mustafa, The Berzerker, Skinner, e Hercules. L'ultima sua apparizione in un pay-per-view fu quella alla \"Royal Rumble\" del 1992. Venne eliminato dal futuro vincitore Ric Flair, l'uomo che Von Erich aveva battuto otto anni prima per l'NWA World Heavyweight Title. Lasci\u00f2 la WWF nell'estate del 1992 perch\u00e9 il suo status nella federazione ormai non era pi\u00f9 quello di una star di prima grandezza.\nUnited States Wrestling Federation e Global Wrestling Federation (1992\u20131993).\nKerry ritorn\u00f2 in Texas dove vinse l'USWF Texas Heavyweight Championship. Questa sarebbe stata l'ultima cintura da campione per Kerry. Torn\u00f2 in seguito a Dallas per competere nella Global Wrestling Federation (GWF), dove fece coppia con l'ex nemico Chris Adams. L'ultimo incontro di Kerry Von Erich ebbe luogo il 12 febbraio 1993. Si tratt\u00f2 di un tag team match nel quale Kerry e Chris Adams persero per squalifica contro Johnny Mantell e Black Bart.\nSuicidio.\nKerry ebbe una lunga storia di problemi di droga, e proprio le droghe giocarono un ruolo determinante nell'incidente motociclistico del 1986 che gli cost\u00f2 il piede destro. Kerry Von Erich si suicid\u00f2 sparandosi nel petto nel ranch di famiglia a Denton (Texas), il 18 febbraio 1993. Kerry era in libert\u00e0 vigilata a causa di una condanna per possesso di stupefacenti. Il funerale si tenne alla First Baptist Church di Dallas. Due mesi dopo, venne tenuta in suo onore una serata allo Sportatorium, dove ebbe luogo l'ultimo match di sempre tra i Freebirds e i Von Erichs.\nQuando suo padre, Fritz Von Erich, mor\u00ec nel 1997, i suoi resti furono cremati e le ceneri sepolte insieme al corpo di Kerry. David Von Erich, Mike Von Erich, Chris Von Erich, e Natasha Adkisson (Natasha \u00e8 la figlia di David Von Erich e della prima moglie Candy) sono tutti sepolti nel Grove Hill Memorial Park di Dallas, Texas.\nTitoli e riconoscimenti.\nWorld Class Championship Wrestling / National Wrestling Alliance\nPro Wrestling Illustrated\nUnited States Wrestling Association\nWorld Wrestling Federation/Entertainment\nRiferimenti nella cultura di massa.\n-la canzone \"Texas tornado\" della band punk: \"spaventapassere\" \u00e8 un omaggio alla memoria del wrestler"}
{"id": "3357195", "revid": "1543377", "url": "https://it.wikipedia.org/wiki?curid=3357195", "title": "Avni Pepa", "text": "Biografia.\nNato e cresciuto in Norvegia ma \u00e8 di origini kosovare-albanesi.\nCarriera.\nClub.\nStart e i vari prestiti.\nPepa \u00e8 cresciuto calcisticamente nello Start. Nel 2007, \u00e8 stato ceduto in prestito al Mandalskameratene, squadra militante nella 1. divisjon. Ha debuttato da titolare in data 17 giugno 2007, quando ha disputato l'incontro con lo Sparta Sarpsborg. Il 24 giugno ha realizzato la prima e unica rete con questa maglia, nella sconfitta per 3-1 in casa del Notodden. A fine anno \u00e8 tornato allo Start, per poi passare due stagioni nella 2. divisjon (la prima nel Vindbjart, la seconda nel Fram Larvik).\nConcluso questo biennio, \u00e8 rientrato allo Start, per cui ha esordito nell'Eliteserien: il 14 marzo 2010 \u00e8 entrato in campo in sostituzione di Hunter Freeman nel successo casalingo per 2-1 sul Sandefjord. Il 7 luglio ha siglato la prima rete per la sua squadra: fu autore del gol che permise allo Start di superare per 0-1 il Fredrikstad, in una partita valida per l'edizione stagionale della Coppa di Norvegia. Il 24 ottobre \u00e8 arrivata anche la prima marcatura nella massima divisione: ha segnato infatti un gol ai danni dello Stab\u00e6k, su assist di Petter Bruer Hanssen. Al termine del campionato, lo Start \u00e8 retrocesso.\nSandnes Ulf.\nIl 16 dicembre 2011 \u00e8 stato reso noto il suo passaggio al Sandnes Ulf, a partire dal 1\u00ba gennaio successivo. Il primo incontro con questa casacca \u00e8 stato datato 28 aprile 2012, giocando nella vittoria per 3-4 sul campo del Fredrikstad. L'11 novembre successivo, ha siglato una rete nel successo per 2-1 sullo Str\u00f8msgodset. Il Sandnes Ulf ha centrato la salvezza mediante gli incontri di qualificazione all'Eliteserien. Il 28 novembre 2014 ha annunciato che avrebbe lasciato il club al termine della stagione, in scadenza di contratto.\nFlamurtari Valona.\nIl 7 gennaio 2015, gli albanesi del Flamurtari Valona hanno annunciato l'ingaggio di Pepa. Il 30 gennaio, \u00e8 rimasto in panchina nella sfida di campionato persa per 1-0 contro il KF Tirana. Ha rescisso il contratto con il club \u2013 che versava in crisi economica \u2013 pochi giorni pi\u00f9 tardi, ritrovandosi nuovamente svincolato.\n\u00cdBV Vestmann\u00e6yja.\nIl 19 febbraio 2015 ha allora ufficialmente firmato un contratto biennale con l'\u00cdBV Vestmann\u00e6yja, formazione islandese militante nell'\u00darvalsdeild. Ha esordito in squadra il 3 maggio successivo, schierato titolare nella sconfitta per 1-0 subita sul campo del Fj\u00f6lnir. Rimasto in squadra per circa due stagioni e mezzo, ha totalizzato 47 presenze nella massima divisione locale.\nArendal.\nIl 13 luglio 2017, l'Arendal \u2013 squadra della 1. divisjon \u2013 ha ufficializzato l'ingaggio di Pepa, che ha fatto cos\u00ec ritorno in Norvegia. Ha esordito in squadra il 23 luglio, schierato titolare nel pareggio per 1-1 maturato sul campo del Tromsdalen. Ha disputato 13 partite nel corso di questa porzione di stagione in squadra, al termine della quale l'Arendal \u00e8 retrocesso in 2. divisjon.\nNazionale.\nA febbraio 2014 \u00e8 stato convocato dal per la partita amichevole contro . Nel gennaio dello stesso anno, la FIFA aveva concesso al Kosovo il permesso di giocare partite amichevoli contro altre Nazionali affiliate, purch\u00e9 esse non provenissero dalla zona dell'ex Jugoslavia. Il carattere amichevole degli incontri non precludeva quindi la possibilit\u00e0 di giocare per un'altra Nazionale per ogni calciatore coinvolto. La gara del 5 marzo 2014 \u00e8 terminata 0-0.\nIl 29 maggio 2016, il commissario tecnico del Albert Bunjaku ha diramato le convocazioni per la prima partita riconosciuta da UEFA e FIFA della selezione balcanica, un'amichevole contro le : Rashani \u00e8 stato incluso all'interno di questo elenco. Il 3 giugno successivo, il giocatore ha effettuato il proprio esordio, schierato titolare nella vittoria per 2-0 della Nazionale kosovara.\nStatistiche.\nPresenze e reti nei club.\n\"Statistiche aggiornate al 12 ottobre 2019.\""}
{"id": "3357196", "revid": "1917458", "url": "https://it.wikipedia.org/wiki?curid=3357196", "title": "Evan Jones (attore)", "text": "Biografia.\nJones \u00e8 nato ad Austin, in Texas e ha trascorso i suoi anni formativi a College Station, in Texas. Ha vissuto nella Carolina del Sud per un po' di tempo e, quando era uno studente universitario, ha recitato in diverse commedie nella sua scuola. Si \u00e8 trasferito a Los Angeles nella speranza di ottenere migliori lavori di recitazione e ne \u00e8 uscito con successo, avendo rubato ruoli in spot televisivi e spettacoli.\nEvan Jones ha fatto il suo debutto nel film per la TV On the Line, presentato per la prima volta nel 1998. Questo \u00e8 stato seguito da ruoli minori in diverse serie TV, come quelle in Pacific Blue, Felicity e Walker, Texas Ranger. Ha doppiato diversi personaggi della serie animata Dragon Ball Z, prima di ottenere posti come ospite in The District e ER. In seguito ha ottenuto un ruolo ricorrente in Going to California, e presto \u00e8 apparso nella serie The Guardian. Nel 2002, \u00e8 stato scelto per il film horror Wishcraft, a cui \u00e8 seguito uno dei suoi ruoli principali nel business. Jones ha ottenuto la parte di Cheddar Bob nel film di Eminem 8 Mile. Jones \u00e8 stato poi visto in un episodio di Joan of Arcadia, cos\u00ec come nel film TV The Book of Ruth. Nel 2004 ha lavorato ai film Mr. 3000, con Bernie Mac, e in The Last Shot con Alec Baldwin, Matthew Broderick, Tony Shalhoub e Calista Flockhart. L'anno successivo, Jones divenne ancora pi\u00f9 noto per aver interpretato Pfc. Dave Fowler nel film Jarhead, con Jake Gyllenhaal e Jamie Foxx. Il suo progetto successivo \u00e8 stato quello di interpretare il ruolo dell'allenatore di basket Moe Iba nel film Glory Road. Dal 2007 al 2008, Jones si \u00e8 unito al cast della serie drammatica della ABC October Road, ottenendo il ruolo di Ikey. Altri film in cui l'attore \u00e8 apparso includono il dramma di guerra Rescue Dawn, cos\u00ec come il film romantico Lucky You. Nel 2007, Jones ha lavorato al film per famiglie Gordon Glass, e l'anno successivo \u00e8 stato visto nel film drammatico Touching Home"}
{"id": "3357198", "revid": "228587", "url": "https://it.wikipedia.org/wiki?curid=3357198", "title": "Pinacoteca comunale", "text": ""}
{"id": "3357199", "revid": "322321", "url": "https://it.wikipedia.org/wiki?curid=3357199", "title": "Hemaiag Bedros XVII Guedikian", "text": "Biografia.\nNativo di Trabzon in Turchia, fu ordinato prete il 19 ottobre 1930 nella Congregazione Mechitarista di Venezia di cui fu abate generale. Fu consacrato vescovo titolare di Chersoneso di Zechia il 30 maggio 1971 e contestualmente vicario patriarcale. Alla dimissione di Iknadios Bedros XVI Batanian, venne eletto patriarca degli Armeni il 3 luglio 1976. Fu testimone degli anni pi\u00f9 difficili della guerra civile libanese. Ritiratosi dal patriarcato nel 1982, mor\u00ec il 28 novembre 1998.\nGenealogia episcopale.\nLa genealogia episcopale \u00e8:"}
{"id": "3357200", "revid": "834", "url": "https://it.wikipedia.org/wiki?curid=3357200", "title": "Pinacoteca Comunale", "text": ""}
{"id": "3357202", "revid": "834", "url": "https://it.wikipedia.org/wiki?curid=3357202", "title": "Pinacoteca comunale (Ostra)", "text": ""}
{"id": "3357207", "revid": "174925", "url": "https://it.wikipedia.org/wiki?curid=3357207", "title": "Battaglia di Orchomenus", "text": ""}
{"id": "3357208", "revid": "834", "url": "https://it.wikipedia.org/wiki?curid=3357208", "title": "Pinacoteca Provinciale", "text": ""}
{"id": "3357212", "revid": "834", "url": "https://it.wikipedia.org/wiki?curid=3357212", "title": "Pino d'Italia (araldica)", "text": ""}
{"id": "3357214", "revid": "1305772", "url": "https://it.wikipedia.org/wiki?curid=3357214", "title": "Piuma blu", "text": ""}
{"id": "3357216", "revid": "767487", "url": "https://it.wikipedia.org/wiki?curid=3357216", "title": "Pietro Michesi", "text": "Carriera.\nCresce calcisticamente nell', dove debutta in prima squadra a 18 anni e contribuisce alla vittoria della Serie C 1968-1969.\nSuccessivamente gioca con le maglie di Brindisi (in Serie C), Civitavecchia, VJS Velletri (entrambe fra i dilettanti), Matera (ancora in Serie C) e di nuovo Brindisi (dove segna 10 reti alla sua prima stagione in Serie B).\nTra il 1974 ed il 1975 milita ancora in Serie B con il Brescia.\nNel 1975 passa al , con cui vince il campionato di Serie B 1975-1976 e l'anno successivo disputa la sua prima stagione in Serie A, giocando 14 partite e segnando un gol (nella vittoria 3-1 col Foggia). Dopo una parentesi di un anno in Serie C con il Chieti, dove segna 7 reti risultando il capocannoniere della squadra, nel 1978 giocher\u00e0 di nuovo in Serie A col Catanzaro, disputando 5 partite.\nSuccessivamente far\u00e0 ritorno all'Arezzo in Serie C1.\nIn carriera ha totalizzato complessivamente 19 presenze ed una rete in Serie A e 89 presenze e 15 reti in Serie B."}
{"id": "3357217", "revid": "834", "url": "https://it.wikipedia.org/wiki?curid=3357217", "title": "Piuma di pavone (onorificenza)", "text": ""}
{"id": "3357218", "revid": "1318658", "url": "https://it.wikipedia.org/wiki?curid=3357218", "title": "Place Monge", "text": ""}
{"id": "3357219", "revid": "1318658", "url": "https://it.wikipedia.org/wiki?curid=3357219", "title": "Place d'Italie (disambigua)", "text": ""}
{"id": "3357220", "revid": "38575908", "url": "https://it.wikipedia.org/wiki?curid=3357220", "title": "Grecia continentale", "text": ""}
{"id": "3357221", "revid": "1305772", "url": "https://it.wikipedia.org/wiki?curid=3357221", "title": "Place de Clichy", "text": ""}
{"id": "3357228", "revid": "767487", "url": "https://it.wikipedia.org/wiki?curid=3357228", "title": "Il mondo \u00e8 meraviglioso (film 2005)", "text": "Il mondo \u00e8 meraviglioso \u00e8 un film per la televisione del 2005 di genere commedia italiano."}
{"id": "3357229", "revid": "963244", "url": "https://it.wikipedia.org/wiki?curid=3357229", "title": "Beato Nicola da Longobardi", "text": ""}
{"id": "3357231", "revid": "963244", "url": "https://it.wikipedia.org/wiki?curid=3357231", "title": "Nicola di Longobardi", "text": ""}
{"id": "3357232", "revid": "640389", "url": "https://it.wikipedia.org/wiki?curid=3357232", "title": "Miss Universo 2010", "text": "Miss Universo 2010, cinquantanovesima edizione di Miss Universo, si \u00e8 tenuta presso il Mandalay Bay Resort and Casino a Las Vegas, negli Stati Uniti d'America il 23 agosto 2010. L'evento \u00e8 stato presentato da Bret Michaels e Natalie Morales. Miss Messico Jimena Navarrete \u00e8 stata incoronata vincitrice dalla Miss Universo uscente la venezuelana Stefan\u00eda Fern\u00e1ndez.\nGiudici.\nGiudici della trasmissione televisiva.\nLe seguenti celebrit\u00e0 hanno fatto da giudici durante la serata finale:\nGiudici delle fasi preliminari.\nI seguenti hanno fatto da giudici durante le fasi preliminari del concorso:\nTrasmissioni internazionali.\nAlcuni canali televisivi al di fuori degli Stati Uniti d'America, come la NBC o Telemundo hanno trasmesso l'evento dal vivo nei rispettivi territori."}
{"id": "3357233", "revid": "599013", "url": "https://it.wikipedia.org/wiki?curid=3357233", "title": "Convento degli agostiniani (Masone)", "text": "L'ex convento degli agostiniani \u00e8 stato un luogo di culto cattolico situato nel comune di Masone, in piazza Castello, nella citt\u00e0 metropolitana di Genova. L'edificio \u00e8 attiguo alla precedente chiesa parrocchiale di Nostra Signora Assunta nel centro storico. Alcuni locali dell'ex complesso conventuale ospitano le sale del museo civico del ferro \"Andrea Tubino\".\nStoria e descrizione.\nIl convento fu eretto nel corso del XVI secolo, adiacente all'antica parrocchiale dell'Assunta, e ancora oggi conserva la sua struttura originale. In particolare sono rimaste in perfetto stato di conservazione le antiche celle dei monaci del terzo e del primo piano, con soffitto a botte e a vela.\nAltri ambienti originali sono i locali destinati alla panificazione, con la presenza degli antichi forni dell'epoca, e della cappella privata."}
{"id": "3357244", "revid": "174925", "url": "https://it.wikipedia.org/wiki?curid=3357244", "title": "Jean-Nicolas Corvisart Des Marets", "text": ""}
{"id": "3357245", "revid": "1543377", "url": "https://it.wikipedia.org/wiki?curid=3357245", "title": "Compagnie Suisse du chemin de fer de la Furka", "text": "La Compagnie Suisse du chemin de fer de la Furka, in tedesco Schweizerische Furkabahn-Gesellschaft, ma pi\u00f9 nota come \"Brig\u2013Furka\u2013Disentis-Bahn\" (BFD), era una societ\u00e0 per azioni svizzera, costituita nel 1910 a Berna con capitali francesi, allo scopo di costruire ed esercire la linea ferroviaria Briga\u2013Disentis.\nI lavori di costruzione della linea iniziarono nel 1911, e la prima tratta (Briga\u2013Gletsch) venne attivata nel 1915.\nTuttavia i problemi tecnici riscontrati nella costruzione della tratta di valico del passo della Furka, e la mancanza di fondi, portarono nel 1916 alla sospensione dei lavori e nel 1923 al fallimento della societ\u00e0.\nLa linea fu rilevata e completata dalla societ\u00e0 Furka-Oberalp-Bahn (FO), costituita nel 1925."}
{"id": "3357247", "revid": "149727", "url": "https://it.wikipedia.org/wiki?curid=3357247", "title": "Schweizerische Furkabahn-Gesellschaft", "text": ""}
{"id": "3357250", "revid": "149727", "url": "https://it.wikipedia.org/wiki?curid=3357250", "title": "Brig\u2013Furka\u2013Disentis-Bahn", "text": ""}
{"id": "3357253", "revid": "174925", "url": "https://it.wikipedia.org/wiki?curid=3357253", "title": "Jean-Nicolas Corvisart", "text": ""}
{"id": "3357257", "revid": "49074", "url": "https://it.wikipedia.org/wiki?curid=3357257", "title": "Strada (disambigua)", "text": ""}
{"id": "3357261", "revid": "149727", "url": "https://it.wikipedia.org/wiki?curid=3357261", "title": "Brig-Furka-Disentis-Bahn", "text": ""}
{"id": "3357262", "revid": "149727", "url": "https://it.wikipedia.org/wiki?curid=3357262", "title": "Brig-Furka-Disentis", "text": ""}
{"id": "3357265", "revid": "15756", "url": "https://it.wikipedia.org/wiki?curid=3357265", "title": "Ornithodesmus cluniculus", "text": "Ornithodesmus (il cui nome significa \"collegamento con gli uccelli\") \u00e8 un genere estinto di dinosauro teropode dromeosauride vissuto nel Cretaceo inferiore, circa 125 milioni di anni fa (Aptiano-Barremiano), sull'Isola di Wight, in Inghilterra. L\u2019\"Ornithodesmus\" deve il suo nome al suo osso sacro, molto simile a quello dei moderni uccelli, e che ha fatto supporre agli scienziati che lo hanno descritto di trovarsi di fronte ad un uccello antico, e successivamente identificato come uno pterosauro. Pertanto i resti di pterosauro pi\u00f9 completi sono stati successivamente assegnati ad \"Ornithodesmus\", finch\u00e9 una successiva analisi ha determinato che il campione originale proveniva da un piccolo teropode, in particolare un dromeosauride. Tutto il materiale relativo all'ordine degli pterosauri, precedentemente assegnato, fu attribuito al genere \"Istiodactylus\".\nDescrizione.\nEssendo noto solo per un osso sacro isolato, si sa ben poco circa il reale aspetto di \"Ornithodesmus\". Le spine neurali dell'osso sacro, sono fuse e formano una struttura di circa 9,6 centimetri, che \u00e8 leggermente arcuata. Le basi delle spine neurali formano una piattaforma laterale e le prime due vertebre della sequenza avevano profonde cavit\u00e0 vuote, che formano lo spazio perfetto per le sacche d'aria, strutture per alleggerire il peso presenti negli uccelli e nei dinosauri.\nSulla base della sua identit\u00e0 come dromeosauro, l'animale era probabilmente carnivoro o eventualmente onnivoro, con dimensioni di circa 1,8 metri (5,9 piedi) di lunghezza. Sono noti altri denti della stessa formazione di \"Ornithodesmus\", tuttavia questi sono molto pi\u00f9 grandi. Sulla base di questi denti si pu\u00f2 supporre la presenza di un velociraptorino, che dalle dimensioni dei denti e quindi del cranio, potrebbe aver raggiunto le dimensioni del grande dromeosauride \"Utahraptor\".\nStoria e classificazione.\n\"Ornithodesmus\" venne descritto da Harry Govier Seeley, nel 1887, sulla base di una serie di sei vertebre fuse dal fianco rinvenute da William D. Fox, nella Formazione Wessex di Brook Bay. Seeley pens\u00f2 che le ossa provenivano da uccelli primitivo e per questo gli fu attribuito il nome composto da due sostantivi greci, \u1f44\u03c1\u03bd\u03b9\u03c2 (\"ornis\", cio\u00e8 \"uccello\") e \u03b4\u03b5\u03c3\u03bc\u03cc\u03c2 (\"desmos\", cio\u00e8 \"congiunzione\"). \"Cluniculus\" deriva dal latino e significa \"piccole natiche (clunes)\", in riferimento alle cosce piccole.\nNello stesso anno, John Hulke (in un documento anonimo) ha suggerito i resti appartenenti ad uno pterosauro. Seeley pi\u00f9 tardi cambi\u00f2 il parere di Hulke, quando descrisse lo scheletro completo (modello numero BMNH R176) di una nuova specie di pterosauro, che riteneva strettamente legato a \"O. cluniculus\". Egli ha chiamato questa nuova specie \"Ornithodesmus latidens\", nel 1901. Anche se ora \u00e8 considerato uno pterosauro, Seeley lo consider\u00f2 lontano parente degli uccelli e sugger\u00ec la teoria dell'evoluzione degli uccelli diretti discendenti dei pterosauri. Per oltre un secolo, lO. latidens\" venne utilizzato come esempio standard di \"Ornithodesmus\" ed il campione frammentario venne per molto tempo ignorato. Nel 1913, Walter Reginald Hooley assegn\u00f2 \"Ornithodesmus\" alla famiglia degli Ornithodesmidae, per distinguerlo dagli altri pterosauri.\nNel 1993, Stafford C. Howse e Andrew Milner riesaminarono la specie \"O. cluniculus\" e determinarono che Seeley aveva erroneamente descritto tale specie; identificarono \"Ornithodesmus\" come un dinosauro teropode. In particolare, hanno suggerito l'ornitodesmo appartenente alla famiglia degli troodontidi, in base alla somiglianza con il modello BMNH R4463. Tuttavia, dopo lo studio di Peter Makovicky e Mark Norell, fu mostrato questo modello essere un dromaeosauride. Darren Naish e colleghi, nel 2001, suggerirono invece un possibile collegamento con altre linee di teropodi pi\u00f9 basali (primitivi), come \"Ceratosaurus\" o \"Coelophysis\". Tuttavia, gli scienziati cambiarono opinioni, pubblicando un documento, nel 2007, accordandosi con gli studi precedenti e quindi classificando \"Ornithodesmus\" tra i dromeosauridi. Un'analisi del 2019 ha collocato \"Ornithodesmus\" nella famiglia Unenlagiidae , altrimenti considerato un sottogruppo di Dromaeosauridae.\nIn seguito a ci\u00f2, tutto il materiale relativo all'ordine degli pterosauri, precedentemente assegnato, fu attribuito al genere \"Istiodactylus\"."}
{"id": "3357266", "revid": "767487", "url": "https://it.wikipedia.org/wiki?curid=3357266", "title": "Dieci bianchi uccisi da un piccolo indiano", "text": "Dieci bianchi uccisi da un piccolo indiano \u00e8 un film del 1974, diretto da Gianfranco Baldanello.\nTrama.\nLa guerra tra i bianchi e gli indiani, per impadronirsi delle terre e della legna dei boschi, si conclude con il massacro di una trib\u00f9 di pellirosse, sorpresi da 10 bianchi vengono trucidati tutti tranne uno. Un bambino di nome Condor che divenuto grande cercher\u00e0 i 10 uomini per consumare la sua vendetta. I 10 uomini ormai ognuno con le loro vite serene si troveranno a pagare un debito di morte col passato che spazzer\u00e0 via la loro serenit\u00e0 e la loro esistenza."}
{"id": "3357268", "revid": "38576391", "url": "https://it.wikipedia.org/wiki?curid=3357268", "title": "Ornithodesmus", "text": ""}
{"id": "3357269", "revid": "1573940", "url": "https://it.wikipedia.org/wiki?curid=3357269", "title": "Falco moluccensis", "text": "Il gheppio macchiato (Falco moluccensis ) \u00e8 un uccello falconiforme della famiglia dei Falconidi. Se ne riconoscono due sottospecie: \"F. m. microbalius\", originaria di Sulawesi, Giava e delle Piccole Isole della Sonda, e quella nominale, \"F. m. moluccensis\", diffusa nel resto dell'areale. Si ritiene che sia un parente stretto del gheppio australiano, tanto che alcuni studiosi riuniscono le due forme in un'unica specie.\nDescrizione.\nIl maschio di questo piccolo falco (28\u201330\u00a0cm di lunghezza) \u00e8 coperto da un tipico piumaggio rosso mattone maculato di nero, con ventre giallastro, anch'esso macchiato, testa grigia e ampia coda grigia con una evidente banda nera all'estremit\u00e0. Il piumaggio della femmina \u00e8 invece bruno-castano chiaro macchiato di nero, e diventa bruno-rossiccio sulla coda.\nDistribuzione e habitat.\nVive a Giava, Sulawesi e nelle Molucche, in distese erbose con alberi sparsi, nei terreni agricoli e ai margini delle foreste, sia primarie che secondarie. Lungo le strade aperte dai boscaioli, il gheppio macchiato penetra occasionalmente all'interno delle foreste e talvolta occupa le radure. Vive anche nei pressi delle abitazioni.\nBiologia.\nAlimentazione.\nIl gheppio macchiato si nutre principalmente di piccoli mammiferi, uccelli, lucertole e insetti.\nRiproduzione.\nSi incontra sia da solo che in coppie e talvolta si raggruppa in piccoli stormi di 5-6 esemplari. Come posatoi utilizza alberi secchi e pali del telefono. A Sumba ne \u00e8 stato trovato un nido sulla sommit\u00e0 di una palma e un altro nel punto pi\u00f9 alto del tetto di paglia di una casa tradizionale. Parate di corteggiamento sono state osservate durante la stagione secca (giugno-luglio) e le coppie sono state viste preparare insieme il nido all'inizio della stagione delle piogge (dicembre-gennaio)."}
{"id": "3357274", "revid": "110157", "url": "https://it.wikipedia.org/wiki?curid=3357274", "title": "Beloci", "text": "Beloci (in russo \"\u0411\u0435\u043b\u043e\u0447\u0438\") \u00e8 un comune della Moldavia controllato dall'autoproclamata repubblica di Transnistria. \u00c8 compreso nel distretto di R\u00eebni\u021ba"}
{"id": "3357275", "revid": "767487", "url": "https://it.wikipedia.org/wiki?curid=3357275", "title": "Che dottoressa ragazzi!", "text": "Che dottoressa ragazzi! \u00e8 un film del 1976, diretto da Gianfranco Baldanello.\nTrama.\nIn un paesino di provincia arriva una nuova e bella dottoressa comunale che metter\u00e0 in agitazione gli abitanti maschi del paese e in preoccupazione le loro mogli."}
{"id": "3357276", "revid": "110157", "url": "https://it.wikipedia.org/wiki?curid=3357276", "title": "Bro\u0219teni (R\u00eebni\u021ba)", "text": "Bro\u0219teni (in russo \"\u0411\u0440\u043e\u0448\u0442\u044f\u043d\u044b\") \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di R\u00eebni\u021ba."}
{"id": "3357281", "revid": "729019", "url": "https://it.wikipedia.org/wiki?curid=3357281", "title": "Butuceni", "text": "Butuceni (in russo \"\u0411\u0443\u0442\u0443\u0447\u0430\u043d\u044b\") \u00e8 un comune della Moldavia controllato dalla autoproclamata repubblica di Transnistria. \u00c8 compreso nel distretto di R\u00eebni\u021ba."}
{"id": "3357283", "revid": "266224", "url": "https://it.wikipedia.org/wiki?curid=3357283", "title": "Austin 7", "text": ""}
{"id": "3357290", "revid": "599013", "url": "https://it.wikipedia.org/wiki?curid=3357290", "title": "Kenneth H\u00f8ie", "text": "Carriera.\nClub.\nH\u00f8ie inizi\u00f2 la carriera con la maglia dello Haugesund. Nel campionato inglese 1998-1999, sostenne un provino con il Manchester United e gioc\u00f2 un match per la squadra riserve, perso per uno a zero contro il Liverpool. Il calciatore non ottenne per\u00f2 il trasferimento in Inghilterra e, in data 30 aprile 2000, arriv\u00f2 a debuttare nella Tippeligaen: fu infatti titolare nella sconfitta per quattro a uno del suo Haugesund, in casa del Viking.\nNel 2003 pass\u00f2 al Bryne ed esord\u00ec ufficialmente per il nuovo club nella sconfitta per tre a zero sul campo del Viking. Nel 2004 fu ceduto in prestito al Sogndal: gioc\u00f2, ancora una volta, il suo primo match contro il Viking e la sua squadra fu sconfitta per quattro a due.\nNel 2005 pass\u00f2 allo Start. Debutt\u00f2 in squadra l'11 maggio dello stesso anno, nel successo per due a uno sul Lyngdal nella Coppa di Norvegia 2005. Il 28 maggio 2006 disput\u00f2 anche il primo incontro nella massima divisione con questa casacca, nella vittoria per uno a zero sullo Stab\u00e6k. Nel 2006, fu ceduto in prestito al Pors Grenland, ma non raccolse apparizioni in campionato.\nNel 2007, pass\u00f2 con la medesima formula al Bod\u00f8/Glimt. Gioc\u00f2 il primo match con questa maglia il 6 maggio, nella vittoria per quattro a uno sul Kongsvinger. Torn\u00f2 allo Start nel corso dello stesso anno.\nIl 14 marzo 2012, firm\u00f2 un contratto con gli svedesi dell'Elfsborg, valido fino alla pausa della stagione per il . Debutt\u00f2 il 31 marzo, nella vittoria per 2-1 sul Djurg\u00e5rden. Il 28 maggio successivo lasci\u00f2 il club, come da accordo.\nIl 25 giugno 2012 firm\u00f2 un contratto con il Djurg\u00e5rden, diventandone da subito il portiere titolare. Gioc\u00f2 le 13 partite rimanenti di quella stagione cos\u00ec come non salt\u00f2 alcuna partita sia nel 2013 che nel 2014, mentre nell'Allsvenskan 2015 rimase in panchina solo nelle ultime due partite.\nNel corso dell'Allsvenskan 2016, all'ultimo anno di contratto con il Djurg\u00e5rden, H\u00f8ie perse brevemente il posto in favore della riserva Hampus Nilsson salvo poi riconquistarlo dopo 6 giornate. Tuttavia dovette tornare in panchina dall'agosto 2016, visto l'arrivo dell'ex nazionale svedese Andreas Isaksson. A fine stagione si ritir\u00f2 all'et\u00e0 di 37 anni e intraprese la carriera di venditore di automobili.\nNell'aprile 2018, insieme agli ex Djurg\u00e5rden Andreas Johansson ed Enrico, firm\u00f2 per l'FC Sampierdarenese, piccola squadra di Stoccolma di ispirazione italiana, militante inizialmente nella nona serie del calcio svedese e poi nell'ottava, a seguito della promozione arrivata al termine del suo primo anno. Nell'unica presenza fatta tra il 2018 e il 2020, venne utilizzato nel ruolo di difensore, ruolo da lui eccezionalmente occupato durante questa parentesi dilettantistica.\nNazionale.\nH\u00f8ie gioc\u00f2 6 partite per la . L'esordio arriv\u00f2 il 3 febbraio 1998: fu infatti titolare nel pareggio casalingo per uno a uno contro la .\nHa esordito in Nazionale maggiore il 18 gennaio 2014 nell'amichevole Polonia-Norvegia (3-0)."}
{"id": "3357295", "revid": "322321", "url": "https://it.wikipedia.org/wiki?curid=3357295", "title": "Hovhannes Bedros XVIII Kasparian", "text": "Biografia.\nNativo del Cairo in Egitto, fece i suoi studi di filosofia e teologia all'Universit\u00e0 Gregoriana di Roma. Ordinato prete il 13 aprile 1952 nell'Istituto del Clero Patriarcale di Bzommar, si specializz\u00f2 in diritto canonico all'Universit\u00e0 Lateranense.\nNominato vice-rettore del seminario patriarcale di Bzoummar, nel 1957 fu inviato in Egitto come parroco della cattedrale dell'Annunciazione di Alessandria. Il 6 dicembre 1972 ricevette la nomina a eparca di Baghdad e fu consacrato vescovo il 25 febbraio successivo. Rimase in Iraq fino al 1982\nAlla dimissione di Hemaiag Bedros XVII Guedikian, venne eletto patriarca degli Armeni il 5 agosto 1982. Fu intronizzato il 12 settembre dello stesso anno. Il 7 luglio 1984 ricevette il pallio da papa Giovanni Paolo II nella chiesa di San Nicola da Tolentino a Roma.\nDurante il suo patriarcato assistiamo alla grande diaspora armena, causata soprattutto dalle difficili condizioni di vita in Medio Oriente e dalla guerra civile libanese. Per questi fedeli lontani dalla madrepatria furono erette alcune eparchie, in Europa ed in America. Inoltre, con la caduta del comunismo e l'indipendenza dell'Armenia, il patriarca Kasparian ha dovuto affrontare anche l'organizzazione delle comunit\u00e0 armeno-cattoliche negli ex Paesi sovietici.\nDimessosi dal patriarcato nel 28 novembre 1998, si ritir\u00f2 nel convento di Bzoummar, dove mor\u00ec il 16 gennaio 2011.\nGenealogia episcopale.\nLa genealogia episcopale \u00e8:"}
{"id": "3357298", "revid": "287204", "url": "https://it.wikipedia.org/wiki?curid=3357298", "title": "Cuneesi", "text": "Cuneesi si pu\u00f2 riferire a:"}
{"id": "3357303", "revid": "767487", "url": "https://it.wikipedia.org/wiki?curid=3357303", "title": "A chi tocca, tocca...!", "text": "A chi tocca, tocca...! (\"Agenten kennen keine Tr\u00e4nen\") \u00e8 un film del 1978, diretto da Gianfranco Baldanello e Menahem Golan.\nTrama.\nDue agenti segreti uniscono le forze per contrastare il contrabbando di professionisti impegnati nelle miniere di uranio di Zaire."}
{"id": "3357309", "revid": "15756", "url": "https://it.wikipedia.org/wiki?curid=3357309", "title": "Cuneese al rum", "text": "Il cuneese al rum \u00e8 un tipo di cioccolatino formato da due cialde di meringa che racchiudono una crema pasticcera al cioccolato fondente e rum, il tutto rivestito da uno strato di cioccolato fondente, che si produce a Cuneo. \nSolitamente \u00e8 avvolto in carta rossa con scritte dorate.\nStoria.\nIl cuneese al rum venne inventato da Andrea Arione, primo proprietario dell'omonimo negozio-bar, il quale decise di proteggere la sua creazione registrandola con il Brevetto per Marchio d\u2019Impresa. Oggi, tale cioccolatino viene imitato in tutta la provincia, ma la ricetta originale \u00e8 custodita dai proprietari del negozio-bar Arione.\nL'8 maggio 1954 Ernest Hemingway sost\u00f2 a Cuneo circa un'ora per recarsi nel negozio-bar Arione e acquistare i Cuneesi al rum per la moglie in vacanza a Nizza.\nLeggenda.\nAll'inizio del XX secolo Pietro Galletti, pasticciere di Dronero (Cuneo), voleva inventare un dolce di cioccolata al sapore di liquore. Dopo vari tentativi invent\u00f2 un dolce alla crema pasticciera con rum e ricoperto di cioccolato. Una leggenda vuole che con la crema avanzata prepar\u00f2 altri dolci, ma la crema non sembr\u00f2 finire mai, cos\u00ec Galletti realizz\u00f2 delle meringhette al cioccolato in cui mediante un foro inser\u00ec la crema aromatizzata al rum. Il mattino seguente not\u00f2 che le meringhe si erano imbevute completamente del rum, allora deluso fu tentato di buttare via tutto. Tuttavia non si scoraggi\u00f2: ide\u00f2 cos\u00ec la struttura del cuneese come lo conosciamo oggi, inventando un pasticcino racchiuso in una copertura di cioccolato. Dapprima fece fare una degustazione agli amici e poi con un passaparola and\u00f2 dagli amici degli amici. Cos\u00ec la fama del cioccolatino al rum arriv\u00f2 anche nella vicina Cuneo. La citt\u00e0 lo volle come proprio dolce, cos\u00ec il cioccolatino fu chiamato cuneese al rum.\nVersioni.\nNonostante il principale e storico cioccolatino sia il Cuneese al rum, \u00e8 possibile trovarlo in diverse versioni, con e senza liquori. Esso \u00e8, infatti, disponibile anche ai gusti Grand Marnier, nocciola, crema di marroni.\nAbbinamenti consigliati.\nIl Cuneese al rum si pu\u00f2 abbinare con:"}
{"id": "3357311", "revid": "73843", "url": "https://it.wikipedia.org/wiki?curid=3357311", "title": "Festa patronale di santa Domenica", "text": "La festa di santa Domenica \u00e8 la festa patronale di Scorrano, comune di 7.021 abitanti nella provincia di Lecce, che tradizionalmente si svolge dal 6 all'8 luglio. Per la devozione che la cittadinanza scorranese riserva alla sua patrona e per le straordinarie luminarie che caratterizzano questa festa, Scorrano \u00e8 anche definita come la capitale mondiale delle luminarie. \nOrigini.\nLa grandezza e lo sfarzo della festa di santa Domenica sono un'espressione della grande devozione che la cittadinanza scorranese nutre nei confronti della sua patrona. Secondo la leggenda tramandata fra gli scorranesi, la santa di Tropea, durante un'epidemia di peste (anno 1600, inizi di luglio), apparve in sogno ad un'anziana signora, che la vide sulle mura di Scorrano - precisamente su Porta Terra - comunicandole di aver deciso di diventare la protettrice di Scorrano e di voler liberare il paese dalla peste. La santa chiese all'anziana di comunicare questo sogno all'arciprete e, per testimoniare l'autenticit\u00e0 dell'accaduto, predisse che gli ammalati sarebbero stati salvati e che, una volta guariti, avrebbero fatto conoscere questo evento straordinario al resto del paese accendendo delle lampade ad olio sulle finestre, come segno dell'avvenuta guarigione. In poco tempo tutto il paese brill\u00f2 di luci sulle finestre e la peste fu debellata. Da allora, tutti gli anni, durante il novenario in preparazione alla festa di santa Domenica, gli Scorranesi, per riconoscenza verso la loro Protettrice per questo miracolo, accendono delle lucerne sulle finestre in ricordo delle lampade ad olio accese per volere della santa (da quando esiste la luce elettrica sulle porte delle case o sugli architravi delle finestre vengono accese delle lampadine).\nIn riferimento a questa memoria, col passare del tempo, nacquero altre leggende e racconti entrati a far parte del folklore scorranese, come la credenza secondo cui la torre destra (oggi crollata) di Porta Terra sia la casa di santa Domenica, perch\u00e9 \u00e8 il posto in cui la Santa \u00e8 apparsa nel sogno dell'anziana signora. I pi\u00f9 anziani ricordano ancora l'interno della torre prima del crollo arredato con una panca, una sedia, stoviglie in terracotta che il popolo riteneva usate dalla sua santa.\nLe luminarie.\nLa festa di santa Domenica, oltre che per lo straordinario aspetto religioso, deve la sua fama soprattutto alle grandi architetture di luce che ogni anno i maestri \"Paratori\" (termine dialettale locale) scorranesi realizzano in occasione della festa, anche loro spinti dalla grande devozione per la loro patrona. Da tempo immemorabile, infatti, Scorrano pu\u00f2 vantarsi di essere la terra natia dei migliori maestri di luminarie del mondo, che esportano le loro opere luminose anche all'estero (Giappone, Stati Uniti, Germania, Paesi Bassi, Belgio, Corea e tanti altri), creando grandi strutture di legno ricoperte da migliaia di lampadine colorate, ricreando famosi monumenti come la Torre di Pisa, la Tour Eiffel di Parigi, il Colosseo di Roma, il Tower Bridge di Londra e molti altri. Le ditte si \"scambiano\" i lotti da addobbare di anno in anno, con una specie di rotazione che permette loro di misurarsi in diversi spazi e quindi con diverse creazioni ogni anno. Col tempo, la tecnologia ha investito anche questo settore e dalla lampadina ad incandescenza oggi si \u00e8 passati alla tecnologia LED che, proprio grazie alle ditte scorranesi, ha raggiunto livelli prima solo lontanamente immaginabili. Grazie a sofisticati software e ad apparecchiature appositamente studiate, le accensioni delle luminarie sono composte da straordinari effetti e giochi di luce che a loro volta sono accompagnati da una scenografia musicale arricchita con fuochi d'artificio. Questi impianti, inoltre, raggiungono altezze e dimensioni quasi titaniche, arrivando a sfiorare anche i 36 metri di altezza e i 40 di larghezza. Vengono riprodotte cattedrali, castelli, torri, monumenti, realizzate immense gallerie e veri e propri tunnel, piatti o a 2 e 3 navate, arricchite con ulteriori dettagli come candelabri, sfere, balconate e altri elementi 3D. Per le ditte ingaggiate a Scorrano, la partecipazione a questa festa costituisce una grande opportunit\u00e0 per mostrare ci\u00f2 di cui si \u00e8 capaci, quasi come una specie di \"vetrina\" in cui mostrare le migliori realizzazioni.\nI fuochi d'artificio.\nGrande rilevanza hanno anche i tradizionali spettacoli pirotecnici, che contribuiscono a rendere unica la festa di santa Domenica. Ogni anno, alcune tra le migliori ditte pirotecniche a livello internazionale, vengono ingaggiate dal Comitato Organizzatore per misurarsi nella realizzazione di grandi spettacoli pirotecnici di ogni genere e sorta. Singolari, ma non per questo meno spettacolari, sono i fuochi d'artificio diurni, sparati tradizionalmente il pomeriggio del 6 luglio. Altro appuntamento \"pirotecnico\" molto atteso \u00e8 lo spettacolo piromusicale (fuochi d'artificio i cui effetti sono sincronizzati con apposite musiche precedentemente scelte e studiate accuratamente) realizzato da una antichissima ditta pirotecnica locale, anche se questo tipo di spettacolo non viene pi\u00f9 eseguito da qualche anno a questa parte. Non mancano i classici e grandiosi spettacoli pirotecnici serali, che chiudono i festeggiamenti in un tripudio di suoni e colori."}
{"id": "3357316", "revid": "438678", "url": "https://it.wikipedia.org/wiki?curid=3357316", "title": "Colonie della Magna Grecia", "text": ""}
{"id": "3357319", "revid": "125382994", "url": "https://it.wikipedia.org/wiki?curid=3357319", "title": "Blake Clark", "text": "Attivo in cinema e televisione, ha partecipato ad alcune delle pi\u00f9 importanti serie della televisione americana, come \"M*A*S*H\", \"Moonlighting\", \"Quell'uragano di pap\u00e0\", e \"Tutti odiano Chris\".\nBiografia.\nVeterano della guerra del Vietnam, dove assunse il ruolo di capitano nella 101\u00aa divisione aviotrasporta,\nClark si laure\u00f2 al LaGrange College nel 1969. Collabora frequentemente con Adam Sandler, col quale ha interpretato diversi film, tra cui \"Waterboy\" (1998), \"Mr. Deeds\" (2002), \"50 volte il primo bacio\" (2004), \"Little Nicky - Un diavolo a Manhattan\" (2000), \"Io vi dichiaro marito e... marito\" (2007), e con i fratelli Coen.\nNel 2010, oltre a recitare nel film \"Un weekend da bamboccioni\", sempre con Sandler, presta la voce a Slinky Dog in \"Toy Story 3 - La grande fuga\", rimpiazzando l'amico e collaboratore Jim Varney, deceduto nel 2000. Clark, amico di lunga data di Varney, si disse lusingato di mantenere in vita una creazione dell'amico. Nel film, Clark usa una tonalit\u00e0 di voce e un accento molto simili a quelli usati da Varney per Slinky. Secondo il regista, \u00abBlake incanala proprio lo spirito di Jim Varney e ha fatto un lavoro incredibile nel mantenere vivo il personaggio\u00bb."}
{"id": "3357333", "revid": "1543377", "url": "https://it.wikipedia.org/wiki?curid=3357333", "title": "The King of Limbs", "text": "The King of Limbs \u00e8 l'ottavo album in studio del gruppo musicale britannico Radiohead.\nDescrizione.\n\u00c8 stato pubblicato il 18 febbraio 2011 in download digitale nei formati MP3 e WAV; a partire dal 28 marzo 2011 \u00e8 disponibile in formato CD e, dal 9 maggio 2011 nell'edizione speciale \"newspaper\". L'edizione \"newspaper\" contiene 2 vinili, diversi artwork in formato grande, 625 artwork in formato piccolo e un compact disc.\nL'album \u00e8 stato annunciato sul sito dei Radiohead il 14 febbraio 2011, quattro giorni prima della sua uscita. Il nome dell'album potrebbe essere riferito ad una quercia della Wiltshire's Savernake Forest, ritenuta avere 1000 anni. L'albero \u00e8 situato a 4.8\u00a0km (3 miglia) dalla Tottenham Court House, dove i Radiohead hanno registrato parte del precedente album In Rainbows.\nIl 18 febbraio 2011, poche ore prima di rendere disponibile il download, \u00e8 stato pubblicato il video di Lotus Flower sul sito ufficiale della band.\nIl 19 dicembre 2011 \u00e8 stato pubblicato il DVD \"The King of Limbs: Live from the Basement\", un'esecuzione integrale dal vivo dell'album (che include anche i nuovi brani \"The Daily Mail\", \"Staircase\" e \"Supercollider\"), sul modello di quanto gi\u00e0 fatto dalla band nel 2008 con \"In Rainbows\"."}
{"id": "3357342", "revid": "729019", "url": "https://it.wikipedia.org/wiki?curid=3357342", "title": "Sojuz TMA-01M", "text": "Sojuz TMA-01M \u00e8 stata una missione del programma Sojuz diretta verso la Stazione Spaziale Internazionale (ISS). Il lancio \u00e8 avvenuto il 7 ottobre 2010 dal Cosmodromo di Baikonur. In seguito la navetta si \u00e8 agganciata con la ISS ed i tre membri dell'equipaggio sono entrati a far parte dell'Expedition 25.\nNavetta.\nSi tratta del primo utilizzo della versione modificata di Sojuz TMA denominata Sojuz TMA-M."}
{"id": "3357362", "revid": "287204", "url": "https://it.wikipedia.org/wiki?curid=3357362", "title": "Regione industriale di Kaes\u014fng", "text": "La regione industriale di Kaes\u014fng () \u00e8 una delle suddivisioni amministrative della Corea del Nord, creata nel 2002 da una parte del territorio di Kaes\u014fng.\n\u00c8 inoltre l'unica regione dove possono lavorare cittadini sudcoreani."}
{"id": "3357363", "revid": "767487", "url": "https://it.wikipedia.org/wiki?curid=3357363", "title": "Rolf Daniel Vikst\u00f8l", "text": "Carriera.\nClub.\nStart.\nVikst\u00f8l ha debuttato ufficialmente per lo Start in data 14 giugno 2007: \u00e8 subentrato infatti a Stefan B\u00e4rlin nel successo per 0-5 in casa del Vard Haugesund, in una sfida valida per l'edizione stagionale del Norgesmesterskapet. Il 16 maggio 2008 ha debuttato in campionato per lo Start, ma non ha giocato nella massima divisione perch\u00e9 la formazione era appena retrocessa in 1. divisjon: ha giocato da titolare nella vittoria per 2-0 sul Kongsvinger. Al termine della stagione, la squadra ha conquistato la promozione nell'Eliteserien.\nIl 1\u00ba agosto 2009 ha debuttato in questa divisione: ha sostituito Branislav Mili\u010devi\u0107 nella sconfitta per 8-1 in casa del Molde. Il 13 settembre ha siglato la prima rete della carriera in gare ufficiali, permettendo allo Start di raggiungere il pareggio per 1-1 in casa del Bod\u00f8/Glimt, nei minuti finali dell'incontro. Il suo spazio \u00e8 aumentato nel corso degli anni, tutti passati nell'Eliteserien fin al termine del campionato 2011, che si \u00e8 chiuso con la retrocessione dello Start. Nella stagione seguente \u00e8 arrivata l'immediata promozione. Il 16 aprile 2014, ha rinnovato il contratto che lo legava al club fino al 31 dicembre 2016.\nIl 16 settembre 2015, dopo l'avvento di B\u00e5rd Borgersen come allenatore, \u00e8 stato scelto come nuovo capitano della squadra. Il 2 marzo 2016, il nuovo tecnico Steinar Pedersen lo ha confermato nel ruolo di capitano. Il 26 settembre seguente, a seguito della sconfitta per 2-0 arrivata sul campo del Viking, il suo Start \u00e8 matematicamente retrocesso in 1. divisjon, con quattro giornate d'anticipo sulla fine del campionato. Il 28 ottobre ha rinnovato il contratto che lo legava al club fino al 31 dicembre 2018.\nAl termine del campionato 2017, lo Start si \u00e8 guadagnato la promozione in Eliteserien.\nViking.\nIl 14 marzo 2018, Vikst\u00f8l \u00e8 passato ufficialmente al Viking, a cui si \u00e8 legato con un contratto biennale.\nStatistiche.\nPresenze e reti nei club.\n\"Statistiche aggiornate al 15 marzo 2021.\""}
{"id": "3357379", "revid": "599013", "url": "https://it.wikipedia.org/wiki?curid=3357379", "title": "Dino Da Caprile", "text": "Carriera.\nInizi\u00f2 la carriera professionistica nel 1925 tra le file della squadra di calcio della sua citt\u00e0, il , con cui disput\u00f2 otto stagioni nelle serie inferiori. Nel 1933 pass\u00f2 al , in Serie B, quindi nel 1936 si trasfer\u00ec al , dove rimase per due stagioni collezionando 4 presenze in Serie A. Chiuse la carriera tra le file dell'Ilva Bagnolese.\nHa giocato nel Nola nel 1945-46, vincendo con i bianconeri il Girone B di Prima Divisione campano e il Girone B di semifinale regionale.\nNella stagione 1947-1948 ha giocato nella , di nuovo in prima divisione."}
{"id": "3357381", "revid": "1645873", "url": "https://it.wikipedia.org/wiki?curid=3357381", "title": "Regione turistica di K\u016dmgangsan", "text": "La regione turistica di K\u016dmgangsan () \u00e8 una delle suddivisioni amministrative della Corea del Nord, creata nel 2002 per gestire i flussi turistici nella zona del K\u016dmgangsan."}
{"id": "3357393", "revid": "1498232", "url": "https://it.wikipedia.org/wiki?curid=3357393", "title": "Classe Capo", "text": "La classe Capo \u00e8 una serie di tre navi traghetto derivate dalla trasformazione, avvenuta nel 1988, di tre ro-ro merci. Le navi, originariamente costruite per il Lloyd Triestino, rimasero in servizio per Tirrenia dal 1988 ai primi anni 2000.\nCaratteristiche.\nOriginariamente le tre navi (\"Apulia\", \"Adria\" e \"Torre del Greco\") erano dei ro-ro merci molto simili alle unit\u00e0 della classe Staffetta Mediterranea in servizio per Tirrenia.\nNel 1988 le navi furono acquistate proprio da Tirrenia insieme alla quasi gemella \"Julia\"; a differenza di quest'ultima, che rimase in servizio come tuttomerci, \"Apulia\", \"Adria\" e \"Torre del Greco\" furono convertite presso i cantieri di Trieste e Genova in traghetti passeggeri, con il prolungamento delle sovrastrutture fino a poppa e la costruzione di una ciminiera posticcia sul lato di dritta. In questa nuova configurazione la stazza lorda delle navi, rinominate \"Capo Spartivento\", \"Capo Carbonara\" e \"Capo Sandalo\", pass\u00f2 a 17.961 tonnellate, mentre i passeggeri e le autovetture trasportabili erano rispettivamente 1.508 e 340.\nServizio.\nNegli anni di servizio per il Lloyd triestino le unit\u00e0 furono impiegate per collegamenti tra Trieste e l'Africa orientale od occidentale. Dopo la trasformazione in traghetti passeggeri e l'entrata in servizio per Tirrenia le navi furono impiegate nei collegamenti per Sardegna e Sicilia, in particolare sulle rotte Genova - Porto Torres, Civitavecchia - Cagliari, Civitavecchia - Olbia e Napoli - Palermo.\nNell'ottobre 1998 tutte e tre le navi furono disarmate e messe in vendita. La \"Capo Sandalo\" fu la prima a trovare un acquirente, venendo comprata nel marzo 2000 dalla China Shipping e assumendo il nome di \"Chang Xing Dao\". La \"Capo Spartivento\" fu invece venduta alla sudcoreana Dae Ryong Maritime Co. Ltd. nel settembre 2001, venendo rinominata \"Da Long\". Nel giugno 2009 fu venduta per la demolizione. La \"Capo Carbonara\", invece, rimase in disarmo fino al novembre 2003, quando fu venduta a demolitori indiani. Part\u00ec dall'Italia nei primi mesi del 2004 con il nome cambiato in \"Naples\", arrivando ad Alang nel marzo dello stesso anno.\nIncidenti.\nIl 19 marzo 1981, nel viaggio inaugurale tra Trieste e Dar es Salaam l'allora \"Adria\" si incagli\u00f2 su una barriera corallina negli Stretti di Tiran, venendo liberata pochi giorni pi\u00f9 tardi.\nIl 13 giugno 1994 la \"Capo Sandalo\", partita in forte ritardo da Genova per un'avaria e diretta a Palermo, arriv\u00f2 nel capoluogo siciliano solo dopo pi\u00f9 di trenta ore di navigazione in seguito ad una seconda avaria, causando le proteste dei passeggeri.\nOrigine dei nomi.\nDopo la trasformazione le tre navi assunsero i nomi di tre promontori della costa sarda, Capo Carbonara, Capo Spartivento e Capo Sandalo."}
{"id": "3357395", "revid": "1573940", "url": "https://it.wikipedia.org/wiki?curid=3357395", "title": "Regione amministrativa speciale di Sin\u016diju", "text": "La regione amministrativa speciale di Sin\u016diju () \u00e8 una delle suddivisioni amministrative della Corea del Nord, creata nel 2002 da una parte del territorio di Sin\u016diju. Situata al confine con la Cina, la sua istituzione \u00e8 stata il tentativo di creare una condizione di citt\u00e0 auto-governata simile ai casi cinesi di Macao e Hong Kong, per lo sviluppo di un'economia di mercato."}
{"id": "3357396", "revid": "767487", "url": "https://it.wikipedia.org/wiki?curid=3357396", "title": "Brother Man", "text": "Brother Man \u00e8 un cortometraggio muto del 1910. Il nome del regista non viene riportato nei credit del film che aveva come interpreti Carlyle Blackwell e Florence Turner.\nTrama.\nAvvisato che la moglie sta per partorire, un marito corre subito a casa. Il bambino che nasce \u00e8 un maschio e il giovane padre, felice dopo le apprensioni per la lunga attesa, finisce per addormentarsi sulla sedia su cui \u00e8 seduto. Viene svegliato dai movimenti circospetti di un ladro che \u00e8 riuscito a entrare in casa: il malvivente, dopo avergli rubato l'orologio, trova un rotolo di denaro nella scrivania. Il padrone di casa, preoccupato per la moglie che si trova nella stanza adiacente, chiede al ladruncolo di non disturbarla, spiegandogli cosa \u00e8 accaduto. Il ladro, allora, gli restituisce il maltolto e gli dice di essere pentito della sua vita criminale, promettendo di cambiare vita. Appena fuori di casa, per\u00f2, l'uomo viene arrestato da un poliziotto che lo riporta dentro, dal padrone di casa. Questi vorrebbe denunciarlo ma, ricordando le frasi di pentimento del ladro e la tenerezza che ha dimostrato nei confronti del suo bambino, sente nascere in s\u00e9 un senso di fratellanza che lo induce al perdono. Cos\u00ec dice all'agente che l'uomo era stato da lui per lavoro. Quando il poliziotto se ne va, il ladro ringrazia commosso il suo salvatore che, da parte sua, gli promette di aiutarlo a trovare un lavoro che gli permetter\u00e0 di rifarsi una vita onesta.\nProduzione.\nIl film fu prodotto dalla Vitagraph Company of America\nDistribuzione.\nIl film - un cortometraggio di 186 metri - fu distribuito dalla General Film Company che lo fece uscire nelle sale degli Stati Uniti l'11 ottobre 1910.\nNelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Vitagraph, la commedia \"Actors' Fund Field Day\"."}
{"id": "3357418", "revid": "767487", "url": "https://it.wikipedia.org/wiki?curid=3357418", "title": "L'ingenua", "text": "L'ingenua \u00e8 un film italiano di genere erotico del 1975, diretto da Gianfranco Baldanello.\nTrama.\nLa truffaldina vendita di una villa complica nella vicenda un goffo e timido ragazzo che non sa come liberarsi della aggressiva fidanzata, una attrice di variet\u00e0, una coppia di sposati novelli ma gi\u00e0 in fase di reciproci tradimenti e una commessa, ovvero la finta ingenua che trarr\u00e0 tutti i benefici dall'imbroglio.\nCuriosit\u00e0.\nIl film \u00e8 stato girato nella provincia di Padova, alcune scene nei comuni di Bovolenta, Monselice e Noventa Padovana. La villa in cui \u00e8 ambientata la seconda parte della pellicola \u00e8 Villa Mandriola, situata ad Albignasego."}
{"id": "3357420", "revid": "729019", "url": "https://it.wikipedia.org/wiki?curid=3357420", "title": "Tom Lawton", "text": "Biografia.\nLawton proviene da una famiglia nota nel rugby nazionale: suo nonno Tom Lawton sr. fu un importante medico e, in giovent\u00f9, capitano degli \"Wallabies\" negli anni venti.\nA livello di club Lawton milit\u00f2 nei Souths di Brisbane, in cui milit\u00f2 per tutta la carriera vincendo quattro campionati statali del Queensland; rappresent\u00f2 anche il suo Stato a partire dal 1984, e fino al 1992 scese in campo per esso 42 volte.\nEsord\u00ec negli \"Wallabies\" nel 1983 in occasione di un \"test match\" a Clermont-Ferrand contro la , e prese successivamente parte al vittorioso \"tour\" del 1984 in cui l' realizz\u00f2 il suo primo Grande Slam nel Regno Unito.\nNel 1987 fu selezionato tra i convocati alla I Coppa del Mondo, nella quale gli \"Wallabies\" si classificarono quarti.\nNel 1989 termin\u00f2 la sua esperienza internazionale nel corso del \"tour\" dei British Lions di quell'anno in Australia, e nella stagione successiva fu in Sudafrica nei Natal Sharks con cui vinse la Currie Cup 1990.\nDopo la fine dell'attivit\u00e0 torn\u00f2 in patria dove attualmente lavora nel ramo della gestione fondi pensionistici; ha anche allenato i Souths con i quali ha vinto due campionati del Queensland, nel 1994 e nel 2000."}
{"id": "3357421", "revid": "57342", "url": "https://it.wikipedia.org/wiki?curid=3357421", "title": "Travel Companions", "text": "Travel Companions \u00e8 stata una webserie italiana diretta e prodotta da Ferdinando Carcavallo e Luca Napoletano.\nTrama.\nLa serie consiste in piccoli estratti di viaggi quotidiani in auto di due colleghi che si recano al lavoro dividendo le spese. \nOltre alle spese i due personaggi della serie condividono le proprie esperienze in questi interminabili viaggi.\nProduzione.\nNel 2010 due ingegneri napoletani (Ferdinando Carcavallo e Luca Napoletano) decisero di riprendersi mentre in auto si recavano al lavoro inventando cos\u00ec un modo di passare il tempo e vincere lo stress del traffico della tangenziale. \nIl primo video realizzato, completamente non-sense, piacque tantissimo alle cerchie di amici su Facebook (allora ancora poco frequentato) e quindi i due maturi giovanotti pensarono di cimentarsi in gag pi\u00f9 o meno realistiche quasi ogni mattina. Cos\u00ec, grazie anche al contributo artistico e tecnico dei contatti del social network, ecco che nacque la prima stagione di \u201cTravel Companions\u201d che un anno dopo a Los Angeles, nella seconda edizione del \"Los Angeles Web Series Festival\", vinceva il premio come migliore serie comedy in lingua straniera.\nIncoraggiati da questo successo i due videoamatori decisero di mettere su la seconda stagione. Il network televisivo Comedy Central acquist\u00f2 alcune puntate per il programma \u201cTV Generica\u201d e la serie cominci\u00f2 a destare l'interesse di stampa web e cartacea e televisioni. A fine 2011 i due decisero di smettere e per suggellare la fine dell'esperienza misero su un cortometraggio celebrativo (\u201cTravel Companions a colori\u201d) con i migliori episodi delle due stagioni. Caso volle che questo corto fu presentato con successo in una speciale serata del Roma Fiction Fest e vinse una menzione speciale al Napoli Film Festival. I complimenti e gli incoraggiamenti incoraggiarono la coppia a continuare a girare altri episodi, anche se la voglia di fare altro cominciava a farsi sentire. Cos\u00ec nacque \u201cTravel Companions Bassa Stagione\u201d, nelle premesse una miniserie di sei episodi che invece diventarono undici e diedero vita ad un secondo corto \u201cTravel Companions in quattro terzi\u201d (2012).\nLa serie \u00e8 terminata in seguito alla prematura morte di Luca Napoletano. In suo ricordo Ferdinando Carcavallo ha girato un ultimo video in cui lo si vede mentre parla al telefono col suo defunto amico, ormai in paradiso.\nEpisodi.\nPrima stagione\nSeconda stagione\nBassa stagione\nCortometraggi.\nNel 2011 e 2012 sono stati realizzati due cortometraggi tratti da 'Travel Companions' con lo scopo di promuovere la serie nei festival del cinema italiani.\nTravel Companions a colori (2011)\nIl corto contiene quattro episodi delle prime due stagioni della serie (\"Senti chi parla\", \"Eco(in)sostenibile\",\"Inception\",\"Quo vadis\")\nTravel Companions in Quattro Terzi (2012)\nIl corto, in bianco e nero e in formato , contiene quattro episodi dell'ultima stagione della serie (\"Buddy Buddy\", \"Le ali della libert\u00e0\",\"Memento\",\"Allegro ma non troppo\").\nDistribuzione.\nLa serie viene distribuita su Internet sia su YouTube che sul sito ufficiale della serie.\nOmaggi e citazioni.\nLa serie \u00e8 stata pi\u00f9 volte citata in produzioni video su web successive a titolo di omaggio. \n\u00c8 il caso della web serie Chiacchierpillar del 2015 di Walter Leonardi, Flavio Pirini e Alessio Tagliento, prodotta da Radio Due in collaborazione con la trasmissione radiofonica \"Caterpillar\".\nNel 2017 la webserie \"Noi due (e gli altri)\" di Alessia Barela, Francesca Figus e Monica Cervini, diretta da Alessio De Leonardis e pubblicata sul portale web del quotidiano La Repubblica, ripropone il format di \"Travel Companions\" in versione femminile."}
{"id": "3357447", "revid": "120461085", "url": "https://it.wikipedia.org/wiki?curid=3357447", "title": "Yanez (singolo)", "text": "Yanez \u00e8 un singolo del cantante italiano Davide Van De Sfroos pubblicato il 16 febbraio 2011, che precede l'album omonimo uscito il 15 marzo successivo.\nIl brano \u00e8 stato eseguito per la prima volta il 15 febbraio durante la prima serata del Festival di Sanremo 2011, segnando la prima, e fino ad oggi unica, partecipazione dell'artista lombardo alla gara canora, al termine della quale si \u00e8 classificato quarto. Nella serata dei duetti Davide Van De Sfroos ha eseguito il brano assieme ad Irene Fornaciari. Durante le esecuzioni sanremesi dei brani, l'orchestra \u00e8 stata diretta da Fio Zanotti.\nIl brano.\nLa canzone, cantata in dialetto comasco, prende il titolo dal personaggio di Yanez de Gomera del ciclo indo-malese di Emilio Salgari, e nel testo vengono nominati altri personaggi di tali opere letterarie: Sandokan, Tremal-Naik, Kammamuri, James Brooke, la Perla di Labuan Marianna ed il colonnello Fitzgerald. Questi vengono immaginati, ormai invecchiati, a godersi la pensione in vacanza al mare sulla riviera romagnola.\nSecondo le dichiarazioni dello stesso Van De Sfroos, \"Yanez\" \u00e8 un omaggio al padre dell'artista Tiziano, da poco scomparso al momento della scrittura del brano, che era soprannominato \"Tizyanez\" in quanto appassionato dei romanzi di Salgari, presentava una certa somiglianza fisica con Philippe Leroy, interprete di Yanez de Gomera nello sceneggiato televisivo degli anni settanta, ed aveva passato gli ultimi anni della sua vita a Cesenatico.\nDella canzone \u00e8 stato girato un videoclip, diffuso il 16 febbraio 2011.\nIl brano \u00e8 stato apprezzato dalla critica: "}
{"id": "3357449", "revid": "110157", "url": "https://it.wikipedia.org/wiki?curid=3357449", "title": "Aphrodite - Les Folies Tour", "text": "Aphrodite - Les Folies Tour (conosciuto anche come Aphrodite Tour) \u00e8 un tour mondiale della cantante e performer australiana Kylie Minogue, a supporto del suo undicesimo album studio \"Aphrodite\" del 2010.\nIl tour comincia dalla Danimarca per poi visitare Europa, Asia, America, Sudafrica e Australia.\nIl tour conta 77 tappe mondiali, \u00e8 nella lista dei tour pi\u00f9 costosi della storia della musica pop, la sola scenografia \u00e8 costata 25 milioni di dollari, la pi\u00f9 costosa mai realizzata prima. Secondo la rivista statunitense \"Billboard\", con un guadagno di $ 32,559,439 per 41 spettacoli, \u00e8 il venticinquesimo tour col maggiore incasso del 2011. Il tour ha incassato $ 52.800.000 per 72 concerti, posizionandosi alla ventunesima posizione della \"Top 25 Worldwide Tours\" di \"Pollstar\".\nInformazioni.\nAll'annuncio del tour mondiale, la cantante ha dichiarato:\n\"\u00abIl riscontro per \"Aphrodite\" \u00e8 stato assolutamente incredibile e ha ispirato me e il mio team creativo con cui abbiamo sviluppato un nuovo spettacolo che ci prende tutti in un viaggio euforico di gioia, eccitazione e glamour. Non vedo l'ora di arrivare e vedere tutti i miei fan nel 2011\u00bb\".\nIl tour si propone essere il pi\u00f9 grande e fantasioso della cantante, superiore a quelli precedenti.\n-Il tour rappresenta un tributo al mondo greco, alla mitologia ed al mondo antico in generale. Il palco, progettato da \"Tate Towers\", \u00e8 tecnologicamente avanzato con un milione di parti mobili, sette ascensori, seicento sorgenti luce ed uno speciale \"Fly Sistem\" che permette alla cantante di volare sul pubblico.\nIl tour tocca l'Italia dopo ben 9 anni dall'ultima tappa italiana della cantante, avvenuta nel 2002 in occasione del Fever Tour. Tutti gli abiti della Minogue sono stati ideati e realizzati dagli stilisti Dolce e Gabbana, presenti alla tappa italiana del concerto per omaggiare la loro \"Piccola Principessa\".\nLa cantante \u00e8 entrata in scena uscendo da una conchiglia dorata gigante, su un cavallo dorato ed ha volato sulle spalle di un ballerino cantando le note di \"Closer\", alla fine con il singolo \"All the Lovers\", ha realizzato un'atmosfera simile a quella di una fontana, con decine di ballerini che danzavano intorno a lei.\nIl tour prevede due diversi tipi di show: in Europa e in Australia \"Aphrodite: Les Folies\" segue il progetto principale ed \u00e8 caratterizzato da un grande palco con passerella fornita di fontane; in Nordamerica, Asia e Africa lo spettacolo (denominato \"Aphrodite Live\") si svolge su un palco pi\u00f9 piccolo senza passerella e quindi anche privo di fontane.\nScaletta.\nATTO I: The Birth Of Aphrodite\nATTO II: Black&amp;Golden\nATTO III: Beautiful Diva\nATTO IV: Electrorock Goddess\nATTO V: Olympus\nATTO VI: Brazilian Funk\nEncore: Million Dollar Mermaid\nRegistrazioni.\nLo spettacolo \u00e8 stato filmato in 3D dai concerti tenuti all'O2 Arena di Londra, diretti da William Baker. Lo show \u00e8 stato trasmetto da SKY 3D in Gran Bretagna e Irlanda il 19 giugno 2011, mentre in Nuova Zelanda, Australia, Messico, Brasile e Polonia nell'agosto dello stesso anno. L'uscita commerciale, su CD/DVD/Blu-ray, \u00e8 disponibile dal 28 novembre 2011."}
{"id": "3357451", "revid": "1543377", "url": "https://it.wikipedia.org/wiki?curid=3357451", "title": "Simone R\u00e9gis", "text": " La Regis \u00e8 vincitrice del concorso Miss Terra Brasile nel 2001, seconda classificata a Miss Terra 2001, in rappresentanza del Brasile e vincitricedel titolo di Miss Aria 2001 durante la cerimonia tenutasi il 28 ottobre 2001 a Quezon, nelle Filippine."}
{"id": "3357460", "revid": "767487", "url": "https://it.wikipedia.org/wiki?curid=3357460", "title": "Lars Stubhaug", "text": "Carriera.\nClub.\nStr\u00f8msgodset.\nStubhaug gioc\u00f2 nella squadra giovanile dell'Everton. In seguito pass\u00f2 allo Str\u00f8msgodset, squadra per cui esord\u00ec nell'Eliteserien in data 8 agosto 2010: difese infatti i pali della porta della sua squadra in occasione del successo per 1-2 sul campo dello Stab\u00e6k.\nH\u00f8nefoss.\nA novembre 2011, fu annunciato il suo passaggio allo H\u00f8nefoss, a partire dal 1\u00ba gennaio successivo. L'8 gennaio 2013, Stubhaug cominci\u00f2 ad allenarsi con il Rosenborg, a causa delle assenze dei portieri Daniel \u00d6rlund e Jacob Storevik. Le due societ\u00e0 raggiunsero un accordo per aggiornarsi a marzo, per discutere di un eventuale trasferimento.\nRitorno allo Str\u00f8msgodset e Rosenborg.\nIl 5 aprile 2013 fece ritorno allo Str\u00f8msgodset, con la formula del prestito. A fine stagione, si ritrov\u00f2 svincolato. Il 27 marzo firm\u00f2 ufficialmente un contratto annuale con il Rosenborg, a causa dell'infortunio del portiere titolare Daniel \u00d6rlund, che lo avrebbe costretto ad uno stop di tre o quattro settimane.\nNazionale.\nIl 23 agosto 2010 fu convocato nella per la prima volta, per l'amichevole contro . Stubhaug gioc\u00f2 da titolare il match, ma gli scandinavi furono sconfitti per tre a uno.\nStatistiche.\nPresenze e reti nei club.\n\"Statistiche aggiornate al 16 novembre 2014.\""}
{"id": "3357480", "revid": "767487", "url": "https://it.wikipedia.org/wiki?curid=3357480", "title": "Quella provincia maliziosa", "text": "Quella provincia maliziosa \u00e8 un film del 1975, diretto da Gianfranco Baldanello.\nTrama.\nUn ricco industriale disapprova la relazione tra il figlio Fabrizio e la bella Antonella, che posa nuda per riviste maschili. Ma non c'\u00e8 niente da fare: nonostante la ragazza sia infedele, il giovane non pu\u00f2 farci niente."}
{"id": "3357485", "revid": "1149807", "url": "https://it.wikipedia.org/wiki?curid=3357485", "title": "Kazuo Oga", "text": "Principalmente il suo lavoro si svolge all'interno dello Studio Ghibli di Hayao Miyazaki e Isao Takahata, ma citando altri suoi importanti lavori \u00e8 giusto ricordare quelli per lo studio d'animazione Madhouse."}
{"id": "3357501", "revid": "729019", "url": "https://it.wikipedia.org/wiki?curid=3357501", "title": "Wu Jing", "text": "Era anche il cognato del suo primo signore, Sun Jian, che aveva sposato sua sorella maggiore Lady Wu. Wu Jing and\u00f2 a servire sotto il regno di Sun Jian, Yuan Shu, dopo che Sun rimase ucciso nella battaglia di Xiangyang nel 191. Quando Yuan Shu si autoproclam\u00f2 Imperatore della Cina, Wu lo abbandon\u00f2 tornando fra le forze di Sun Jian, condotte da Sun Ce (primogenito di Sun Jian)."}
{"id": "3357507", "revid": "1310927", "url": "https://it.wikipedia.org/wiki?curid=3357507", "title": "Adam Moffat", "text": ""}
{"id": "3357510", "revid": "149466", "url": "https://it.wikipedia.org/wiki?curid=3357510", "title": "Diocesi di Parigi", "text": ""}
{"id": "3357521", "revid": "767487", "url": "https://it.wikipedia.org/wiki?curid=3357521", "title": "La orca", "text": "La orca \u00e8 un film del 1976 diretto dal regista Eriprando Visconti.\nTrama.\nTre amici organizzano il sequestro di Alice, studentessa di ricca famiglia. Uno di loro, Michele, \u00e8 incaricato di tenerla costantemente sotto la massima sorveglianza in un casolare abbandonato nella campagna pavese.\nSe inizialmente la ragazza \u00e8 costretta ad accettare le attenzioni di Michele, piano piano sar\u00e0 lei a rendere succube il ragazzo.\nFinalmente la polizia individua e circonda il casolare: Michele, impaurito, consegna la sua pistola ad Alice, che l'uccide senza il minimo rimorso. La polizia se ne assume la responsabilit\u00e0, scagionando cos\u00ec la ragazza."}
{"id": "3357524", "revid": "149466", "url": "https://it.wikipedia.org/wiki?curid=3357524", "title": "Diocesi di Potenza", "text": ""}
{"id": "3357533", "revid": "767487", "url": "https://it.wikipedia.org/wiki?curid=3357533", "title": "On Her Doorsteps", "text": "On Her Doorsteps \u00e8 un cortometraggio muto del 1910. Il nome del regista non compare nei titoli. Il film \u00e8 interpretato da Carlyle Blackwell e da Virginia Pearson.\nProduzione.\nIl film fu prodotto dalla Vitagraph Company of America.\nDistribuzione.\nIl film - un cortometraggio in una bobina - usc\u00ec nelle sale degli Stati Uniti il 14 ottobre 1910, distribuito dalla General Film Company."}
{"id": "3357539", "revid": "1973582", "url": "https://it.wikipedia.org/wiki?curid=3357539", "title": "Artika Sari Devi", "text": "\u00c8 stata incoronata Puteri Indonesia 2004 all'et\u00e0 di ventiquattro anni, in rappresentanza della provincia di Bangka-Belitung, il 6 agosto 2004 presso il Centro Convegni di Giacarta.\nNello stesso anno ha rappresentato l'Indonesia a Miss Universo 2005, dove si \u00e8 classificata dodicesima, segnando il miglior piazzamento mai ottenuto dall'Indonesia nella storia del concorso di Miss Universo.\nIn seguito la Devi ha preso parte al film musicale indonesiano \"Opera Jawa\" diretto da Garin Nugroho, che ha ottenuto diverse nomination in occasione del Toronto Film Festival 2006, del London Film Festival 2006 e del festival del Cinema di Venezia del 2006. Il film \u00e8 stato anche nominato come miglior film in occasione dell'Indonesia Film Festival."}
{"id": "3357559", "revid": "76963", "url": "https://it.wikipedia.org/wiki?curid=3357559", "title": "Vittorio Alfieri (calciatore)", "text": "Carriera.\nInizi\u00f2 la carriera professionistica nel 1928 tra le file della in Prima Divisione, l'allora secondo livello del calcio italiano. Nel 1931 si trasfer\u00ec al , tra le cui file disput\u00f2 quattro stagioni in massima serie collezionando 4 presenze nel campionato 1933-1934, esordendo il 24 settembre 1933 nella sconfitta esterna contro l'Ambrosiana-Inter per 2-1, venendo battuto solo dalla doppietta di Giuseppe Meazza. Chiuso nel suo ruolo da compagni di squadra nel giro della Nazionale come Giuseppe Cavanna e Vittorio Mosele e da un compagno di squadra noto per la bravura nel parare i rigori come Arnaldo Sentimenti, nel 1935 pass\u00f2 alla Bagnolese e nel 1936 alla Catanzarese; di qui, l'anno successivo, al , che in quell'unico anno assunse la denominazione \"Spolettificio Torre Annunziata\", quindi chiuse la carriera tra le file di Cavese e Scafatese."}
{"id": "3357570", "revid": "767487", "url": "https://it.wikipedia.org/wiki?curid=3357570", "title": "Krister Aunan", "text": "Carriera.\nClub.\nAunan ha giocato nelle giovanili del Randaberg, debuttando successivamente anche in prima squadra, militante in 3. divisjon (quarto livello del campionato norvegese). Nel campionato 2007 \u00e8 arrivata la promozione in 2. divisjon, con Aunan che \u00e8 rimasto in forza al Randaberg per un ulteriore biennio.\nIn data 17 dicembre 2009, \u00e8 stato reso noto il trasferimento di Aunan dal Randaberg allo Str\u00f8msgodset, a partire dal 1\u00ba gennaio successivo. Ha esordito per il nuovo club il 14 marzo 2010, quando \u00e8 stato titolare nel successo per 2-0 sul Kongsvinger. Il 29 agosto dello stesso anno ha segnato la prima rete nell'Eliteserien, ai danni del Sandefjord, in un match che si \u00e8 concluso con un successo esterno della sua squadra per 0-3.\nIl 22 marzo 2012 \u00e8 passato con la formula del prestito al B\u00e6rum, club neopromosso in 1. divisjon. Ha esordito con questa maglia il 9 aprile, schierato titolare nel pareggio casalingo per 3-3 contro il Bod\u00f8/Glimt. Rimasto in squadra fino all'estate, ha poi fatto ritorno allo Str\u00f8msgodset per fine prestito, senza totalizzare alcuna altra presenza in squadra.\nNel 2013, svincolatosi dallo Str\u00f8msgodset, si \u00e8 trasferito al Vidar. Ha disputato il primo incontro in squadra il 25 maggio, nella sconfitta casalinga per 0-5 contro il Vindbjart. Ha disputato 12 partite in squadra, nel corso di quella stagione.\nIl 31 gennaio 2014, fece ritorno al Randaberg.\nStatistiche.\nPresenze e reti nei club.\n\"Statistiche aggiornate al 31 dicembre 2016.\""}
{"id": "3357572", "revid": "499178", "url": "https://it.wikipedia.org/wiki?curid=3357572", "title": "Wu Jing (Han Dynasty)", "text": ""}
{"id": "3357581", "revid": "108113365", "url": "https://it.wikipedia.org/wiki?curid=3357581", "title": "Harley-Davidson Evolution", "text": "L'Evolution \u00e8 la famiglia di propulsori prodotti dalla Harley-Davidson tra il 1984 ed il 1999, detti anche \"Evo\" (abbr.) o \"Blockhead\" dalla forma delle teste.\nIl contesto.\nL'EVO (\"big twin\") \u00e8 un classico bicilindrico a V stretta di 45\u00b0 come da tradizione della casa motociclistica americana: ha una capacit\u00e0 di circa 82 pollici cubi (per la precisione 81,65 secondo il tasso di conversione di 16,387 cm\u00b3 per ogni pollice cubo), pari a circa 1.338 cm\u00b3, dati da un alesaggio di 88,8 mm per una corsa del pistone di 108\u00a0mm: tecnicamente viene definito propulsore \"sottoquadro\" o a \"corsa lunga\".\nViene spesso definito \"Big Twin\" per differenziarlo dai pi\u00f9 piccoli propulsori EVO utilizzati sugli Sportster sin dal 1986 (vedasi la sezione apposita).\nL'EVO venne prodotto negli Stati Uniti in seguito al termine della produzione del precedente propulsore Shovelhead avvenuta nel 1984 e fu il frutto di un attento studio di progettazione, condotto per la prima volta dalla Casa di Milwaukee secondo standard moderni e con l'utilizzo esteso dell'informatica: si tratt\u00f2 in sostanza della pi\u00f9 grande scommessa industriale della Harley-Davidson nel dopoguerra, fortunatamente vinta, dato che il lancio del nuovo propulsore risollev\u00f2 le sorti commerciali della Casa, all'epoca insidiata dalla concorrenza giapponese.\nLa produzione cess\u00f2 nel 1999 allorquando l'EVO venne sostituito dal propulsore Twin Cam, anche se la produzione \u00e8 continuata e continua tuttora, pur con alcuni aggiornamenti tra cui l'iniezione elettronica, per la versione utilizzata sulle Sportster.\nCaratteristiche.\nL'architettura del propulsore \u00e8 analoga a quella dei suoi predecessori: bicilindrico a V di 45\u00b0 con distribuzione ad aste e bilancieri e raffreddamento ad aria, ma l'affidabilit\u00e0 \u00e8 decisamente superiore e ne fa quindi il primo motore moderno della Harley-Davidson. \nDa notare che la capacit\u00e0 di 82 pollici cubi \u00e8 la stessa degli ultimi Shovelhead - con cui tra l'altro l'EVO ha in comune la struttura del basamento - ma coppia e potenza presentano curve pi\u00f9 favorevoli, mentre i regimi di rotazione sono analoghi, dal momento che i motori Harley-Davidson sono storicamente famosi per il carattere docile e la gran coppia, senza la necessit\u00e0 di ricercare alte prestazioni ad elevati regimi di rotazione.\nLa testata del motore (2 valvole per cilindro comandate da aste e bilancieri) \u00e8 in alluminio, cos\u00ec come i cilindri. Tra l'altro il propulsore EVO \u00e8 l'ultimo, nella storia della Casa americana, a montare un unico albero a camme nel basamento: non a caso il successore sar\u00e0 infatti denominato \"Twin Cam\" poich\u00e9 dotato di due assi a camme nel basamento.\nLa trasmissione primaria della potenza avviene mediante una catena in bagno d'olio, mentre la finale \u00e8 a secco mediante una cinghia in kevlar: l'utilizzo della trasmissione finale a cinghia sar\u00e0 una costante di tutti i modelli HD fino ad oggi per via della maggiore affidabilit\u00e0, maggiore pulizia, minore necessit\u00e0 di manutenzione e maggiore durata rispetto alla tradizionale trasmissione finale a catena.\nIl cambio, separato dal propulsore, \u00e8 un classico 5 marce a comando meccanico, mentre l'alimentazione \u00e8 affidata al collaudato carburatore Keihin\u00a0CV da 40\u00a0mm. (fatto salvo l'utilizzo, su alcuni modelli della gamma Touring e sulla gamma Sportster sin dal 2007, dell'iniezione elettronica EFI).\nIl lancio della famiglia EVO fu fondamentale per HD: la Softail Custom del 1984 (FXSTC) e gli altri modelli Softail (tra cui la celebre Fat Boy del 1990) salvarono letteralmente la Casa di Milwaukee dalla bancarotta, permettendole di effettuare nuovi investimenti, di aumentare le vendite in modo esponenziale tra gli anni ottanta e novanta, riconquistando il primato nelle vendite di moto di grossa cilindrata nel mercato nordamericano, dopo decenni di dominio incontrastato delle case giapponesi.\nModelli HD motorizzati EVO.\nL'Evo venne subito utilizzato sull'intera gamma, con l'eccezione delle Sportster che lo utilizzeranno a partire dai M.Y. 1986\nDa notare che l'architettura del motore EVO 'Big Twin' continua ad essere utilizzata tuttora sui propulsori prodotti su licenza dalla S&amp;S e dalla Revtech, in varie cilindrate e versioni.\nSportster.\nI propulsori utilizzati sulla gamma Sportster adottano un'architettura di tipo Evolution, ma con differente cilindrata: inizialmente 883 (54 pollici cubi) e 1.100 cm\u00b3, quest'ultima poi portata nel 1988 a 1.200 cm\u00b3 per differenziarsi maggiormente dalla Sportster 883. \nLa struttura dei propulsori Sportster \u00e8 differente rispetto ai Big Twin Evolution: infatti su questi ultimi il cambio \u00e8 separato dal motore e utilizza un lubrificante apposito, a differenza di quanto accade sugli Sportster, per i quali il cambio \u00e8 in fusione con il blocco motore ma mantiene una lubrificazione separata, ottenendo quindi come effetti principali minor peso, maggiore semplicit\u00e0 costruttiva e minori costi di produzione. In linea di massima i propulsori Sportster hanno inoltre un comportamento pi\u00f9 sportivo ed una propensione a raggiungere regimi di rotazione pi\u00f9 elevati, a scapito di una minor coppia, in linea con la tipologia di motocicletta su cui sono montati.\nCome gi\u00e0 accennato ancora oggi, fatti salvi l'alimentazione ad iniezione elettronica (dal 2007) e gli adeguamenti ai limiti sulle emissioni, i motori degli Sportster sono ancora EVO, a dimostrazione della bont\u00e0 del progetto iniziale: pertanto l'eredit\u00e0 di tale propulsore \u00e8 ancora presente nella produzione attuale.\nPrestazioni dichiarate.\nDi seguito i dati relativi a potenza e coppia dei modelli HD motorizzati EVO (come indicati da Harley-Davidson Motorcycles, Manuale d'istruzioni del proprietario, 1994)."}
{"id": "3357583", "revid": "767487", "url": "https://it.wikipedia.org/wiki?curid=3357583", "title": "Miss Universe Organization", "text": "Miss Universe Organization \u00e8 un'organizzazione che attualmente possiede e gestisce i concorsi di bellezza Miss Universo, Miss USA e Miss Teen USA. Con sede a New York, \u00e8 di propriet\u00e0 della NBC Universal e di Donald Trump. L'attuale presidente \u00e8 Paula Shugart. L'organizzazione vende i diritti televisivi dei concorsi ai canali televisivi di tutto il mondo."}
{"id": "3357587", "revid": "1305772", "url": "https://it.wikipedia.org/wiki?curid=3357587", "title": "Nightwatch", "text": ""}
{"id": "3357601", "revid": "1313191", "url": "https://it.wikipedia.org/wiki?curid=3357601", "title": "Oratorio della Nativit\u00e0 di Maria Santissima e San Carlo", "text": "L'ex oratorio della Nativit\u00e0 di Maria Santissima \u00e8 stato un luogo di culto cattolico situato nel comune di Masone, in piazza Oratorio, nella citt\u00e0 metropolitana di Genova. Sconsacrato, \u00e8 attualmente adibito a sala polivalente.\nStoria e descrizione.\nL'antico oratorio, oggi sconsacrato, \u00e8 inserito nel nucleo storico del borgo di Masone, a breve distanza dalla porta di ingresso del Seicento. Fu eretto nel 1665 dalla locale confraternita, quest'ultima tutt'oggi presente (nel nuovo oratorio, ex parrocchiale) e di sua propriet\u00e0. Al suo interno sono presenti alcune decorazioni e stucchi risalenti all'ultimo trentennio del XVIII secolo.\nLa confraternita si \u00e8 spostata durante la seconda guerra mondiale nell'attuale sede, visto che le truppe tedesche avevano requisito l'oratorio per accamparsi. I classici \"banchi\" dei confratelli, tutte lungo le pareti, furono distrutti e dati alle fiamme per riscaldarsi. Quando i tedeschi si ritirarono la confraternita, viste le pessime condizioni dell'oratorio decise di restare nella ex parrocchia, dove ancora oggi \u00e8 luogo di raduno dei confratelli per provare gli artistici crocefissi (antica tradizione ligure) e per le varie funzione religiose.\nDopo l'occupazione tedesca e l'inagibilit\u00e0, l'oratorio fu diviso in lotti e affittato alla gente del posto. Dopo anni i confratelli decisero di togliere la divisione e vi allestirono un cinema che non dur\u00f2 molto, visto che negli anni sessanta del Novecento una rinomata fabbrica di Masone chiese di poter usufruire dei locali per la lavorazione della pelle.\nInfine fino agli anni novanta questo oratorio \u00e8 stato sede dell'Associazione Pro Castello, organizzatrice di rappresentazioni e cortei medioevali. Attualmente l'oratorio (oratorio fuori porta visto che \u00e8 costruito fuori dalle mura del castello) \u00e8 una sorta di sala polivalente e per usufruirne \u00e8 necessario richiederne la disponibilit\u00e0 all'Arciconfraternita Nativit\u00e0 di Maria Santissima e San Carlo di Masone."}
{"id": "3357616", "revid": "1310927", "url": "https://it.wikipedia.org/wiki?curid=3357616", "title": "James Marcelin", "text": "Carriera.\nNazionale.\nViene convocato per la Copa Am\u00e9rica Centenario negli Stati Uniti. L'8 giugno 2016 ad Orlando al Citrus Bowl, segna l'unico gol della nazionale Haitiana nella Copa Am\u00e8rica contro il nella partita persa 7-1."}
{"id": "3357627", "revid": "1305772", "url": "https://it.wikipedia.org/wiki?curid=3357627", "title": "Silent Service", "text": "Silent Service, presentato anche come Silent Service: The Submarine Simulation, \u00e8 un simulatore di sottomarino del 1985. Creato da Sid Meier e pubblicato dalla MicroProse su varie piattaforme 8-bit, a partire dal 1986 usc\u00ec anche sui sistemi a 16-bit come il Commodore Amiga. Il seguito del gioco, \"Silent Service II\", fu prodotto nel 1990.\nPer il suo notevole realismo, nella Germania Ovest il gioco (qui intitolato \"Das U-Boot\") ebbe anche problemi legali, poich\u00e9 in base alla normativa locale poteva essere ritenuto incitante all'aggressivit\u00e0.\nTrama.\nIl gioco \u00e8 ambientato nell'Oceano Pacifico durante la seconda guerra mondiale. Il giocatore \u00e8 posto al comando di un sottomarino statunitense impegnato in pattugliamenti contro la flotta navale giapponese.\n\"Silent Service\" era il soprannome del gruppo di sottomarini militari statunitensi stanziati nelle basi dell'Oceano Pacifico durante la Seconda Guerra Mondiale.\nModalit\u00e0 di gioco.\nIl gioco inizia con la scelta di un'area di Oceano Pacifico da pattugliare. Il giocatore \u00e8 libero di effettuare ricognizioni nell'intero oceano con lo scopo di ingaggiare e possibilmente affondare le flotte mercantili giapponesi che, partendo dalla madre patria, rifornivano le truppe di terra dell'esercito imperiale. \nIl controllo avviene attraverso varie schermate differenti: visuali in prima persona dal periscopio o dalla torretta (in emersione), visuale dell'interno, mappe, quadri strumentazione.\nNel gioco sono implementate avverse condizioni meteo con relativa diminuzione della visibilit\u00e0, e il ciclo giorno/notte con la possibilit\u00e0 di ingaggiare il nemico durante la notte. Tutte le armi e le tattiche in uso nelle reali battaglie sottomarine sono fedelmente riprodotte nel gioco, inclusa la possibilit\u00e0 di adagiare il sottomarino sul fondo del mare per evitare le bombe di profondit\u00e0 delle navi militari giapponesi di scorta ai convogli mercantili.\nIl giocatore ha la possibilit\u00e0 di accelerare il corso del tempo per ridurre al minimo i tempi morti dovuti ai lunghi spostamenti del sottomarino via mare.\nSid Meier dedic\u00f2 molta attenzione ai dettagli: le mappe sono realistiche e le profondit\u00e0 dei fondali sono fedelmente riprodotte, i siluri possono essere difettosi e non esplodere o esplodere parzialmente, i siluri lasciano la caratteristica scia nell'acqua, i cacciatorpediniere giapponesi possono rilevare la presenza del sottomarino usando sonar o semplicemente osservando il movimento dell'acqua se il sottomarino \u00e8 troppo vicino alla superficie.\nVersione NES.\nLa versione NES di \"Silent Service\" sviluppata dalla Rare fu pubblicata nel 1989 dalla Konami in Europa e dalla Ultra Games in Nord America. Il realismo della simulazione fu inficiato dalla scelta di permettere al sottomarino di lanciare non pi\u00f9 di quattro siluri alla volta."}
{"id": "3357645", "revid": "1566286", "url": "https://it.wikipedia.org/wiki?curid=3357645", "title": "G\u00e1bor Pog\u00e1ny", "text": "Biografia.\nNato in Ungheria a Budapest, frequenta la facolt\u00e0 di Architettura della sua citt\u00e0. Dopo essersi laureato, si trasferisce in Inghilterra, occupandosi di fotografia legata al cinema sino a diventare aiuto operatore.\nAlla fine degli anni trenta arriva a Roma, a Cinecitt\u00e0, dove inizia quella che sar\u00e0 una lunga carriera di direttore della fotografia, acquisendo successivamente la cittadinanza italiana.\nMuore a Roma il 30 ottobre 1999, due giorni dopo il suo ottantaquattresimo compleanno.\nSuo figlio Cristiano era morto proprio pochi mesi prima, nel febbraio dello stesso anno."}
{"id": "3357651", "revid": "1543377", "url": "https://it.wikipedia.org/wiki?curid=3357651", "title": "Nguy\u1ec5n Th\u00f9y L\u00e2m", "text": "\u00c8 stata incoronata Miss Vietnam Universo 2008 il 31 maggio 2008, ed ha quindi rappresentato il Vietnam a Miss Universo 2008. Nguyen Thuy Lam \u00e8 diventata la prima candidata del Vietnam nella storia di Miss Universo ad accedere alle semifinali e classificandosi quindicesima.\nCollegamenti esterni.\nSito ufficiale"}
{"id": "3357664", "revid": "124581538", "url": "https://it.wikipedia.org/wiki?curid=3357664", "title": "Stefan Johansen", "text": "Caratteristiche tecniche.\nNato come attaccante e schierato su una delle due fasce, \u00e8 stato l'allenatore Ronny Deila a trasformarlo in un centrocampista centrale.\nCarriera.\nClub.\nBod\u00f8/Glimt.\nJohansen ha iniziato la carriera professionistica con la maglia del Bod\u00f8/Glimt. Ha debuttato ufficialmente in prima squadra il 22 luglio 2007, nel successo per 2-0 sullo Sparta Sarpsborg: \u00e8 subentrato a Mounir Hamoud nei minuti finali della sfida, valida per la 1. divisjon. Al termine del campionato, la squadra ha conquistato la promozione nell'Eliteserien.\nHa effettuato l'esordio nella massima divisione norvegese, quindi, il 10 agosto 2008: ha sostituito Jan-Derek S\u00f8rensen nella vittoria per 3-2 sul Viking. Quella \u00e8 stata l'unica gara disputata in campionato in quella stagione, mentre \u00e8 stato schierato in altre 5 nel campionato 2009, che si \u00e8 concluso con la retrocessione del Bod\u00f8/Glimt.\nIl 13 maggio 2010 ha segnato la prima rete ufficiale della sua carriera, in un match valido per l'edizione stagionale del Norgesmesterskapet: ha realizzato un gol nel 2-5 inflitto all'Innstranden.\nStr\u00f8msgodset.\nIl 7 dicembre 2010 \u00e8 stato reso noto il suo passaggio allo Str\u00f8msgodset. Ha esordito con questa maglia in data 20 marzo 2011, subentrando a Fredrik Nordkvelle nella vittoria per 2-1 sul Sogndal. Il 27 novembre successivo ha realizzato il primo gol per il \"Godset\", nella sconfitta per 5-1 sul campo dello Haugesund. L'anno seguente ha conquistato il posto da titolare quando Mohammed Abu ha fatto ritorno al Manchester City per fine prestito. Il 19 febbraio 2013 Johansen ha rinnovato il contratto che lo legava allo Str\u00f8msgodset per altre due stagioni. Il 7 marzo \u00e8 stato scelto come vice-capitano della squadra, assieme a J\u00f8rgen Horn, quando \u00e8 stata affidata la fascia ad Adam Larsen Kwarasey. Ha fatto parte della squadra che vinse il campionato 2013: a seguito di questo risultato ha ricevuto il premio Kniksen come miglior centrocampista dell'Eliteserien.\nCeltic.\nIl 15 gennaio 2014 \u00e8 stato ufficialmente ingaggiato dagli scozzesi del Celtic, diventando cos\u00ec il quarto norvegese della storia del club. Ha firmato un contratto valido per i successivi tre anni e mezzo. Ha esordito in squadra il 26 gennaio, subentrando a Charlie Mulgrew nella vittoria per 0-4 sul campo dell'Hibernian. Il 22 marzo successivo ha segnato la prima rete nella massima divisione scozzese, contribuendo al successo del Celtic sul St. Mirren per 3-0. Il 10 novembre 2014 si \u00e8 aggiudicato la vittoria del Gullballen. Johansen \u00e8 rimasto in squadra fino al mese di agosto 2016, vincendo tre campionato e una Scottish League Cup in questo arco di tempo.\nFulham.\nIl 26 agosto 2016 gli inglesi del Fulham hanno confermato l'ingaggio di Johansen, che si \u00e8 legato al club per i successivi tre anni con opzione per una quarta stagione.\nNazionale.\nJohansen ha giocato per la . Ha esordito il 14 agosto 2012, schierato titolare nell'amichevole contro l'Austria, terminata 2-2. Il 7 maggio 2013 \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, il suo nome \u00e8 stato confermato tra i 23 calciatori scelti per la manifestazione. La selezione norvegese ha superato la fase a gironi, per poi venire eliminata dalla Spagna in semifinale. In base al regolamento, la Norvegia ha ricevuto la medaglia di bronzo in ex aequo con l'Olanda, altra semifinalista battuta.\nIl 14 agosto 2013, ha effettuato l'esordio in Nazionale maggiore: \u00e8 stato infatti schierato titolare in occasione dell'amichevole persa per 4-2 contro la , sfida in cui ha segnato anche una rete. Il 24 marzo 2016, in occasione della 25\u00aa presenza in Nazionale contro l', ha ricevuto il Gullklokka.\nIl 22 marzo 2017 \u00e8 stato nominato nuovo capitano della Norvegia.\nStatistiche.\nPresenze e reti nei club.\n\"Statistiche aggiornate al 26 marzo 2018.\""}
{"id": "3357666", "revid": "599013", "url": "https://it.wikipedia.org/wiki?curid=3357666", "title": "Nguyen Thuy Lam", "text": ""}
{"id": "3357674", "revid": "339392", "url": "https://it.wikipedia.org/wiki?curid=3357674", "title": "Igor Ter-Ovanesyan", "text": ""}
{"id": "3357681", "revid": "834", "url": "https://it.wikipedia.org/wiki?curid=3357681", "title": "Rotazione parabolica", "text": "In matematica, e in particolare in geometria analitica \u00e8 detta rotazione parabolica la trasformazione affine di equazioni formula_1con formula_2.\n&lt;br&gt;\nQuesta affinit\u00e0 trasforma la parabola di equazione formula_3 in se stessa."}
{"id": "3357688", "revid": "767487", "url": "https://it.wikipedia.org/wiki?curid=3357688", "title": "A Dixie Mother (film 1910)", "text": "A Dixie Mother \u00e8 un cortometraggio muto del 1910 diretto da Van Dyke Brooke. Di genere drammatico, ambientato ai tempi della guerra di Secessione, aveva come interpreti Florence Turner, Carlyle Blackwell, Norma Talmadge.\nProduzione.\nIl film fu prodotto dalla Vitagraph Company of America.\nDistribuzione.\nIl film - un cortometraggio in una bobina - fu distribuito dalla General Film Company e usc\u00ec nelle sale degli Stati Uniti il 17 dicembre 1910."}
{"id": "3357700", "revid": "287204", "url": "https://it.wikipedia.org/wiki?curid=3357700", "title": "Hornlihutte", "text": ""}
{"id": "3357701", "revid": "1149807", "url": "https://it.wikipedia.org/wiki?curid=3357701", "title": "Bokomon e Neemon", "text": ""}
{"id": "3357704", "revid": "767487", "url": "https://it.wikipedia.org/wiki?curid=3357704", "title": "Nicolai Dunger", "text": "Ha collaborato, fra gli altri, con Will Oldham, l'Esbj\u00f6rn Svensson Trio e Ebbot Lundberg. Ha inciso alcuni album sotto lo pseudonimo di \"A Taste of Ra\"."}
{"id": "3357705", "revid": "1305772", "url": "https://it.wikipedia.org/wiki?curid=3357705", "title": "Jessica Cecchini", "text": "Carriera.\nNel 2007 partecip\u00f2, con il titolo di Miss Piemonte, a Miss Italia non riuscendo per\u00f2 a superare le fasi iniziali del concorso.\nIl 1\u00ba luglio 2010 viene incoronata Miss Universo Italia 2010 presso il Teatro antico di Taormina, ottenendo la possibilit\u00e0 di partecipare, come rappresentante dell'Italia, al concorso di bellezza internazionale Miss Universo 2010, svolto a Las Vegas negli Stati Uniti, dove per\u00f2 non \u00e8 riuscita ad avere accesso alle semifinali."}
{"id": "3357712", "revid": "104458", "url": "https://it.wikipedia.org/wiki?curid=3357712", "title": "Ystoriola Langobardorum Beneventum degentium", "text": ""}
{"id": "3357714", "revid": "1318658", "url": "https://it.wikipedia.org/wiki?curid=3357714", "title": "Acidi aldonici", "text": "Gli acidi aldonici sono poliidrossiacidi derivati da un aldoso per ossidazione del gruppo aldeidico. Possiedono formula chimica generale HOOC-(CHOH)n-CH2OH. L'ossidazione del funzione ossidrilica terminale anzich\u00e9 di quello aldeidico produce un acido uronico, mentre l'ossidazione di entrambe le estremit\u00e0 terminali porta alla formazione di un acido aldarico.\nGli acidi aldonici sono tipicamente preparati per ossidazione di uno zucchero con bromo. Generalmente tendono a formare lattoni, con la stessa struttura ciclica emiacetalica dello zucchero originale, che \u00e8 la forma in cui generalmente si presenta quest'ultimo. Tuttavia, diversamente dagli emiacetali, i lattoni non possiedono un carbonio anomerico chirale e non possono formare legami glicosidici. \nGli acidi aldonici sono presenti in molti sistemi biologici, e sono i prodotti dell'ossidazione degli aldosi col reattivo di Benedict o di Fehling. I loro lattoni sono intermedi chiave nella sintesi di Kiliani-Fischer degli zuccheri.\nNomenclatura.\nLa nomenclatura degli acidi aldonici e dei loro lattoni si basa rispettivamente sulla sostituzione del suffisso \"-osio\" con \"-onico\" o \"-onolattone\"; quindi il D-glucosio \u00e8 ossidato ad acido D-gluconico e D-gluconolattone."}
{"id": "3357719", "revid": "46291", "url": "https://it.wikipedia.org/wiki?curid=3357719", "title": "Telekia speciosissima", "text": "La Telekia splendida (nome scientifico Telekia speciosissima ) \u00e8 una pianta erbacea, perenne a fiori gialli, appartenente alla famiglia delle Asteraceae. In alcune checklist questa pianta ha il seguente nome scientifico: \"Xerolekia speciosissima\" .\nEtimologia.\nIl nome generico (\"Telekia\") sembra sia stato dato dal botanico Baumgarten in onore del suo amico ungherese il conte Samuel Teleki de Sz\u00e9k (1739 \u2013 1822); mentre L'epiteto specifico (\"speciosissima\") deriva dal latino (\"speciosum\") e significa \u201cdi bellissima apparenza\u201d, \u201cdi gradevolissimo aspetto\u201d.\n&lt;br&gt;\nIl binomio scientifico attualmente accettato (\"Telekia speciosissima\") \u00e8 stato proposto inizialmente da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, e successivamente perfezionato dal botanico germanico Christian Friedrich Lessing (1809-1862) nella pubblicazione \"\u201dSynopsis generum Compositarum, earumque dispositionis novae tentamen, monographiis multarum Capensium interjectis \u2013 p. 209\u201d\" del 1832.\nDescrizione.\nQueste piante possono arrivare fino a 2 - 6 dm di altezza. La forma biologica della specie \u00e8 emicriptofita scaposa (H scap); ossia sono piante perennanti con gemme poste al livello del suolo con fusto allungato e mediamente foglioso.\nRadici.\nLe radici sono secondarie da rizoma.\nFoglie.\nLe foglie sono a lamina intera a forma oblanceolata (soprattutto quelle inferiori) e con margini dentati e apice ottuso/acuto; hanno inoltre una consistenza coriacea. La superficie inferiore \u00e8 percorsa da nervi prominenti. Le foglie lungo il caule sono a disposizione alternata; quelle superiori sono pi\u00f9 piccole rispetto a quelle basali hanno una forma cuoriforme e sono abbraccianti il caule (sessili). Dimensione delle foglie: larghezza 5 \u2013 8\u00a0cm; lunghezza 10 \u2013 18\u00a0cm\nInfiorescenza.\nL'infiorescenza \u00e8 formata da un solo capolino (raramente 2). La struttura dei capolini \u00e8 quella tipica delle Asteraceae: un peduncolo sorregge un involucro composto da pi\u00f9 squame lesiniforme e irsute a disposizione embricata (a spirale) e poste in 3 - 4 serie che fanno da protezione al ricettacolo provvisto di pagliette ovate sul quale s'inseriscono due tipi di fiori: quelli esterni ligulati di colore giallo brillante, molto pi\u00f9 lunghi dell'involucro disposti su un'unica serie e quelli interni tubulosi di colore giallo pi\u00f9 scuro. Diametro del capolino: 4 \u2013 6\u00a0cm.\nFiore.\nI fiori sono zigomorfi (quelli ligulati), attinomorfi(quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali.\nFrutti.\nI frutti sono degli acheni con pappo ridotto ad una coroncina membranosa aristata. L'epidermide dell'achenio \u00e8 caratterizzata da lunghi cristalli. La forma degli acheni \u00e8 cilindrica o prismatica e sono tutti uguali fra di loro. Dimensione degli acheni: 4\u00a0mm. Dimensione della coroncina: 1\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"T. speciosissima\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Telekia\") \u00e8 composto da poche specie e secondo alcuni autori non ammontano a pi\u00f9 di mezza dozzina.\n&lt;br&gt;\nSecondo le ultime checklist della flora spontanea italiana questa specie andrebbe assegnata ad un altro genere: \"Xerolekia speciosissima\" .\n&lt;br&gt;\nIl basionimo per questa specie \u00e8: \"Buphthalmum speciosissimum\" \nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nNell'ambito del genere \"Telekia\" una specie molto simile a quella di questa voce \u00e8 \"Telekia speciosa\" . Si differenzia per l'infiorescenza formata da pi\u00f9 capolini e per le foglie non abbraccianti il caule."}
{"id": "3357725", "revid": "38579696", "url": "https://it.wikipedia.org/wiki?curid=3357725", "title": "Ordine di San Marco della Serenissima Repubblica di Venezia", "text": ""}
{"id": "3357739", "revid": "436907", "url": "https://it.wikipedia.org/wiki?curid=3357739", "title": "Cannibal Killers Live", "text": "Cannibal Killers Live \u00e8 il primo album dal vivo del gruppo musicale statunitense Static-X, pubblicato il 7 ottobre 2008 dalla Reprise Records.\nDescrizione.\nContiene il concerto tenuto dal gruppo il 2 giugno 2007 presso il Big Easy di Spokane (Washington) sia in formato audio che video. Nel primo DVD sono inoltre racchiusi tutti i videoclip realizzati dal gruppo tra il 1999 e il 2007.\n\"Cannibal Killers Live\" \u00e8 stato commercializzato anche in versione limitata, comprendente un secondo DVD che racchiude il concerto tenutosi a Los Angeles nel 1997, con Ken Jay alla batteria."}
{"id": "3357741", "revid": "199745", "url": "https://it.wikipedia.org/wiki?curid=3357741", "title": "Telekia splendida", "text": ""}
{"id": "3357742", "revid": "2056951", "url": "https://it.wikipedia.org/wiki?curid=3357742", "title": "Effetti elettronici", "text": "Un effetto elettronico influenza la struttura, la reattivit\u00e0, o le propriet\u00e0 di una molecola ma non \u00e8 n\u00e9 un tradizionale legame, n\u00e9 un effetto sterico. In chimica organica, il termine effetto stereoelettronico viene utilizzato per enfatizzare la relazione tra la struttura elettronica e la geometria (stereochimica) di una molecola.\nTipologie di effetti elettronici.\nL'induzione \u00e8 una ridistribuzione della densit\u00e0 elettronica all'interno di una struttura contenente legami \u03c3 in accordo con l'elettronegativit\u00e0 degli atomi coinvolti. L'effetto induttivo diminuisce a ogni legame \u03c3 coinvolto limitando quindi l'effetto a pochi legami.\nLa coniugazione \u00e8 una ridistribuzione della densit\u00e0 elettronica simile all'induzione ma che avviene tramite i legami \u03c0. La coniugazione non \u00e8 influenzata solamente dall'elettronegativit\u00e0 degli atomi connessi ma anche dalla posizione dei doppietti solitari rispetto al sistema \u03c0. Gli effetti elettronici possono essere trasmessi attraverso un sistema \u03c0 permettendo quindi un'influenza a distanze maggiori rispetto all'induzione.\nL'iperconiugazione \u00e8 una stabilizzazione che deriva dall'interazione degli elettroni di un legame \u03c3 (solitamente C-H o C-C) con un orbitale non-legante adiacente vuoto (oppure parzialmente riempito) di tipo p oppure con un orbitale \u03c0 di antilegame oppure ancora con un orbitale \u03c0 pieno per dare un orbitale molecolare esteso che aumenta la stabilit\u00e0 del sistema. L'iperconiugazione pu\u00f2 essere utilizzata per spiegare alcuni fenomeni come l'effetto gauche e l'effetto anomerico.\nLa simmetria orbitalica \u00e8 importante quando si ha a che fare con orbitali che hanno componenti direzionali come p e d. Un esempio di questo effetto sono i complessi d8 planari quadrati a basso spin dei metalli di transizione. Questi complessi esistono nella forma planare quadrata in virt\u00f9 della direzionalit\u00e0 degli orbitali d sul centro metallico nonostante il fatto che in una struttura tetraedrica la congestione sterica sarebbe inferiore. Tra altri possibili esempi ci sono alcuni aspetti delle reazioni pericicliche come la reazione di Diels-Alder.\nLe interazioni elettrostatiche comprendono sia le forze attrattive che le repulsive associate all'accumulo di carica in una molecola. Sono generalmente troppo deboli per essere considerate tradizionali legami o sono impossibilitate a formarne uno, probabilmente a causa di un effetto sterico. Solitamente si definisce lo stato di legame quando due atomi sono pi\u00f9 vicini della somma dei loro raggi di Van der Waals. Il legame idrogeno si trova al confine tra un vero e proprio \"legame\" ed un'interazione elettrostatica. Un'interazione elettrostatica \u00e8 considerata un \"legame\" se diventa troppo forte; un'interazione repulsiva \u00e8 sempre un effetto elettrostatico indipendentemente dalla sua forza. Un esempio di azione di un effetto repulsivo \u00e8 in una molecola che \"si contorce\" per ridurre al minimo le interazioni coulombiane di atomi che hanno cariche dello stesso segno.\nLo stato di spin elettronico nella sua accezione pi\u00f9 semplice descrive il numero di elettroni spaiati in una molecola. La maggior parte delle molecole tra cui le proteine, i carboidrati e i lipidi che costituiscono la maggioranza delle molecola biologiche non hanno elettroni spaiati anche quando sono cariche. Tali molecole sono chiamate molecole singoletto in quanto i loro elettroni appaiati hanno un solo stato di spin possibile. La molecola di diossigeno, O2, in condizioni normali ha due elettroni spaiati. L'ossigeno \u00e8 quindi una \"molecola tripletto\" in quanto i due elettroni spaiati hanno tre stati di spin possibili (\u2191\u2191, \u2191\u2193, \u2193\u2193). La reazione di una \"molecola tripletto\" con una \"molecola singoletto\" \u00e8 spin-proibita dal punto di vista quantomeccanico. Questo \u00e8 il motivo principale dell'elevata barriera di attivazione per la reazione termodinamicamente estremamente favorevole di \"molecole singoletto\" organiche con O2 tripletto. \u00c8 proprio questa barriera cinetica che impedisce alle molecole biologiche di bruciare a temperatura ambiente.\nGli stati elettronici di spin sono pi\u00f9 complessi per i metalli di transizione. Per capire la reattivit\u00e0 dei metalli di transizione \u00e8 fondamentale capire il concetto di configurazione elettronica d, cos\u00ec come quello di spin elevato e di basso spin. Per esempio un complesso di un metallo di transizione d8 a basso spin \u00e8 di solito quadrato planare, senza elettroni spaiati ed inerte nei confronti delle reazioni di sostituzione. D'altro canto un complesso d8 con configurazione al alto spin \u00e8 di solito ottaedrico con due elettroni spaiati e labile nei confronti delle sostituzioni.\nL'effetto Jahn-Teller \u00e8 una distorsione geometrica di molecole non lineari in alcune situazioni. Ogni molecola non lineare con uno stato elettronico fondamentale degenere subir\u00e0 una distorsione geometrica atta a rimuovere la degenerazione, questo porter\u00e0 come benefico l'abbassamento dell'energia del sistema. La distorsione Jahn-Teller \u00e8 molto comune nei complessi dei metalli di transizione, ad esempio nei complessi d9 di rame(II).\nL'influenza trans \u00e8 l'influenza che un legante in un complesso quadrato planare o ottaedrico ha sul legame del legante in posizione trans. \u00c8 dovuta ad effetti elettronici e si manifesta sotto forma di allungamento del legame in trans ed ha un effetto sull'energia totale del complesso.\nEffetti sterici contro effetti elettronici.\nLa struttura, le propriet\u00e0 e la reattivit\u00e0 di una molecola dipendono in maniera diretta da interazioni di legame tra cui legami covalenti, legami ionici, legami idrogeno e da altri legami meno forti. I legami forniscono cos\u00ec uno scheletro molecolare di base che viene modificato da parte delle forze repulsive generalmente considerate effetti sterici. Certe volte un'analisi di base degli effetti sterici \u00e8 insufficiente per spiegare molte strutture, propriet\u00e0 e reattivit\u00e0. Spesso allora \u00e8 necessario considerare anche gli effetti elettronici quali induzione, coniugazione, simmetria orbitalica, interazioni elettrostatiche e stato di spin. Ci sono effetti elettronici pi\u00f9 particolari ma questi sono tra i pi\u00f9 importanti quando si considera la struttura e la reattivit\u00e0 chimica.\nSpeciali procedure di calcolo sono state sviluppate per separare gli effetti sterici ed elettronici di un gruppo arbitrario all'interno di una molecola e per valutare la loro influenza sulla struttura e reattivit\u00e0."}
{"id": "3357743", "revid": "199745", "url": "https://it.wikipedia.org/wiki?curid=3357743", "title": "Xerolekia speciosissima", "text": ""}
{"id": "3357758", "revid": "81195", "url": "https://it.wikipedia.org/wiki?curid=3357758", "title": "Acido aldonico", "text": ""}
{"id": "3357773", "revid": "133557", "url": "https://it.wikipedia.org/wiki?curid=3357773", "title": "A taste of Ra", "text": ""}
{"id": "3357809", "revid": "228587", "url": "https://it.wikipedia.org/wiki?curid=3357809", "title": "ADN (etichetta discografica)", "text": "La ADN \u00e8 stata un'etichetta discografica attiva negli anni ottanta in Italia, fondata da Piero Bielli, Alberto Crosta, Rudi Pavesi e Marco Veronesi.\nStoria.\nContesto ed origini.\nSul finire degli anni '70 il fiorire di fanzine e produzioni su cassetta andarono a costituire un network internazionale spesso presente solo su distribuzione postale. Alcuni eventi e realt\u00e0 milanesi furono poi il coagulo locale di ascoltatori di musiche di ricerca che oggi chiameremmo \"alternative\". Se la Fiera di Sinigallia, accompagnata da una manciata di negozi specializzati come il Buscemi, Mariposa o Supporti fonografici erano i luoghi d'incontro di chi cercava rarit\u00e0 e nuove produzioni, l'etichetta musicale L'Orchestra degli Stormy Six ed i concerti del festival Rock In Opposition tenutosi al Teatro dell'Elfo di Milano indicarono nuove strade e possibilit\u00e0 a chi volesse cimentarsi in nuovi territori musicali. \u00c8 in questo contesto che Piero Bielli, Alberto Crosta, Rudi Pavesi si incontrano ed iniziano a collaborare assieme. Tra le prime collaborazioni \u00e8 da ricordare l'intervista mai pubblicata a Klaus Basquiz dei Magma. Importanti furono poi gli incontri con artisti e musicisti come Pascal Comelade, Chris Cutler, Michael Nyman, Der Plan, Die Form, De Fabriek ed altri.\nI tre maturano cos\u00ec l'idea di fondare una fanzine che fosse in grado di dare voce alle \"musiche altre\", entrando cos\u00ec a far parte di un network pi\u00f9 ampio.\n1982-1986: La nascita della ADN - Amore Del Nipote.\nIl primo numero della fanzine \"L'Amore del Nipote\" esce il 27 marzo 1982 in occasione del concerto dei Tuxedomoon tenutosi al Teatro Cristallo di Milano. \u00c8 per\u00f2 con il viaggio in Giappone di Bielli e Crosta, che i due allacciarono contatti con l'allora nascente scena del Japanoise, frequentando Kennichi Takeda, Null e Masami Akita, maturando cos\u00ec la necessit\u00e0 di trasformare la fanzine in una vera e propria etichetta discografica, ed occupandosi poi anche dell'organizzazione di concerti. Fu quindi \"Kibbutz\" di Masami Akita aka Merzbow la prima pubblicazione dell'etichetta. Nei mesi successivi Rudi Pavesi abbandona l'etichetta, nella quale subentra Marco Veronesi.\nNel 1983, durante un loro concerto al Viridis di San Giuliano Milanese, nasce il sodalizio con i Die Form &amp; Nulla Iperreale, di cui l'etichetta pubblicher\u00e0 i lavori fino alla loro trasformazione in Tasaday ed oltre. Vengono poi prodotti lavori di artisti conosciuti negli anni precedenti come Pascal Comelade, DDAA, Cinema Verit\u00e8 ed altri, chiudendo il 1984 con pi\u00f9 di 35 pubblicazioni ed un catalogo diviso in due sezioni: \"A Dull Note\" che comprendeva gruppi pi\u00f9 indirizzati sulla musica industriale, e \"Auf Dem Nil\", che racchiudeva musica sperimentale elettronica, Rock In Opposition ed altro.\n1986-1992: ADN incontra Recommended Records.\nNel 1986, quando L'Orchestra aveva ormai concluso il suo corso ed interrotto le produzioni, la ADN prende in carico la distribuzione di molti degli artisti e delle case discografiche precedentemente legate all'etichetta degli Stormy Six, stipulando anche un sodalizio di produzione con la Recommended Records di Chris Cutler, che concesse loro di divenirne la filiale italiana con il nome Recommended Records Italia. Alcune delle produzioni future uscirono quindi con il doppio marchio.\nIn questi anni il network di artisti si amplia con nomi quali Glen Sweeney della Third Ear Band, Conrad Schnitzler, Christina Kubisch, Etat Donn\u00e9s e molti altri.\n1992-oggi: Dalla nuovA DieNne alla Artisti del Novecento.\nNel 1992 Piero ed Alberto lasciano il lavoro alla ADN, che verr\u00e0 portato avanti da Marco Veronesi con il nome di \"nuovA DieNne.\" Nonostante una malattia degenerativa, Veronesi porta avanti il lavoro dell'etichetta e della distribuzione di materiale prodotto da altre etichette dello stesso genere fino alla sua morte avvenuta nel 2013. La morte dell'amico spinge poi Alberto e Piero, assieme a Danilo Sala, a riprendere il percorso precedentemente lasciato in sospeso con tre nuovi nomi: \"Artisti del Novecento\" con cui vengono pubblicati artisti di musica elettronica e di ispirazione R.I.O., \"Appar\u00e9mment des Notes\", con cui vengono prodotte ristampe ed artisti dalle tonalit\u00e0 oscureggianti, e \"Agnostic Dumplings Nursery\", con cui vengono prodotte compilation dedicate all'amico Veronesi"}
{"id": "3357810", "revid": "1543377", "url": "https://it.wikipedia.org/wiki?curid=3357810", "title": "Yendi Phillipps", "text": " \u00c8 di origini africane ed indogiamaicane.\nGrazie alla vittoria di tali titoli, la Phillips ha avuto la possibilit\u00e0 di partecipare, rispettivamente, a Miss Mondo 2007, dove si \u00e8 classificata fra le sedici semifinaliste, ed a Miss Universo 2010, dove si \u00e8 classificata al secondo posto, dietro la vincitrice, la messicana Jimena Navarrete.\nIl secondo posto di Yendi Phillips a Miss Universo ha segnato il miglior traguardo raggiunto dalla Giamaica in tutta la storia di Miss Universo."}
{"id": "3357813", "revid": "339392", "url": "https://it.wikipedia.org/wiki?curid=3357813", "title": "Shirak Giumri", "text": ""}
{"id": "3357829", "revid": "767487", "url": "https://it.wikipedia.org/wiki?curid=3357829", "title": "Mkrti\u010d Nalbandyan", "text": "Carriera.\nIn carriera ha giocato una partita nei preliminari di Europa League, nella stagione 2012-2013."}
{"id": "3357830", "revid": "287204", "url": "https://it.wikipedia.org/wiki?curid=3357830", "title": "Io &amp; Trixie", "text": "Io &amp; Trixie - La mia magica vita con un cane speciale \u00e8 un libro del 2009 scritto da Dean R. Koontz.\nTrama.\nKoontz racconta i dieci anni della sua vita trascorsi assieme al suo cane Trixie, un Golden Retriever che per lui e la moglie Gerda \u00e8 stato quasi come un figlio."}
{"id": "3357833", "revid": "1628923", "url": "https://it.wikipedia.org/wiki?curid=3357833", "title": "Ione arenio", "text": "Uno ione arenio in chimica organica \u00e8 un catione cicloesadienile che compare come intermedio di reazione in una sostituzione elettrofila aromatica. Per ragioni storiche questo complesso viene anche chiamato intermedio di Wheland (da George Willard Wheland) o complesso sigma o complesso-\u03c3.\nDue atomi di idrogeno legati ad un atomo di carbonio giacciono in un piano perpendicolare a quello dell'anello benzenico. Lo ione arenio non \u00e8 pi\u00f9 una specie aromatica, \u00e8 tuttavia relativamente stabile a causa della delocalizzazione per risonanza: la carica positiva viene delocalizzata su 5 atomi di carbonio attraverso il sistema \u03c0, come si vede nelle seguenti strutture di risonanza:\nUn ulteriore contributo alla stabilit\u00e0 dello ione arenio \u00e8 il guadagno energetico che risulta dal forte legame tra il benzene e l'elettrofilo complessato.\nLo ione arenio pi\u00f9 piccolo \u00e8 il benzene protonato C6H7+. Lo ione benzenio pu\u00f2 essere isolato come composto stabile quando il benzene viene protonato dal carborano superacido H(CB11H(CH3)5Br6). Il sale benzenio \u00e8 cristallino e termicamente stabile fino a 150\u00a0\u00b0C. Le lunghezze di legame ricavate dalla cristallografia a raggi X sono consistenti con la struttura di un catione cicloesadienile.\nEsistono diversi metodi per la generazione di uno ione arenio stabile. In uno studio uno ione metilen-arenio \u00e8 stabilizzato dalla complessazione con un metallo:\nIn questa sequenza di reazione il complesso di partenza R-Pd(II)-Br 1 stabilizzato dal TMEDA viene ossidato dal dtpp al complesso metallico 2. L'attacco elettrofilo del metiltriflato forma lo ione metilen-arenio 3 con una carica positiva localizzata sulla posizione aromatica \"para\" (basato su cristallografia a raggi X) e con il gruppo metilenico posizionato 6\u00ba fuori dal piano dell'anello. La reazione con acqua e poi con trietilammina idrolizza il gruppo etereo."}
{"id": "3357856", "revid": "109723846", "url": "https://it.wikipedia.org/wiki?curid=3357856", "title": "Giulio Oberhammer", "text": "Giocatore della Sportivi Ghiaccio Cortina vince 6 volte il campionato italiano di hockey su ghiaccio (1957, 1959, 1961, 1962, 1964, 1965) ottenendo anche due secondi posti (1958, 1963) ed un terzo posto (1960). \nGiulio partecipa nel 1956 ai XIII Giochi olimpici invernali a Cortina d'Ampezzo, suo paese natale, qualificandosi al 7\u00ba posto e nel 1964 ai XIV Giochi olimpici invernali di Innsbruck, Austria, qualificandosi al 15\u00ba posto."}
{"id": "3357870", "revid": "767487", "url": "https://it.wikipedia.org/wiki?curid=3357870", "title": "Bertha's Mission", "text": "Bertha's Mission \u00e8 un cortometraggio muto del 1911. Non si conosce il nome del regista che non viene riportato nei credit del film interpretato da Carlyle Blackwell.\nProduzione.\nIl film fu prodotto dalla Vitagraph Company of America\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale statunitensi il 3 marzo 1911."}
{"id": "3357883", "revid": "92723", "url": "https://it.wikipedia.org/wiki?curid=3357883", "title": "Rouxinol do Rinar\u00e9", "text": "Biografia.\nNato a Banabui\u00fa il 28 settembre 1966, trascorse parte della sua infanzia nel sert\u00e3o de Quixeramobim e parte a Pindar\u00e9-Mirim, (MA). Si trasferisce negli anni '90 a Paju\u00e7ara (Maracana\u00fa) e fonda la \"Sociarte\" e i periodici letterari \"A Porta Cultural dos Alet\u00f3filos\" e \"O Benem\u00e9rito\", con la collaborazione di altri poeti. Figura tra i membri della ABC (Academia brasiliana di Corel) e Sociarte (Societ\u00e0 degli amici di Rodolpho The\u00f3philo)\nPoeta cordelista, con oltre 80 titoli pubblicati, fra cordel e libri. Premiato pi\u00f9 volte, \u00e8 stato menzionato su molti quotidiani e periodici brasiliani e francesi, sulle riviste \"Latitudes\", \"Quadrant\" e \"Infos Br\u00e8sil\". Il suo libro \"O Alienista\" (Nova Alexandria - SP) \u00e8 stato inserito negli scaffali della Biblioteca Nacional do Brasil e nelle scuole di Belo Horizonte e, nel 2013 alla voce \"letteratura\", faceva parte del catalogo delle fiere di Francoforte e Bologna.\n\u00c8 coautore, con Arlene Holanda, di \"Cordel: criar, rimar e letrar\". Ha una figlia Julie Ane, anche lei cordelista."}
{"id": "3357887", "revid": "2100230", "url": "https://it.wikipedia.org/wiki?curid=3357887", "title": "Pindemonte", "text": "I Pindemonte (di cui un ramo successivamente divenne Pindemonte Rezzonico) furono una famiglia aristocratica veronese, ascritta al patriziato veneziano e annoverata fra le cosiddette \"Case fatte per soldo\".\nStoria.\nI Pindemonte furono un'antica famiglia originaria di Verona.\nIl capostipite di questo potente casato sarebbe da individuarsi in Giovanni Pindemonte, giudice veronese attestato nel 1325. Sin dal 1410, i Pindemonte fecero parte del Consiglio nobile della propria citt\u00e0.\nDue secoli pi\u00f9 tardi, nel 1654, i fratelli Giovanni e Giacomo ottennero dal duca di Mantova Carlo II di Gonzaga-Nevers la dignit\u00e0 marchionale, trasmissibile a tutti i primogeniti maschi. Con diploma del 15 giugno 1657, invece, Giovanni ricevette dall'imperatrice Eleonora il titolo di \"storiografo imperiale\"; il 15 novembre 1679, infine, anche il Senato veneziano lo onor\u00f2 col conferimento del rango di cavaliere dell'Ordine di San Marco.\nI Pindemonte furono aggregati al patriziato veneziano al crepuscolo della Serenissima, nel 1782. Con l'arrivo degli austriaci in Veneto, ottennero la conferma della nobilt\u00e0 con Sovrana Risoluzione del 18 dicembre 1817, e il riconoscimento del titolo marchionale (S.R. datata 25 agosto 1820). Questo ramo, insignito del rango di marchesi e iscritto in quello che fu il \"Libro d'Oro\", eredit\u00f2 il cognome Rezzonico dall'omonima famiglia comasca e gi\u00e0 fiorente in Venezia come della Torre di Rezzonico e Widmann Rezzonico, diventando Pindemonte Rezzonico. Ultime di questo ramo furono Maria Luisa sposata con Tommaso Castelbarco Visconti Simonetta (il cui figlio Emanuele assunse il cognome Castelbarco Visconti Simonetta Pindemonte Rezzonico, e Giovanna Violante sposata con Ferdinando Sparavieri.\nUn secondo ramo, invece, membro dell'aristocrazia veronese sin dal 1409, fu confermato nella propria nobilt\u00e0 con Sovrane Risoluzioni del 12 ottobre 1818 e 19 novembre 1820."}
{"id": "3357892", "revid": "125075167", "url": "https://it.wikipedia.org/wiki?curid=3357892", "title": "Dancing Through Life", "text": "Dancing Through Life (\"Danzando nella vita\") \u00e8 una canzone del musical \"Wicked\" di Stephen Schwartz (vincitore del Grammy Award). Fu interpretata originariamente a Broadway da Norbert Leo Butz nel ruolo di Fiyero, Kristin Chenoweth (Glinda), Idina Menzel (Elphaba), Carole Shelley (Madame Morrible), Michelle Federer (Nessa) e Christopher Fitzgerald (Boq) insieme a tutto il resto dell'ensemble degli studenti.\nNel Musical.\nLa canzone \u00e8 cantata da quasi tutto il cast nel mezzo del primo atto. Fiyero, il bel principe degli Winki, \u00e8 appena arrivano all'universit\u00e0 di Shilz ed ha appena conosciuto Glinda e Boq. \nDurante questa canzone Fiyero parla della sua filosofia di vita circa i problemi, la scuola ed i compiti, arrivando a dire che la gente dovrebbe lasciar perdere la scuola e studiare la vita.\nInoltre durante la canzone Boq confessa a Glinda della sua infatuazione per lei, e le chiede di poter ballare insieme, dopo che Fiyero aveva invitato tutti loro nel posto pi\u00f9 popolare della citt\u00e0, la sala da ballo \u201cOzdust\u201d. Capendo le intenzioni di Boq, Glinda suggerisce al ragazzo di ballare con Nessa (la sorella di Elphaba), dicendo un uomo che ballasse con la sua amica sulla sedia a rotelle diventerebbe il suo eroe. Boq, non capendo il piano di Glinda, accetta di ballare con Nessa; la ragazza, innamorata segretamente di Boq, \u00e8 molto felice di uscire con il ragazzo ed avere una serata divertente alla sala da ballo Ozdust.\nGlinda intanto decide di tirare un tiro mancino ad Elphaba, offrendole il cappello da strega della bisnonna per andare al ballo, dicendole, mentendo, che quel tipo di cappello \u00e8 all'ultima moda.\nAl ballo tutti deridono Elphaba per il suo buffo aspetto e per il cappello, ma Glinda viene subito presa dal rimorso. Inoltre Madame Morrible annuncia alla ragazza di volere che anche lei entri nel suo corso speciale di incantesimi, per intercessione di Elphaba. Infatti la ragazza era commossa dal fatto che Glinda avesse trovato un ragazzo per la sorella disabile. \nAllora Glinda si mette a ballare con Elphaba, rendendola cos\u00ec meno strana agli occhi degli spettatori.\nL'unica a non essere felice \u00e8 Nessa, che intuisce che Boq stia ballando con lei solo per impressionare Glinda.\nTesto.\nNel brano Fiyero parla dell'inutilit\u00e0 del cervello e del fatto che tutti sarebbero pi\u00f9 felici nel vivere una vita priva di problemi; quando poi sar\u00e0 trasformato in uno spaventapasseri, sentir\u00e0 molto la mancanza di un cervello.\nAllo stesso modo Nessa confida ad Elphaba il suo sincero sentimento per Boq che, in un suo attacco d'ira, verr\u00e0 trasformato nell'uomo di latta."}
{"id": "3357910", "revid": "105826", "url": "https://it.wikipedia.org/wiki?curid=3357910", "title": "Pindemonte Rezzonico", "text": ""}
{"id": "3357924", "revid": "2730", "url": "https://it.wikipedia.org/wiki?curid=3357924", "title": "Gian Giacomo Migone", "text": "Biografia.\nNato a Stoccolma il 25 maggio 1940, \u00e8 figlio di Bartolomeo Migone (ambasciatore italiano presso la Santa Sede dal 1957 al 1964) e di Jacquette 'Quettan' Hamilton.\nNel 1959 ha conseguito la licenza liceale presso il liceo italiano Leonardo da Vinci di Parigi. Inizialmente iscritto alla Facolt\u00e0 di giurisprudenza dell'Universit\u00e0 di Roma (ove, nel 1960 \u00e8 stato presidente del Centro universitario Sportivo [CUS] di Roma), si \u00e8 laureato in scienze politiche presso l'Universit\u00e0 Cattolica del Sacro Cuore di Milano (1965) e ha conseguito il \"Master of Arts\" in storia moderna e contemporanea presso l'Universit\u00e0 di Harvard (1966) dove ha studiato dal 1964 al 1966, in quanto \"Harkness Fellow of the Commonwealth Fund\" e \"Visiting Scholar\" presso il \"Center for International Affairs\", e dove ha superato gli esami orali del Ph.D.(1966).\nInizia la sua carriera lavorativa come impiegato presso l'ufficio stampa del Comitato Organizzatore dei Giochi della XVII Olimpiade svoltisi a Roma nel 1960. Dal 1956 al 1962 \u00e8 stato corrispondente dall'Italia del trisettimanale sportivo svedese \"Idrottsbladet\" (direttore Torsten Tegn\u00e9r). Dal 1976 al 1978 \u00e8 stato amministratore del \"Quotidiano dei lavoratori\". \u00c8 stato editorialista di politica estera del \"L'Italia\", quotidiano cattolico di Milano (direttore Giuseppe Lazzati) dal 1962 al 1964.\nConsulente di politica internazionale della FIM-CISL e dell'FLM (Federazione Lavoratori Metalmeccanici) dal 1967 al 1972, nello stesso periodo \u00e8 stato membro del Consiglio Generale della CISL di Torino; fu cofondatore e membro della segreteria nazionale della CISL-Universit\u00e0. Dal 1972 al 1978 \u00e8 stato cofondatore e dirigente nazionale dell'ACPOL, del Movimento Politico dei Lavoratori, del Partito di Unit\u00e0 Proletaria e di Democrazia Proletaria. \nVive a Torino dove ha insegnato Storia dell'America del Nord; successivamente \u00e8 stato titolare della cattedra di Storia delle relazioni Euro-Atlantiche all'Universit\u00e0 degli Studi dal 1969 al 2010 - in aspettativa per mandato parlamentare dal 1992 al 2001. Nel 1980-81 \u00e8 stato \"visiting scholar\" presso la \"School of Advanced International Studies\" (SAIS) di Washington. Nel 1989-90 \u00e8 stato titolare della \"Lauro de Bosis Lectureship of Italian Civilization\" presso l'Universit\u00e0 di Harvard. Dal 2011 al 2017 \u00e8 stato membro del Consiglio della Fondazione Compagnia di San Paolo (Torino). \u00c8 ad oggi membro dell\u2019\"Advisory Board\" del \"Center for European Studies\" della Columbia University.\nNel 1992 \u00e8 stato eletto in Consiglio Comunale di Torino quale indipendente nella lista del Partito Comunista. Dal 1991 \u00e8 stato cofondatore e dirigente nazionale del Partito Democratico della Sinistra, nonch\u00e9 membro del \"Bureau\" del Partito del Socialismo Europeo. \nDal 1992 al 2001 \u00e8 stato senatore della Repubblica per il medesimo partito e poi per i DS. Dal 1994 al 2001 ha presieduto la Commissione Esteri del Senato; \u00e8 stato inoltre presidente dell\"'Advisory Board\" dello \"Staff College\" dell'ONU e della Commissione Affari Civili dell'Assemblea Parlamentare della NATO. Con lo scioglimento dei Democratici di Sinistra, \u00e8 tornato indipendente di sinistra.\nHa collaborato a riviste e giornali tra cui la \"Rivista di storia contemporanea\", \"Relazioni sociali\", \"Rivista storica italiana\", \"Il Manifesto\", \"Quotidiano dei lavoratori\", \"l'Unit\u00e0\", \"La Stampa\", \"Le Monde\", \"La Repubblica\", \"Il Fatto Quotidiano.\" \nA Torino, nel 1984, ha fondato \"L'Indice dei libri del mese\", insieme con altri intellettuali di professione; ne \u00e8 stato anche, dal 1984 al 1990, primo direttore e ne \u00e8 membro del Comitato editoriale e del Consiglio di amministrazione.\nVita privata.\n\u00c8 sposato con Anna Viacava. Da un precedente matrimonio con Donata Origo ha avuto tre figli: Bartolomeo (1965), Sebastiano (detto Seboo, 1968), Thi Sao (1968)."}
{"id": "3357938", "revid": "1714743", "url": "https://it.wikipedia.org/wiki?curid=3357938", "title": "Enrichetta di Lorena", "text": "Biografia.\nEra figlia del duca di Lorena Francesco II e di Cristina di Salm.\nIl duca Enrico I di Lorena volle inizialmente far sposare sua figlia ed erede Nicoletta con Luigi di Guisa, barone di Ancerville nonch\u00e9 figlio bastardo del defunto cardinale di Lorena. La famiglia ducale e la nobilt\u00e0 di Lorena si indignarono per tale prospettiva, pertanto la principessa venne data in moglie al cugino Carlo, fratello di Enrichetta e futuro duca di Lorena.\nLuigi di Guisa fu invece destinato a divenire marito di Enrichetta. Le nozze vennero celebrate a Nancy il 23 maggio 1621.\nNata contessa di Vaud\u00e9mont, Enrichetta pot\u00e9 fregiarsi del titolo di principessa di Lorena nel 1625: alla morte dello zio Enrico II\nnel 1624, divenne duca suo padre Francesco II, il quale a sua volta trasfer\u00ec il titolo pochi mesi dopo a Carlo.\nCarlo IV nel 1629 diede alla sorella e al cognato-cugino le citt\u00e0 di Phalsbourg e Lixheim e il titolo di principi di Phalsbourg.\nDopo la morte del marito nel 1631, Enrichetta continu\u00f2 a soggiornare nel principato di Lixheim dove fece coniare monete recanti la sua immagine denominate \"doubles tournois\".\nL'occupazione della Lorena e di Barrois da parte delle truppe francesi costrinse Enrichetta a fuggire.\nDurante il suo esilio a Bruxelles l'11 ottobre 1644 spos\u00f2 un gentiluomo spagnolo, Don Carlo Guasco, marchese di Solero e generale d'artiglieria, che mor\u00ec poco dopo.\nSpos\u00f2 successivamente ad Anversa nel 1652 Christophe de Moura, anche lui morto poco dopo.\nA corto di soldi, la principessa si spos\u00f2 una quarta volta nel 1649, a 44 anni, con il suo principale creditore, il marchese Francesco Grimaldi, nobile genovese dei Principi di Monaco.\nCon quest'ultimo marito Enrichetta pot\u00e9 tornare in Lorena, quando venne siglato il Trattato dei Pirenei del 1659.\nEssendo i suoi castelli distrutti da anni di guerra, si impegn\u00f2 a ricostruirli grazie alle ricchezze del marito. I coniugi rimasero a vivere a Neufch\u00e2teau, dove Enrichetta mor\u00ec nel 1660.\nLa principessa aveva propriet\u00e0 terriere anche a Saint-Avold dove fond\u00f2 un monastero benedettino. Nel castello di questa citt\u00e0 venne ritrovato un ritratto della principessa dipinto da Van Dyck."}
{"id": "3357990", "revid": "113927401", "url": "https://it.wikipedia.org/wiki?curid=3357990", "title": "Rifugio Passo Santner", "text": "Il rifugio Passo Santner (tedesco \"Santnerpassh\u00fctte\") \u00e8 un rifugio del gruppo montuoso del Catinaccio, nella Provincia autonoma di Bolzano, pi\u00f9 precisamente nel comune di Tires. L'edificio si trova chiuso a nord e a sud da due imponenti pareti rocciose, una delle quali \u00e8 la Cima Catinaccio, con i suoi 2981 metri s.l.m. il secondo monte pi\u00f9 alto di tutta la catena. A Est un vallone glaciale lo collega al rifugio Re Alberto, sotto le Torri del Vajolet; a ovest si apre un precipizio di quasi mille metri di dislivello, solcato dalla via ferrata del Passo Santner, che collega il rifugio al rifugio Fronza alle Coronelle.\nStoria.\nLa costruzione del rifugio risale al 1956. La guida alpina Giulio Gabrielli fu il costruttore e primo gestore del rifugio. \nNegli anni 2012-2018 il rifugio \u00e8 rimasto chiuso ma dal 2019 riapre le sue porte agli ospiti."}
{"id": "3357997", "revid": "599013", "url": "https://it.wikipedia.org/wiki?curid=3357997", "title": "Andr\u0117j Razin", "text": ""}
{"id": "3358007", "revid": "287204", "url": "https://it.wikipedia.org/wiki?curid=3358007", "title": "Compagnie du Simplon", "text": "La Compagnie du Simplon, (in italiano, Compagnia del Sempione), \u00e8 stata un'effimera societ\u00e0 ferroviaria svizzera fondata nel 1874 che, nel 1881, si fuse con la Chemins de fer de la Suisse Occidentale confluendo con essa nel 1890 nella Compagnia del Jura-Simplon.\nStoria.\nLa \"Compagnie du Simplon\" il 16 marzo 1874 divenne aggiudicataria della concessione per il completamento della ferrovia del Sempione, messa all'asta in seguito alla revoca del dicembre 1872 alla Compagnie de la Ligne d'Italie a causa della messa in liquidazione della societ\u00e0.\nBench\u00e9 fosse entrata in possesso dalla linea da Bouveret a Sierre il 4 giugno 1874, la creazione della Societ\u00e0 richiese pi\u00f9 tempo, lo statuto fu approvato il 18 giugno 1875. Pochi giorni dopo, il consiglio di amministrazione, chiam\u00f2 a dirigere la societ\u00e0 l'ex-consigliere federale Paul C\u00e9r\u00e9sole insieme a due amministratori delegati, l'ingegnere Georges Lommel, per la parte tecnica e M. Renevier per la parte finanziaria. Tutti e tre si insediarono il 1\u00ba gennaio 1876.\nLe tratte incomplete erano quella da Sierre a Leukerbad, da Leukerbad a Visp e da Visp a Briga. I lavori vennero effettuati nei tempi previsti e la prima tratta fu aperta il 1\u00ba giugno del 1877, le altre due il 1\u00ba luglio del 1878. Nel contempo vennero fatti lavori di manutenzione sulle tratte gi\u00e0 esistenti e la sistemazione delle stazioni. La stazione di Briga fu inaugurata il 18 giugno del 1878, grande protagonista dei discorsi di inaugurazione fu il passaggio del Sempione a cui espressero sostegno sia Numa Droz in rappresentanza della Confederazione, sia gli ambasciatori di Francia e Italia.\nLa tratta Le Bouveret - Saint-Maurice divenne invece parte della Linea del Tonkino.\nSorsero tuttavia nuove difficolt\u00e0 finanziarie in seguito alle quali la \"Compagnie du Simplon\" fu costretta alla fusione, perfezionata nel 1881, con la \"Compagnie de la Suisse Occidentale\" prendendo il nome di Soci\u00e9t\u00e9 Suisse Occidentale &amp; Simplon.\nUna successiva fusione nel 1890 con la \"Jura-Berne-Lucerne et Pont-Vallorbe\" costitu\u00ec la nuova e pi\u00f9 importante Compagnia del Jura-Simplon."}
{"id": "3358008", "revid": "767487", "url": "https://it.wikipedia.org/wiki?curid=3358008", "title": "Though the Seas Divide", "text": "Though the Seas Divide \u00e8 un cortometraggio muto del 1911. Il nome del regista non viene riportato nei credit del film interpretato da Carlyle Blackwell.\nProduzione.\nIl film fu prodotto dalla Vitagraph Company of America.\nDistribuzione.\nIl film - un cortometraggio in una bobina - usc\u00ec nelle sale il 21 marzo 1911, distribuito dalla General Film Company."}
{"id": "3358012", "revid": "767487", "url": "https://it.wikipedia.org/wiki?curid=3358012", "title": "Dubai Tennis Championships 2011", "text": "Il Dubai Tennis Championships 2011 \u00e8 stato un torneo di tennis giocato sul cemento, facente parte della categoria ATP World Tour 500 series nell'ambito dell'ATP World Tour 2011 e della categoria Premier nell'ambito del WTA Tour 2011. Sia il torneo maschile che femminile si sono giocati al The Aviation Club Tennis Centre di Dubai negli Emirati Arabi Uniti. Il torneo femminile si \u00e8 giocato dal 14 al 20 febbraio, quello maschile dal 21 al 27 febbraio 2011.\nPartecipanti WTA.\nAltre partecipanti.\nLe seguenti giocatrici hanno ricevuto una wild-card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nPartecipanti ATP.\nAltri partecipanti.\nI seguenti giocatori hanno ricevuto una wild-card per il tabellone principale:\nI seguenti giocatori sono entrati nel tabellone principale passando dalle qualificazioni:\nCampioni.\nSingolare maschile.\n Novak \u0110okovi\u0107 ha battuto in finale Roger Federer per 6-3, 6-3.\nSingolare femminile.\n Caroline Wozniacki ha battuto in finale Svetlana Kuznecova, 6\u20131, 6\u20133\nDoppio maschile.\n Serhij Stachovs'kyj / Michail Ju\u017enyj hanno battuto in finale J\u00e9r\u00e9my Chardy / Feliciano L\u00f3pez per 4-6, 6-3, [10-3]\nDoppio femminile.\n Liezel Huber / Mar\u00eda Jos\u00e9 Mart\u00ednez S\u00e1nchez hanno battuto in finale Kv\u011bta Peschke / Katarina Srebotnik, 7\u20136(5), 6\u20133"}
{"id": "3358041", "revid": "599013", "url": "https://it.wikipedia.org/wiki?curid=3358041", "title": "Madrid Tennis Grand Prix 1981 - Singolare", "text": "Il singolare del torneo di tennis Madrid Tennis Grand Prix 1981, facente parte della categoria Grand Prix, ha avuto come vincitore Ivan Lendl che ha battuto in finale Pablo Arraya 6-3, 6-2, 6-2."}
{"id": "3358073", "revid": "1442080", "url": "https://it.wikipedia.org/wiki?curid=3358073", "title": "Hawaiian Open 1981 - Singolare", "text": "Il singolare del torneo di tennis Hawaiian Open 1981, facente parte della categoria Grand Prix, ha avuto come vincitore Hank Pfister che ha battuto in finale Tim Mayotte 6-4, 6-4."}
{"id": "3358087", "revid": "126257", "url": "https://it.wikipedia.org/wiki?curid=3358087", "title": "Castel Venzago", "text": "Castel Venzago \u00e8 una localit\u00e0 del comune italiano di Lonato del Garda in provincia di Brescia. Dal punto di vista amministrativo fa parte del comitato di quartiere 12 \"Castel Venzago - Scoperta\".\nGeografia fisica.\nDista 5,66 chilometri dal comune italiano di Lonato del Garda cui appartiene.\nMonumenti e luoghi d'interesse.\nDai documenti tratti dall'archivio di Santa Maria di Manerbio, che risalgono al XII secolo, si apprende che nel territorio di Castel Venzago esistevano il monastero femminile della chiesa di Santa Maria di Fontana coperta (oggi: Fontana Scoperta), filiazione di quello di Manerbio, in comunione con il cenobio maschile di San Polo.\nIl Territorio.\nI confini di Castel Venzago, anche molto prima del XV secolo, sono sempre stati quelli attuali verso Desenzano del Garda, Pozzolengo, Cavriana, Solferino e Castiglione delle Stiviere. Confinava con Lonato del Garda, come risulta da molte descrizioni dei confini conservate presso l'archivio storico del comune, mediante una linea che correva ai piedi delle colline moreniche di San Cipriano, Brodena e Malocco, fino a Esenta. La ricognizione dei confini, iniziata nel 1596 e proseguita con molta diligenza fino alla fine del Settecento, era affidata a cinque deputati appositamente nominati dal consiglio comunale, i quali, ogni due anni, dovevano scrupolosamente reperire sul terreno la posizione dei vari termini e redigere un verbale delle operazioni con le relative misurazioni. Il territorio di Castel Venzago era interessato da un'importante rete stradale che, dal XVI secolo in poi, divenne un'indispensabile arteria di collegamento con il grande emporio delle \"biade\" di Desenzano del Garda, tanto da costituire la causa pi\u00f9 rilevante per l'inclusione di Castel Venzago tra le terre della Quadra di Campagna della Magnifica Patria di Sal\u00f2, sottraendolo a quella bresciana di Montichiari, nella quale era compreso nelle epoche precedenti.\nIl nodo stradale di Castel Venzago fu per molti secoli indispensabile per i commerci che facevano capo a Desenzano del Garda, centro e capitale della Quadra di Campagna della Riviera di Sal\u00f2.\nStoria.\nQuando, agli inizi del XV secolo, gli \"uomini del comune di Lonato del Garda\" con due atti di acquisto, il primo del 1408 e il secondo del 1416, intesero dotare la comunit\u00e0 locale di notevole vantaggio e utilit\u00e0 con il possesso di tutto Castel Venzago, non potevano prevedere le interminabili liti giudiziarie, le lotte interne ed esterne che si sarebbero susseguite nei quattro secoli successivi. Le controversie originate da questa \"possessione\" ebbero termine solo con una vendita ai privati alla fine del XVIII secolo, al tempo della caduta della Serenissima. Su queste vicende la memoria storica locale non ha conservato alcuna tradizione, quasi si sia voluto cancellare per sempre questa pagina travagliata e dolorosa."}
{"id": "3358092", "revid": "1305772", "url": "https://it.wikipedia.org/wiki?curid=3358092", "title": "Bayhaq\u012b", "text": "L'attributo Bayhaq\u012b (dato a una persona proveniente dal distretto di Bayhaq) pu\u00f2 riferirsi a diversi personaggi:"}
{"id": "3358106", "revid": "1788047", "url": "https://it.wikipedia.org/wiki?curid=3358106", "title": "South Pacific Tennis Classic 1981 - Singolare", "text": "Il singolare del torneo di tennis South Pacific Tennis Classic 1981, facente parte della categoria Grand Prix, ha avuto come vincitore Mark Edmondson che ha battuto in finale Chris Lewis 7-6, 3-6, 6-4."}
{"id": "3358108", "revid": "767487", "url": "https://it.wikipedia.org/wiki?curid=3358108", "title": "Big Hearted Jim", "text": "Big Hearted Jim \u00e8 un cortometraggio muto del 1911. Non si conosce il nome del regista.\nTrama.\nJim, il fabbro del villaggio, \u00e8 innamorato di Beth che, per\u00f2, quando in paese arriva uno straniero, si fa affascinare dal nuovo venuto, andandosene poi con lui in citt\u00e0. L'unione si rivela infelice e, qualche anno pi\u00f9 tardi, Beth, vedendo Jim in un campo di minatori, lascia nella tenda dell'uomo la figlia, la piccola Virginia. Jim adotta la bambina, amandola come fosse sua.\nPassano dodici anni. Jim diventa socio di un nuovo arrivato, Tom, di cui si \u00e8 innamorata Virginia. I due uomini decidono che la ragazza, bella, brava e intelligente, merita di proseguire gli studi e la mandano di comune accordo all'universit\u00e0. Quando si laurea, Virginia riceve una proposta di matrimonio da un milionario di San Francisco. Lei, per\u00f2, preferisce tornare dai suoi. L'uomo, innamorato della ragazza, la segue ma Virginia non cambia idea, preferendo alla ricchezza il vero amore.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio western in una bobina - usc\u00ec nelle sale il 7 aprile 1911."}
{"id": "3358116", "revid": "38582491", "url": "https://it.wikipedia.org/wiki?curid=3358116", "title": "San Botvido di Svezia", "text": ""}
{"id": "3358117", "revid": "38582517", "url": "https://it.wikipedia.org/wiki?curid=3358117", "title": "Sant'Innocenzo I", "text": ""}
{"id": "3358118", "revid": "38582536", "url": "https://it.wikipedia.org/wiki?curid=3358118", "title": "San Vittore I", "text": ""}
{"id": "3358121", "revid": "767487", "url": "https://it.wikipedia.org/wiki?curid=3358121", "title": "Paul Nicolas", "text": "Carriera.\nPaul Nicolas \u00e8 considerato uno dei migliori calciatori francesi dell'anteguerra. La sua fama \u00e8 legata ai successi ottenuti con il Red Star, con cui vinse 4 volte la Coppa di Francia (1921, 1922, 1923, 1928) arrivando ad avere uno dei migliori palmar\u00e8s della sua epoca, e alle reti segnate con la Nazionale, con la quale prese parte anche a tre Olimpiadi (1920, 1924, 1928). In seguito allen\u00f2 per lungo tempo la Nazionale francese."}
{"id": "3358124", "revid": "38582598", "url": "https://it.wikipedia.org/wiki?curid=3358124", "title": "San Volusiano di Tours", "text": ""}
{"id": "3358125", "revid": "1442080", "url": "https://it.wikipedia.org/wiki?curid=3358125", "title": "Tel Aviv Open 1981 - Singolare", "text": "Il singolare del torneo di tennis Tel Aviv Open 1981, facente parte della categoria Grand Prix, ha avuto come vincitore Mel Purcell che ha battuto in finale Per Hjertquist 6-1, 6-1."}
{"id": "3358138", "revid": "2069471", "url": "https://it.wikipedia.org/wiki?curid=3358138", "title": "Campionato africano di calcio Under-17", "text": "Il Campionato africano di calcio Under-17 (en. \"African Under 17 Cup of Nations\") \u00e8 una competizione biennale organizzata dalla CAF e riservata ai calciatori di et\u00e0 inferiore o uguale a 17 anni. La prima edizione risale al 1995. Il torneo vale anche come qualificazione per il Campionato mondiale di calcio Under-17."}
{"id": "3358147", "revid": "1305772", "url": "https://it.wikipedia.org/wiki?curid=3358147", "title": "Davidoff Swiss Indoors 1981 - Singolare", "text": "Il singolare del torneo di tennis Davidoff Swiss Indoors 1981, facente parte della categoria Grand Prix, ha avuto come vincitore Ivan Lendl che ha battuto in finale Jos\u00e9 Luis Clerc 6-2, 6-3, 6-0."}
{"id": "3358150", "revid": "1442080", "url": "https://it.wikipedia.org/wiki?curid=3358150", "title": "Melbourne Indoor 1981 - Singolare", "text": "Il singolare del torneo di tennis Melbourne Indoor 1981, facente parte della categoria Grand Prix, ha avuto come vincitore Peter McNamara che ha battuto in finale Vitas Gerulaitis 6-4, 1-6, 7-5."}
{"id": "3358152", "revid": "767487", "url": "https://it.wikipedia.org/wiki?curid=3358152", "title": "Fran\u00e7ois Brisson", "text": ""}
{"id": "3358161", "revid": "1305772", "url": "https://it.wikipedia.org/wiki?curid=3358161", "title": "Cologne Grand Prix 1981 - Singolare", "text": "Il singolare del torneo di tennis Cologne Grand Prix 1981, facente parte della categoria Grand Prix, ha avuto come vincitore Ivan Lendl che ha battuto in finale Sandy Mayer 6-3, 6-3."}
{"id": "3358166", "revid": "599013", "url": "https://it.wikipedia.org/wiki?curid=3358166", "title": "Gerd Nagel", "text": "Carriera.\nAssente ai Giochi olimpici di a causa del boicottaggio, Giochi nei quali avrebbe potuto dire la sua per le medaglie dato che si sarebbe presentato con la quinta miglior prestazione dell'anno, ai successivi Giochi di non si qualific\u00f2 per la finale."}
{"id": "3358168", "revid": "2080040", "url": "https://it.wikipedia.org/wiki?curid=3358168", "title": "Gran Premio del Bahrein 2011", "text": "Il Gran Premio del Bahrein 2011 avrebbe dovuto essere la prima prova della stagione 2011 del campionato mondiale di Formula 1. Si doveva svolgere domenica 13 marzo 2011; successivamente il Gran Premio era stato riproposto come 17\u00aa gara del calendario in data 30 ottobre al posto del Gran Premio d'India, a sua volta spostato all'11 dicembre. Il 9 giugno 2011 \u00e8 stato definitivamente annullato.\nLa stagione \u00e8 quindi iniziata col Gran Premio d'Australia: l'ultima stagione del campionato ad iniziare con questo Gran Premio \u00e8 stata quella del 2009.\nVigilia.\nLe proteste nel Bahrein.\nIl Gran Premio era stato rinviato a causa della critica situazione politica del Paese. Le forti proteste scoppiate nel regno avevano gi\u00e0 portato alla cancellazione del primo degli appuntamenti previsti sul Circuito di Manama per la GP2 Asia il 18 e 19 febbraio 2011.\nIl capo esecutivo del circuito Principe Salman ibn Hamad ibn Isa Al Khalifa aveva affermato che sarebbe stato effettuato il massimo sforzo per consentire il regolare svolgimento della gara. Il Vicepresidente del \"Bahrain Center for Human Rights\" Nabeel Rajab aveva invece affermato come fosse improbabile una rapida soluzione della crisi. Bernie Ecclestone aveva dichiarato che una decisione in merito alla cancellazione della gara sarebbe dovuta avvenire il 22 febbraio. La cancellazione \u00e8 stata annunciata il giorno prima, dallo stesso governo del Bahrein.\nSecondo alcuni dei manifestanti l'unico motivo che aveva spinto il governo a svolgere dei colloqui con l'opposizione era proprio il timore di non poter organizzare la gara. Diverse polemiche sono scaturite anche nel paddock: secondo la stampa inglese, la Federazione Internazionale e il suo presidente Jean Todt avevano mostrato un eccesso di cautela nell'affrontare la decisione della soppressione della corsa. La Williams ha poi rivelato di aver comunque valutato l'ipotesi di boicottaggio della corsa prima che la FIA decretasse il rinvio dell'evento.\nEcclestone aveva assicurato che una decisione sull'eventuale recupero della gara sarebbe avvenuta in tempi brevi, prima del debutto del campionato a Melbourne, il 27 marzo. Il capo della FOM aveva escluso comunque che il Gran Premio potesse venir sostituito con una gara da svolgersi su un circuito europeo.\nIl consiglio mondiale della FIA dell'8 marzo fiss\u00f2 nel 1\u00ba maggio 2011 la data limite entro il quale doveva essere presa una decisione definitiva in merito al reinserimento nel calendario della gara. Successivamente Ecclestone ha annunciato la volont\u00e0 di attendere ancora fino al 3 giugno. Il 1\u00ba maggio gli organizzatori del Gran Premio avevano comunicato che la gara sarebbe rientrata nel calendario nel \"prossimo futuro\", senza specificare per\u00f2 se sarebbe stata effettuata nel 2011.\nFu ventilata la possibilit\u00e0 che il Gran Premio potesse essere disputato a dicembre, spostando anche il Gran Premio di Abu Dhabi e svolgendo le due gare a una settimana di distanza l'una dall'altra. Un'altra ipotesi prevedeva lo svolgimento del Gran Premio a ottobre, con lo spostamento del Gran Premio d'India il 4 dicembre. Successivamente il Gran Premio venne riproposto come 17\u00aa gara del calendario in data 30 ottobre al posto dell'appuntamento India spostato all'11 dicembre.\nLa stampa locale aveva anche avviato una raccolta di firme per sostenere l'ipotesi di un ritorno della gara nel calendario.\nIn seguito a questa decisione si levarono alcune critiche e perplessit\u00e0. Rubens Barrichello, presidente della GPDA espresse la preoccupazione per la sicurezza dei piloti, cos\u00ec come il ministro britannico per lo Sport Hugh Robertson. Anche la FOTA si espresse contro tale decisione.\nInfine, a distanza di pochi giorni, gli organizzatori hanno deciso di annullare definitivamente il Gran Premio per la stagione 2011.\nAspetti tecnici.\nPer questa edizione gli organizzatori avevano deciso di riproporre il tracciato utilizzato fino al 2009, denominato \"Grand Prix\", lungo 5,412\u00a0km, al posto dell\"'Endurance\", usato nel 2010, da 6,299\u00a0km."}
{"id": "3358169", "revid": "767487", "url": "https://it.wikipedia.org/wiki?curid=3358169", "title": "Mikalaj Janu\u0161", "text": ""}
{"id": "3358172", "revid": "1442080", "url": "https://it.wikipedia.org/wiki?curid=3358172", "title": "Tokyo Indoor 1981 - Singolare", "text": "Il singolare del torneo di tennis Tokyo Indoor 1981, facente parte della categoria Grand Prix, ha avuto come vincitore Vincent Van Patten che ha battuto in finale Mark Edmondson 6-2, 3-6, 6-3."}
{"id": "3358173", "revid": "287204", "url": "https://it.wikipedia.org/wiki?curid=3358173", "title": "Virgilio vaticano", "text": "Il Virgilio vaticano o Vergilius vaticanus \u00e8 un manoscritto miniato contenente frammenti dell'\"Eneide\" e delle \"Georgiche\" di Virgilio, scritto a Roma intorno all'anno 400, e conservato nella Biblioteca Apostolica Vaticana (Cod. Vat. lat. 3225).\nSi tratta di uno dei pi\u00f9 antichi manoscritti contenenti il testo dell'\"Eneide\" e uno dei tre manoscritti di letteratura classica illustrati, insieme al \"Virgilio romano\" e all'\"Ilias Picta\".\nStoria.\nIl manoscritto fu probabilmente realizzato per un aristocratico pagano.\nAnnotazioni presenti sul manoscritto indicano che rimase in Italia fino al VII secolo e che nel secondo quarto del IX secolo era a Tours.\nAlcune annotazioni furono introdotte da uno scriba francese attorno al 1400.\nContenuto.\nDel manoscritto si sono conservati 76 folii con 50 illustrazioni. Se, come si usava all'epoca, conteneva originariamente tutti i lavori canonici di Virgilio, il manoscritto originario doveva contenere 440 folii e 280 illustrazioni circa.\nIl testo \u00e8 una \"scriptio continua\" (cio\u00e8 le parole sono scritte di seguito senza interporre spazi) in capitale rustica, opera di un singolo scriba. Lo scriba scrisse il testo lasciando lo spazio per le illustrazioni all'interno delle colonne di testo o, pi\u00f9 raramente, a pagina intera.\nSuccessivamente tre illustratori differenti produssero le illustrazioni, riprese da libri iconografici. Le illustrazioni sono contenute all'interno di cornici e includono paesaggi, architetture e altri dettagli; nei paesaggi, il terreno grigio si mescola a bande di rosa, violetto o blu per dare l'impressione di una distanza sfocata. Le figure umane sono dipinte in stile classico con proporzioni naturali e disegnate con vivacit\u00e0. L'illusione della profondit\u00e0 \u00e8 resa bene; l'uso della prospettiva nelle scene in interno dimostra il ricorso a idee precedenti, ma occasionali errori dimostrano che i miniatori non conoscevano bene la materia. Lo stile delle miniature \u00e8 molto simile a quelle del frammento dell'Itala di Quedlinburg."}
{"id": "3358174", "revid": "1543377", "url": "https://it.wikipedia.org/wiki?curid=3358174", "title": "Angles (The Strokes)", "text": "Angles \u00e8 il quarto album in studio del gruppo musicale statunitense The Strokes, pubblicato il 21 marzo 2011.\nDescrizione.\n\"Angles\" \u00e8 stato registrato a casa del chitarrista Albert Hammond, Jr. e prodotto da loro stessi, a eccezione della traccia \"Life Is Simple in the Moonlight\", che \u00e8 stata registrata con il produttore Joe Chiccarelli. Il bassista Nikolai Fraiture ha parlato dell'album come di \"un ritorno alle origini\", suggerendo che le canzoni saranno caratterizzate da uno stile simile a quello del primo album, Is This It. Hammond ha spiegato il titolo dell'album dicendo \"\u00c8 il prodotto dato da cinque persone differenti tra loro\"\nIl primo singolo atto a promuovere \"Angles\", \"Under Cover of Darkness\", \u00e8 stato pubblicato il 9 febbraio 2011 come download gratuito dal sito della band. Inoltre, l'intero album \u00e8 stato reso disponibile in streaming sul sito web ufficiale della band alcuni giorni prima della sua pubblicazione ufficiale."}
{"id": "3358175", "revid": "327653", "url": "https://it.wikipedia.org/wiki?curid=3358175", "title": "Vergilius Vaticanus", "text": ""}
{"id": "3358176", "revid": "327653", "url": "https://it.wikipedia.org/wiki?curid=3358176", "title": "Virgilio Vaticano", "text": ""}
{"id": "3358179", "revid": "603473", "url": "https://it.wikipedia.org/wiki?curid=3358179", "title": "Theate", "text": ""}
{"id": "3358182", "revid": "1442080", "url": "https://it.wikipedia.org/wiki?curid=3358182", "title": "Hong Kong Open 1981 - Singolare maschile", "text": "Il singolare maschile del torneo di tennis Hong Kong Open 1981, facente parte della categoria Grand Prix, ha avuto come vincitore Van Winitsky che ha battuto in finale Mark Edmondson 6-4, 6-7, 6-4."}
{"id": "3358189", "revid": "38583378", "url": "https://it.wikipedia.org/wiki?curid=3358189", "title": "Guillermo Gorostiza Paredes", "text": ""}
{"id": "3358194", "revid": "767487", "url": "https://it.wikipedia.org/wiki?curid=3358194", "title": "Edmundo Su\u00e1rez", "text": "Carriera.\nCominci\u00f2 a giocare per diverse squadre dilettantesche basche e fu messo sotto contratto dall'Athletic Bilbao, ma lo scoppio della Guerra civile spagnola rese nullo il contratto e lo costrinse a sospendere la carriera. Quando ricominciano i campionati fu tesserato dal Valencia, di cui divenne il miglior cannoniere della storia e con cui vinse tre volte la Liga (1941-1942, 1943-1944 e 1946-1947) e due volte la Coppa del Re (1941 e 1949). Fu per due volte Pichichi della Liga, nel 1942 e nel 1944. Dopo il periodo al Valencia gioc\u00f2 per un anno nell'Alcoyano e poi si dedic\u00f2 alla carriera da allenatore, il cui picco fu la vittoria della Coppa del Re del 1967 sempre con il Valencia."}
{"id": "3358195", "revid": "298055", "url": "https://it.wikipedia.org/wiki?curid=3358195", "title": "Sheldon Wallace", "text": ""}
{"id": "3358196", "revid": "1442080", "url": "https://it.wikipedia.org/wiki?curid=3358196", "title": "Quito Open 1981 - Singolare", "text": "Il singolare del torneo di tennis Quito Open 1981, facente parte della categoria Grand Prix, ha avuto come vincitore Eddie Dibbs che ha battuto in finale David Carter 3-6, 6-0, 7-5."}
{"id": "3358198", "revid": "125394795", "url": "https://it.wikipedia.org/wiki?curid=3358198", "title": "Fran\u00e7ois Zourabichvili", "text": "Biografia.\nFran\u00e7ois Zourabichvili era figlio del compositore Nicolas Zourabichvili, nipote di H\u00e9l\u00e8ne Carr\u00e8re d'Encausse e cugino di Emmanuel Carr\u00e8re.\nFu professore di liceo dal 1988 al 2001, in seguito \"ma\u00eetre de conf\u00e9rences\" presso l'Universit\u00e9 Paul Val\u00e9ry di Montpellier, e direttore di programma del Coll\u00e8ge international de philosophie dal 1998 al 2004.\nSi suicid\u00f2 nel 2006.\nNel 2007, il Coll\u00e8ge international de philosophie e l'\u00c9cole normale sup\u00e9rieure hanno organizzato un convegno su \"Les physiques de la pens\u00e9e selon Fran\u00e7ois Zourabichvili\" a cura di Bruno Cl\u00e9ment e Fr\u00e9d\u00e9ric Worms riunendo gli studiosi Pierre Macherey, Pierre-Fran\u00e7ois Moreau, Pierre Zaoui, Paola Marrati, Paul Patton, Paolo Godani et Marie-France Badie.\nCampi d'interesse.\nFran\u00e7ois Zourabchvili studi\u00f2 i concetti di evento e di letteralit\u00e0 a partire dalla filosofia di Gilles Deleuze, di cui fu uno dei pi\u00f9 attenti interpreti.\nNel dominio dell'estetica, indag\u00f2 il rapporto tra arte e gioco a partire da Hans-Georg Gadamer. Rivolse la sua attenzione anche al cinema di Boris Barnet.\nInoltre svilupp\u00f2 i concetti di \"fisica del pensiero\" e di \"moltitudine libera\" a partire da Baruch Spinoza."}
{"id": "3358199", "revid": "38583521", "url": "https://it.wikipedia.org/wiki?curid=3358199", "title": "Edmundo Su\u00e1rez Trabanco", "text": ""}
{"id": "3358200", "revid": "125259164", "url": "https://it.wikipedia.org/wiki?curid=3358200", "title": "Cavalli (famiglia)", "text": "I Cavalli furono una famiglia veronese.\nStoria.\nI Cavalli sono originari di Verona.\nAlcuni autori trasmettono la leggenda che i Cavalli, anticamente chiamati Caballa, abbiano avuto origine nel Lazio e sostenuto in Roma cariche di questori, pretori e arti militari. Emigrati successivamente in Sassonia al tempo dell'occupazione di roma dai sassoni passarono successivamente al servizio dei signori di Milano e Verona.\nUn ramo entr\u00f2 nel patriziato veneziano e del Maggior Consiglio nel 1381 nella persona di Jacopo Cavalli, in virt\u00f9 dell'appoggio garantito da quest'ultimo alla Repubblica durante la guerra di Chioggia come valoroso condottiero: fu il primo capitano di ventura ad essere inserito nel \"Libro d'Oro\" della nobilt\u00e0 veneta. \nSuo nipote Giorgio, mentre era al servizio dell'imperatore Venceslao di Lussemburgo, interpose i suoi buoni uffici in favore di Giangaleazzo Visconti per farlo nominare duca di Milano e, come ricompensa, fu nominato conte di Santorso, di Schio, di Torre e di Pievebelvicino. Dopo la dedizione di Vicenza alla Serenissima, rinunci\u00f2 al comitato e si pose al servizio della Serenissima.\nNel 1407, i Cavalli furono ascritti anche al Consiglio nobile di Verona. Nel 1780, sotto il dogato di Paolo Renier, furono innalzati al rango comitale, titolo riconosciuto anche dal Senato veneziano.\nDopo la caduta della Serenissima, i Cavalli ottennero dal governo imperiale austriaco il riconoscimento della propria nobilt\u00e0 (Sovrana Risoluzione del 10 ottobre 1819).\nUltima vivente del ramo padovano fu la contessa Erminia (Apollonia) Cavalli (Chiari 1904-1993), il ramo bresciano risulta invece ancora fiorente.\nArma.\n\"Di rosso, al cavallo gaio inalberato\"."}
{"id": "3358201", "revid": "287204", "url": "https://it.wikipedia.org/wiki?curid=3358201", "title": "Edmundo Suarez", "text": ""}
{"id": "3358205", "revid": "73843", "url": "https://it.wikipedia.org/wiki?curid=3358205", "title": "Atletica leggera alla X Universiade", "text": "L'atletica leggera alla X Universiade si \u00e8 tenuta allo \"Estadio Ol\u00edmpico Universitario\" di Citt\u00e0 del Messico nel settembre del 1979."}
{"id": "3358216", "revid": "1442080", "url": "https://it.wikipedia.org/wiki?curid=3358216", "title": "ATP Taipei 1981 - Singolare", "text": "Il singolare del torneo di tennis ATP Taipei 1981, facente parte della categoria Grand Prix, ha avuto come vincitore Robert Van't Hof che ha battuto in finale Pat Du Pr\u00e9 7-5, 6-2."}
{"id": "3358217", "revid": "300067", "url": "https://it.wikipedia.org/wiki?curid=3358217", "title": "Chris Hill", "text": ""}
{"id": "3358221", "revid": "228587", "url": "https://it.wikipedia.org/wiki?curid=3358221", "title": "Christopher Hill", "text": ""}
{"id": "3358224", "revid": "118748064", "url": "https://it.wikipedia.org/wiki?curid=3358224", "title": "Corrado Belci", "text": "Biografia.\nL'Istria.\nNato a Dignano d'Istria il 19 novembre 1926, trascorse la giovinezza a Pola, dove il padre lavorava come commerciante di stoffe. Frequent\u00f2 da ragazzo gli ambienti dell'Azione cattolica, sebbene non fu mai formalmente iscritto al movimento. Durante gli anni del liceo venne in contatto con don Edoardo Marzari, punto di riferimento nella formazione della classe dirigente di estrazione cattolica a Trieste e in Istria.\nLa fine della guerra.\nNegli ultimi anni trascorsi a Pola, ancora liceale, si avvicin\u00f2 alla politica. Durante l'occupazione tedesca della citt\u00e0 (1943-1945) cominci\u00f2 a far circolare materiale di propaganda antifascista, ma scelse di non aderire al movimento partigiano, perch\u00e9 era contrario alle posizioni della resistenza jugoslava \u2013 assolutamente preponderante in Istria\u00a0\u2013 in merito alla futura appartenenza statale della Venezia Giulia. \nSi accost\u00f2 alla linea della Democrazia Cristiana sul finire della guerra e decise di fondarne la sezione polesana assieme a Giacomo Santin (fratello del vescovo di Trieste, mons. Antonio Santin) e all'amico Pasquale De Simone. La Dc di Pola pot\u00e9 tuttavia vedere la luce soltanto nell'estate del 1945, principalmente su stimolo di don Marzari, dopo la cessazione della momentanea occupazione jugoslava. Fu nominato delegato giovanile provinciale e partecip\u00f2 ai primi appuntamenti politici di livello nazionale. Nell'autunno del 1946 incontr\u00f2 don Luigi Sturzo, pregandolo di intervenire a favore del mantenimento di Pola all'Italia.\nCominci\u00f2 inoltre a collaborare con il quotidiano filoitaliano \u00abL'Arena di Pola\u00bb, fondato dal locale Comitato di liberazione nazionale, organizzatosi clandestinamente durante l'occupazione jugoslava. Inaugur\u00f2 nel contempo un giornale indirizzato ai giovani e intitolato \u00abDemocrazia\u00bb, su ispirazione dell'omonima testata dei neoguelfi milanesi di Piero Malvestiti.\nL'esodo a Trieste.\nNonostante la sua famiglia avesse lasciato Pola nel gennaio del 1947 nell'ambito dell'esodo istriano, scelse di rimanere assieme alle persone che lavoravano alle operazioni di abbandono della citt\u00e0. A febbraio assunse per breve tempo la direzione de \u00abL'Arena di Pola\u00bb. Pochi mesi dopo part\u00ec a sua volta da Pola e trov\u00f2 ospitalit\u00e0 presso l'opera assistenziale fondata a Trieste da don Marzari all'interno di Palazzo Vivante. Visse per diversi mesi nella struttura, che accoglieva giovani profughi istriani, anche allo scopo di fornire loro una formazione civile di ispirazione cattolico democratica. Dopo aver lasciato Palazzo Vivante, si spos\u00f2 nel 1950 con Laura Gasparo, dalla quale ebbe sei figli.\nLa professione.\nDopo aver conseguito la maturit\u00e0 classica, interruppe gli studi universitari per intraprendere la professione di giornalista. A Trieste venne assunto dal quotidiano di area democristiana \u00abUltimissime\u00bb e, dal 1952 al 1957, fu tra i principali redattori del settimanale diocesano \"Vita Nuova\". Fra anni cinquanta e sessanta, fu caporedattore dell'edizione triestina de \u00abIl Gazzettino\u00bb, in quegli anni su posizioni vicine alla Dc. Collabor\u00f2 inoltre con la Rai e con alcune testate nazionali. Fu direttore politico del quotidiano \u00abIl Popolo\u00bb dal 1976 al 1980 e del settimanale \u00abLa Discussione\u00bb dal 1980 al 1982. La sua attivit\u00e0 lo port\u00f2 a intrecciare spesso impegno politico e professione giornalistica.\nLa politica.\nSi iscrisse alla Democrazia Cristiana di Trieste appena giunto in citt\u00e0 e, dal 1949, ricopr\u00ec il ruolo di dirigente del partito, facendo parte del comitato provinciale dal 1952 in poi e occupandosi dell'ufficio Spes (sezione propaganda e stampa). Fu tra i pochi dirigenti triestini a sostenere la linea di Giuseppe Dossetti e, nella seconda met\u00e0 degli anni cinquanta, si distinse come uno dei membri pi\u00f9 in vista di Iniziativa democratica. Nel 1957 guid\u00f2 la cosiddetta \u00abscalata dei trentenni\u00bb, che realizz\u00f2 il ricambio politico e generazionale della Dc giuliana. Fu segretario provinciale dal maggio 1957 al giugno 1962 e ricopr\u00ec il ruolo di vicesegretario nel biennio successivo. Fu inoltre designato nell'esecutivo regionale del partito. Nelle vesti di segretario segu\u00ec da vicino la stesura dello Statuto speciale della regione autonoma Friuli-Venezia Giulia, varato nel 1963 dopo difficili trattative fra le sedi provinciali della Dc di Trieste, Udine e Gorizia.\nCessata l'esperienza di Iniziativa democratica, ader\u00ec alla corrente dei dorotei. All'interno del raggruppamento strinse un rapporto di stretta fiducia con Aldo Moro e Benigno Zaccagnini, di cui sostenne le posizioni di centro-sinistra. Fece parte del consiglio nazionale della Dc dal 1959 al 1963 e vi rientr\u00f2 nel 1969. Nel 1973 venne nominato nella direzione nazionale, unico democristiano triestino a entrare in questo organo.\nL'attivit\u00e0 parlamentare.\nVenne eletto parlamentare della Democrazia Cristiana per quattro legislature, dal 1963 al 1979. Fece parte delle commissioni Affari costituzionali, Giustizia e Trasporti. Fu membro della commissione per la ricostruzione del Friuli terremotato e di quella per l'applicazione del trattato di Osimo. Ricopr\u00ec inoltre l'incarico di sottosegretario al Commercio con l'estero dal 1970 al 1972. \nNel corso dell'attivit\u00e0 parlamentare present\u00f2 diverse proposte di legge per superare le emergenze ereditate da Trieste dopo la guerra: proroga delle assunzioni obbligatorie dei profughi istriani, riconoscimento di indennizzi alle navi giuliane distrutte durante il conflitto, norme relative agli stipendi e alle pensioni degli ex dipendenti del governo militare alleato, edilizia popolare per gli esuli. Si adoper\u00f2 per l'approvazione di alcuni interventi economici in favore di Trieste: istituzione dell'Ente autonomo del porto, aumento delle dotazioni del Fondo di rotazione per le iniziative economiche, norme relative all'impianto di nuove industrie e infrastrutture (nuovo bacino di carenaggio e galleria ferroviaria di circonvallazione), richiesta di riduzione delle imposte sulla citt\u00e0 e di contributi straordinari a favore delle attivit\u00e0 portuali. Segu\u00ec inoltre l'avvio di importanti istituzioni scientifiche (Centro internazionale di fisica teorica, Area science park, Scuola internazionale superiore di studi avanzati) e fu promotore della mai applicata legge per la creazione di una riserva naturale sul Carso triestino. Si adoper\u00f2 per l'ottenimento di provvedimenti a favore delle scuole e degli enti culturali di lingua slovena presenti a Trieste. Si impegn\u00f2 infine sulla legge di ratifica degli accordi di Osimo.\nLe posizioni.\nSebbene molto giovane, fu tra i locali leader della corrente dossettiana della Dc di Trieste, al cui interno militarono quasi tutti i protagonisti del ricambio politico e generazionale verificatosi nel 1957. Il gruppo, appartenente alla terza generazione democristiana, puntava a rinnovare la strategia condotta dal partito negli anni della difesa dell'italianit\u00e0 di Trieste (1945-1954). I cosiddetti \u00abtrentenni\u00bb capitanati da Belci adattarono i principi del centro-sinistra al contesto triestino: autonomia del laicato e ripresa del cattolicesimo democratico; rivalutazione dell'antifascismo, rifiuto di alleanze conservatrici e graduale apertura a sinistra in chiave anticomunista; fine delle richieste di revisione della frontiera, \u00abnormalizzazione\u00bb politica, amministrativa ed economica del territorio; patriottismo democratico, riconoscimento dei diritti della minoranza slovena e costruzione di rapporti di collaborazione fra italiani e sloveni non comunisti.\nQuesta strategia ebbe due momenti caratterizzanti. Nel 1965 il cosiddetto \u00abcaso Hre\u0161\u010dak\u00bb, ovvero l'ingresso nella giunta comunale di Trieste di un assessore socialista sloveno, sostenitore in passato dell'annessione della citt\u00e0 alla Jugoslavia. Il secondo passaggio fu la stipula del Trattato di Osimo, perseguita tanto dal governo quanto dalla segreteria \u00abmorotea\u00bb della Dc triestina e difesa in parlamento dallo stesso Belci.\nGli ultimi anni.\nDopo la lunga esperienza di parlamentare, sottosegretario e direttore dei giornali organi della DC, contribu\u00ec a fondare e presiedette il Collegio del Mondo Unito dell'Adriatico. Continu\u00f2 inoltre a svolgere un'intensa attivit\u00e0 pubblicistica. Mor\u00ec a Trieste il 3 maggio 2011."}
{"id": "3358228", "revid": "1318658", "url": "https://it.wikipedia.org/wiki?curid=3358228", "title": "Acidi aldarici", "text": "Gli acidi aldarici o saccarici(chiamati in passato acidi glucarici) sono acidi poliidrossi bicarbossilici derivati formalmente da un aldoso per ossidazione di entrambi gli atomi di carbonio terminali a gruppi carbossilici. Possiedono formula chimica generale HOOC-(CHOH)n-COOH.\nGli acidi aldarici di solito sono sintetizzati per ossidazione degli aldosi con acido nitrico. In questa reazione \u00e8 la forma a catena aperta dello zucchero a reagire. \nUn acido aldarico \u00e8 un aldoso in cui sia la funzione ossidrilica del carbonio terminale che la funzione carbonilica al carbonio iniziale sono state completamente ossidate a funzioni carbossiliche. L'ossidazione del solo gruppo aldeidico porta alla formazione di un acido aldonico, mentre l'ossidazione del solo gruppo ossidrilico terminale produce un acido uronico. Gli acidi aldarici non possono formare emiacetali ciclici, diversamente dagli zuccheri originari non ossidati, ma talvolta possono formare dei lattoni. \nDiversamente dagli zuccheri da cui derivano, gli acidi aldarici hanno lo stesso gruppo funzionale in entrambe le estremit\u00e0 della catena formata dagli atomi di carbonio; quindi, due zuccheri differenti possono produrre lo stesso acido aldarico. Per esempio, l'acido D-glucarico (derivato dal glucosio) e l'acido L-gularico (derivato dal gulosio) sono lo stesso composto. Inoltre, anche una coppia di enantiomeri genera un unico stesso composto.\nUna conseguenza di ci\u00f2 \u00e8 che alcuni acidi aldarici sono dei composti meso senza attivit\u00e0 ottica, nonostante la presenza di centri chirali multipli.\nNomenclatura.\nLa nomenclatura degli acidi aldarici \u00e8 basata sul nome dello zucchero da cui derivano, al quale si aggiunge il suffisso \"-arico\" in sostituzione del suffisso \"-osio\". Per esempio, il glucosio \u00e8 ossidato ad acido glucarico e lo xilosio ad acido xilarico."}
{"id": "3358230", "revid": "81195", "url": "https://it.wikipedia.org/wiki?curid=3358230", "title": "Acido aldarico", "text": ""}
{"id": "3358234", "revid": "2184720", "url": "https://it.wikipedia.org/wiki?curid=3358234", "title": "Il mare immenso", "text": "Il mare immenso \u00e8 un singolo della cantante pop italiana Giusy Ferreri, pubblicato il 16 febbraio 2011 dall'etichetta discografica Sony.\nIl brano \u00e8 stato scritto da Bungaro, Giusy Ferreri e Max Cal\u00f2 ed \u00e8 stato inserito nel terzo album dell'artista, \"Il mio universo\". Con questa canzone, l'artista ha partecipato al Festival di Sanremo 2011, dove si \u00e8 classificata 10\u00aa. La canzone affronta il tema dell'amore, inteso non come legame della vita di coppia, piuttosto, come afferma la Ferreri stessa, si tratta di un invito a soffermarsi sulle piccolezze della vita quotidiana. Si piazza decima nella competizione canora sanremese. Il brano viene inserito in \"Radio Italia Top Estate 2011\". Nel luglio 2011 il brano vince il premio Lunezia nella categoria Sanremo.\nIl video.\nIl 18 febbraio 2011 \u00e8 entrato in rotazione sul canale musicale \"MTV Hits\" il videoclip ufficiale del brano, diretto da Gaetano Morbioli. Lo stesso giorno il video \u00e8 stato pubblicato anche sul sito ufficiale della cantante.\nCuriosit\u00e0.\nDurante il Festival il brano \u00e8 stato diretto da Roberto Rossi.\nSuccesso commerciale.\nIl brano viene certificato disco d'oro con oltre 15.000 download digitali. \"Il mare immenso\" debutta all'8\u00aa posizione nella classifica FIMI, raggiungendo la sua massima posizione la settimana successiva ovvero la 6\u00aa; restando nei primi dieci posti per un totale di tre settimane (non consecutive)."}
{"id": "3358235", "revid": "287204", "url": "https://it.wikipedia.org/wiki?curid=3358235", "title": "Walter Le Moli", "text": "\u00c8 stato uno dei fondatori, nel 1970, della Compagnia del Collettivo di Parma, e nel 1980 della Fondazione Teatro Due di Parma. Fra il 1997/98 \u00e8 stato consigliere della Biennale di Venezia. Dal 1998 al 2002 ha guidato l'Istituto Nazionale del Dramma Antico di Siracusa. Dal 2002 al 2007 \u00e8 stato direttore artistico del Teatro Stabile di Torino.\nHa curato importanti progetti teatrali, fra i quali la riapertura del Colosseo in occasione del Giubileo del 2000 a Roma, con la messa in scena di \"Antigone\", \"Edipo re\" ed \"Edipo a Colono\" di Sofocle. Ha preso parte inoltre al progetto \"Domani\", a fianco di Luca Ronconi, per i Giochi Olimpici Invernali di Torino del 2006.\nDal 2002 \u00e8 direttore del corso di laurea specialistica in Scienze e tecniche del teatro alla Facolt\u00e0 delle Arti dell'Universit\u00e0 IUAV di Venezia.\nFra le sue regie si segnalano testi di Genet, Wedekind, Weiss, Sartre, \u010cechov, Shakespeare, Omero, Ritsos, Moli\u00e8re, Ionesco, Achternbusch, Sofocle e Thomas Middleton.\nNell'agosto 2008 ha realizzato una nuova produzione di \"Sogno di una notte di mezza estate\" di Shakespeare per il Festival di Stresa, con l'esecuzione integrale delle musiche di scena di Mendelssohn dirette da Gianandrea Noseda, nonch\u00e9 al Teatro Regio di Parma, con la direzione di Yuri Temirkanov, nel gennaio 2010. Nel luglio 2011 viene nuovamente realizzato al Teatro La Fenice di Venezia, con la direzione di Jeffrey Tate.\nIn campo operistico Le Moli ha curato la regia di importanti produzioni, fra le quali, \"Jen\u016ffa\" al Teatro San Carlo di Napoli con la direzione di Vladimir Jurowski, \"Cos\u00ec fan tutte\", \"Rigoletto\" e \"Trittico\" al Teatro Mariinskij di San Pietroburgo, \"Il console\" di Giancarlo Menotti al Teatro Regio di Torino, \"Lucia di Lammermoor\" e \"La rondine\" al Teatro Comunale di Bologna.\nNel 2012 dirige \"La voce umana\" di Jean Cocteau, \"La fila\" di Israel Horovitz e nel 2013 il trittico di \u00d6d\u00f6n von Horv\u00e1th\" \"\"Fiabe del bosco viennese\", \"Giovent\u00f9 senza Dio\" e \"Fede, Amore, Speranza\". "}
{"id": "3358239", "revid": "123008027", "url": "https://it.wikipedia.org/wiki?curid=3358239", "title": "Campionato mondiale di pallavolo femminile Under-18 2009", "text": "L'XI campionato mondiale pre-juniores di pallavolo femminile si \u00e8 svolto dal 3 al 12 luglio 2009 a Nakhon Ratchasima, in Thailandia. Alla competizione hanno partecipato 16 squadre nazionali pre-juniores e la vittoria finale \u00e8 andata per la terza volta al Brasile.\nSeconda fase.\nLe prime due classificate della fase precedente accedono ai gironi E e F, dove nuovamente le prime due classificate accederanno alle semifinali per il 1\u00ba posto; le ultime due classificate della fase precedente accedono ai gironi G e H, dove nuovamente le prime classificate accederanno alle semifinali per il 9\u00ba posto.\nPodio.\nCampione.\nBrasile(Terzo titolo)\nSecondo posto.\nSerbia\nTerzo posto.\nBelgio"}
{"id": "3358242", "revid": "767487", "url": "https://it.wikipedia.org/wiki?curid=3358242", "title": "Miguel Fuentes Azpiroz", "text": "Carriera.\nGioc\u00f2 dal 1987 al 2001 nella Real Sociedad, e fu presidente del club dal 30 giugno 2005 al 2 giugno 2007."}
{"id": "3358244", "revid": "38584317", "url": "https://it.wikipedia.org/wiki?curid=3358244", "title": "Miguel Fuentes", "text": ""}
{"id": "3358245", "revid": "1442080", "url": "https://it.wikipedia.org/wiki?curid=3358245", "title": "Wembley Championship 1981 - Singolare", "text": "Il singolare del torneo di tennis Wembley Championship 1981, facente parte della categoria Grand Prix, ha avuto come vincitore Jimmy Connors che ha battuto in finale John McEnroe 3-6, 2-6, 6-3, 6-4, 6-2."}
{"id": "3358247", "revid": "38584328", "url": "https://it.wikipedia.org/wiki?curid=3358247", "title": "Miguel \u00c1ngel Fuentes", "text": ""}
{"id": "3358251", "revid": "2184720", "url": "https://it.wikipedia.org/wiki?curid=3358251", "title": "Vivo sospesa (singolo)", "text": "Vivo sospesa \u00e8 un singolo della cantautrice italiana Nathalie, pubblicato il 16 febbraio 2011 come primo estratto dal primo album in studio omonimo.\nScritto dalla stessa interprete, con questo brano ha partecipato al Festival di Sanremo 2011. Nella serata del 18 febbraio 2011 Nathalie ha interpretato il brano sul palco del teatro Ariston insieme alla cantautrice L'Aura. Durante il Festival, al quale si \u00e8 classificato 7\u00ba, il brano \u00e8 stato diretto da Lucio Fabbri.\nIl brano.\nIl brano ha una melodia folk ed un arrangiamento di batteria ispirato ai Coldplay. In un'intervista la cantautrice ha affermato che il testo della canzone descrive un momento di sospensione, nel quale \u00abtutto pu\u00f2 succedere e si pu\u00f2 ancora agire\u00bb.\nVideo musicale.\nIl videoclip del brano, diretto da Roberto Saku Cinardi, \u00e8 stato mostrato in anteprima assoluta sul portale web di MSN a partire dal 18 febbraio 2011. Protagonista del video \u00e8 una bambina che cammina attraversando una citt\u00e0 nella quale \u00e8 in corso una violenta guerra."}
{"id": "3358254", "revid": "108500743", "url": "https://it.wikipedia.org/wiki?curid=3358254", "title": "Mevagissey", "text": "Mevagissey (in lingua cornica: \"Lannvorek\", anticamente: \"Lamorrack\" o \"Laverack\"; 2.200 ab. ca.) \u00e8 un villaggio di pescatori della costa meridionale della Cornovaglia (Inghilterra sud-occidentale), affacciato sul Canale della Manica, nonch\u00e9 meta turistica e - dal punto di vista amministrativo - parrocchia civile facente parte del distretto di Restormel.\nGeografia fisica.\nCollocazione.\nIl villaggio Mevagissey si trova nella parte centrale della costa meridionale della Cornovaglia ed \u00e8 situato tra le localit\u00e0 di St Mawes e Fowey (rispettivamente ad est della prima e ad ovest della seconda). \u00c8 inoltre situato ad appena 9\u00a0km a sud di St Austell.\nEtimologia.\nIl toponimo \"Mevagissey\" deriva dal nome dei santi Meva ed Issey.\nStoria.\nIl villaggio \u00e8 citato per la prima volta nel 1313.\nEconomia.\nOltre che meta turistica, il villaggio ha una lunga tradizione nella costruzione di imbarcazioni, tradizione che risale al 1745."}
{"id": "3358255", "revid": "1442080", "url": "https://it.wikipedia.org/wiki?curid=3358255", "title": "Bangkok Tennis Classic 1981 - Singolare", "text": "Il singolare del torneo di tennis Bangkok Tennis Classic 1981, facente parte della categoria Grand Prix, ha avuto come vincitore Bill Scanlon che ha battuto in finale Mats Wilander 6-2, 6-3."}
{"id": "3358260", "revid": "599013", "url": "https://it.wikipedia.org/wiki?curid=3358260", "title": "Giorgio Boscolo", "text": "Carriera.\nCresce nel ClodiaSottomarina, squadra della sua cittadina, Chioggia, dove milita per tre anni (uno in Serie D e due in Serie C).\nNel 1975 si trasferisce all' con cui gioca in Serie B fino al 1978, anno in cui contribuisce alla promozione degli irpini in Serie A, categoria nella quale militer\u00e0 coi campani per due anni. Debutta nella massima categoria il primo ottobre 1978 in -Avellino 1-0.\nNel 1980 passa al dove gioca per altre tre stagioni da titolare in Serie A e poi una quarta annata in Serie B. Con i giallorossi segna le sue uniche reti in Serie A, il 5 ottobre 1980 in Catanzaro- 2-0, il gol che chiude l'incontro e la prima rete della partita in -Catanzaro 3-2 del 27 febbraio 1983.\nNel 1984 scende poi in Serie C1 nell'Asti per una stagione, prima di fare ritorno in Serie B, categoria nella quale gioca per un anno nel e per due nel .\nChiude la carriera professionistica giocando con il nella Serie C2 1988-1989.\nHa totalizzato complessivamente 136 partite e 2 reti in Serie A e 193 presenze e 2 reti in Serie B."}
{"id": "3358262", "revid": "198326", "url": "https://it.wikipedia.org/wiki?curid=3358262", "title": "Giuseppe Pistoi", "text": "La documentazione relativa alla sua carriera non \u00e8 completa; \u00e8 comunque attestato che abbia preso parte ad almeno tre edizioni del Palio, vincendo due volte. Nel corso degli anni \u00e8 stato confuso con il padre Giovan Battista Pistoi detto \"Cappellaro\" (da cui eredita il soprannome).\nTerminata la carriera di fantino, divenne oste in una locanda senese.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "3358264", "revid": "76963", "url": "https://it.wikipedia.org/wiki?curid=3358264", "title": "Gay Hamilton", "text": ""}
{"id": "3358267", "revid": "124434685", "url": "https://it.wikipedia.org/wiki?curid=3358267", "title": "Bayhaq", "text": "Bayhaq \u00e8 una regione storica rurale (\"rost\u0101q\") dell'Iran, nell'odierno Razavi Khorasan, posta tra lo shahrest\u0101n di Nishapur e quello di Sabzevar. Le citt\u00e0 di Sabzevar e \u1e34osrowjerd, separate da due sole parasanghe di distanza (ca. 12 chilometri), erano i due centri urbani della regione. \nI geografi antichi che hanno menzionato questa zona l'hanno definita prevalentemente agricola, con alcune manifatture della seta. Il rost\u0101q si estendeva per 25 parasanghe e comprendeva, secondo Y\u0101q\u016bt, 321 villaggi (sebbene solamente 40 dipendessero da esso, come afferma Mostawf\u012b circa cento anni dopo). Le mura di Bayhaq (intesa come citt\u00e0 di Sabzevar), precedentemente piuttosto deboli, vennero rafforzate dal visir selgiuchide Ne\u1e93\u0101m al-Molk nel 1071-1072, venendo in seguito smantellate da Arsl\u0101n Ar\u1e21un bin Alp Arsl\u0101n. La loro ricostruzione deve essere avvenuta in tempi piuttosto rapidi, come dimostrano successivi eventi storici che coinvolsero la citt\u00e0. \nL'importanza strategica di Bayhaq deriva dalla sua posizione, che le consentiva di controllare la grande strada che passava attraverso le pendici settentrionali del deserto Dasht-e Kavir, collegando Ray e le provincie occidentali con Nishapur e il Khorasan. La sua importanza anche come centro di cultura \u00e8 chiaramente indicata dal numero di \u02bfolam\u0101\u02be e letterati provenienti da questa zona (\"innumerable\", afferma Y\u0101q\u016bt), cos\u00ec come lo storico dei ghaznavidi Abul-Fazl Bayhaqi (nato nel villaggio di \u1e24\u0101re\u1e6f\u0101b\u0101d), e numerosi esperti di tradizioni e leggi, come lo Shafe\u02bfita faq\u012bh A\u1e25mad bin \u1e24osayn Bayhaq\u012b (morto nel 1066). La causa di questa fiorente attivit\u00e0 culturale \u00e8 da rintracciarsi nell'emigrazione di numerosi \u02bfAlid sayyed durante il periodo Taheride, solitamente da Nishapur, che gradualmente trasformarono Bayhaq in un centro dello Shi\u02bfismo come viene confermato da Mostawf\u012b, nel XIV secolo.\nStoria.\nLa conoscenza storica della citt\u00e0 \u00e8, paragonata a quella di altre citt\u00e0 di modeste dimensioni dello stesso periodo in Iran, molto ricca. Tale conoscenza deriva dall'opera compilata nel 1167/68 dallo studioso locale \u02bfAl\u012b ibn Zayd Bayhaq\u012b, noto anche come Ibn Funduq. Dal suo libro apprendiamo la resa della citt\u00e0, nel 650-651 al generale arabo \u02bfAbd-All\u0101h bin \u02bf\u0100mer bin Korayz, dopo una resistenza iniziale e l'accettazione del pagamento di un tributo. Al tempo di \u02bfAbd-All\u0101h b. \u1e6c\u0101her (primi anni del IX secolo), il distretto comprendeva 395 villaggi, dei quali 321 pagavano il \u1e35ar\u0101j, per un totale di 178796 dirham. Altri 24 villaggi pagavano lo \u02bfo\u0161r per un ammontare di 57800 dirham. Nell'828, durante la ribellione kharigita di \u1e24amza bin \u0100\u1e0farak, Bayhaq venne saccheggiata dai settari, che distrussero la moschea del venerd\u00ec. La lotta tra fazioni (\u02bfa\u1e63ab\u012bya) che impervers\u00f2 nel Khorasan nei secoli successivi si ripercosse su Bayhaq, che fece da sfondo alla lotta tra gli adepti del movimento Karramiyya, i gruppi sunniti ortodossi e quelli sciiti. Quando gli Oghuz sotto Toghrul Beg fecero la loro comparsa nel Khorasan verso il 1030, Bayhaq fu colpita a tal punto dai saccheggi turcomanni e dei loro rivali ghaznavidi che per sette anni fu impossibile coltivare le terre. Durante i disordini nel Khorasan che si accompagnarono al declino e alla scomparsa del potere dei Selgiuchidi durante la seconda met\u00e0 del XII secolo Bayhaq fu nuovamente colpita. Venne assediata e saccheggiata nel 1153-54 dal \u1e34\u1d5b\u0101razm\u0161\u0101h Yinaltigin, fratello di Ats\u00efz bin Mo\u1e25ammad; nuovamente nel 1165-1167 dal comandante turco Ay Aba, rivale del \u1e34\u1d5b\u0101razm\u0161\u0101h Il-Arsl\u0101n. Con l'arrivo dei Mongoli nel Khorasan nel 1220, Bayhaq venne presa da B\u00f6rkey Noyan, subendo il massacro di 70000 cittadini.\nIn seguito, sotto il governo dell'Ilkhanato la citt\u00e0 rifior\u00ec. Coniazioni di monete sono attestate a Sabzevar a partire dal regno di Abaqa (1265-1282), continuando con i Sarbadar e i Timuridi fino ai Safavidi (l'ultima coniazione risale al 1528-1529). Appare evidente che quello Sabzevar era un distretto prospero, beneficiando inoltre del fatto di essere la regione di origine dei Sarbadaridi, che governarono il Khorasan durante il XIV secolo. Sotto i Safavidi si ebbero scontri a Sabzevar tra gli Uzbeki e gli shahs. La citt\u00e0 venne danneggiata nel 1581 dall'esercito di Mo\u1e25ammad Shah, e nel 1595-96 dall'esercito dell'uzbeco \u02bfAbd-al-Mo\u02bemen Khan.\nSabzevar aveva una popolazione, nel 1951, di abitanti a fronte dei del 1345; a livello amministrativo la citt\u00e0 \u00e8 parte del distretto omonimo (ba\u1e35\u0161) parte della provincia del Razavi Khorasan."}
{"id": "3358268", "revid": "1442080", "url": "https://it.wikipedia.org/wiki?curid=3358268", "title": "Bologna Indoor 1981 - Singolare", "text": "Il singolare del torneo di tennis Bologna Indoor 1981, facente parte della categoria Grand Prix, ha avuto come vincitore Sandy Mayer che ha battuto in finale Ilie N\u0103stase 7-5, 6-3."}
{"id": "3358277", "revid": "136801", "url": "https://it.wikipedia.org/wiki?curid=3358277", "title": "ATP Bologna Outdoor 1975", "text": ""}
{"id": "3358279", "revid": "767487", "url": "https://it.wikipedia.org/wiki?curid=3358279", "title": "Alice's Adventures in Wonderland", "text": "Alice's Adventures in Wonderland \u00e8 un cortometraggio muto del 1910 diretto da Edwin S. Porter. Fu la seconda versione cinematografica del romanzo di Lewis Carroll (la prima \"Alice in Wonderland\" era uscita nel Regno Unito nel 1903).\nTrama.\nLa giovane Alice, seguendo il Bianconiglio, precipita in un buco profondo e si ritrova in un mondo fantastico: il Regno di Sottomondo.\nIl popolo, composto da creature fiabesche e bizzarre \u00e8 sotto l'autorit\u00e0 della perfida Regina Rossa e la ragazza deve sconfiggerla e ridare il trono alla vera proprietaria: la Regina Bianca.\nProduzione.\nIl film fu prodotto dalla Edison Manufacturing Company.\nDistribuzione.\nDistribuito dalla General Film Company, il film usc\u00ec in sala il 9 settembre 1910."}
{"id": "3358286", "revid": "1543377", "url": "https://it.wikipedia.org/wiki?curid=3358286", "title": "Onciale 070", "text": "L'Onciale 070 (nella numerazione di Gregory-Aland; \u03b5 6 nella numerazione di Soden), anche detto Frammento Woideano, \u00e8 un manoscritto onciale del Nuovo Testamento, diglotto greco-copto, datato paleograficamente al VI secolo e molto lacunoso.\nIl manoscritto originale fu smembrato in frammenti poi catalogati coi numeri 070, 0110, 0124, 0178, 0179, 0180, 0190, 0191, 0193, 0194 e 0202. \u00c8 conservato all Biblioth\u00e8que nationale de France di Parigi (Copt. 132, 070; Copt. 129, 0124, 0179, 0180, 0190, 0191, e 0193), al Museo del Louvre a Parigi (Louvre MSE 10014, 10092k, 070), alla Clarendon Press ad Oxford (b. 2, 070), alla Biblioteca Nazionale Austriaca di Vienna (1 f, 0178) e alla British Library a Londra (Or. 3579 B [29], 0194 e 0202; Add. 34274, 0110).\nDescrizione.\nIl codice contiene una parte del \"Vangelo secondo Luca\" e del \"Vangelo secondo Giovanni\" ed \u00e8 composto di 44 fogli di pergamena (37 per 28\u00a0cm). Il testo \u00e8 disposto su due colonne per pagina, 35 linee per colonna, scritte in lettere grandi e non compresse. Le pagine hanno numeri copti; lo scriba impieg\u00f2 spiriti aspri e dolci e accenti, ma spesso in maniera errata, introducendo anche numerosi errori di iotacismo.\nLa versione copta non corrisponde perfettamente a quella greca; lo scriba era probabilmente copto. In \"Luca\" scrisse \u03b2\u03b1\u03b2\u03bf\u03c5\u03c3\u03b1 invece di \u03bb\u03b1\u03b2\u03bf\u03c5\u03c3\u03b1; in \"Luca\" \u03b4\u03b5\u03ba\u03b1\u03b9 invece di \u03b4\u03b5\u03ba\u03b1 \u03ba\u03b1\u03b9.\nStoria.\nNove folii del codice (\"Luca\" 12:15-13:32; \"Giovanni\" 8:33-42) appartennero a Carl Gottfried Woide, che li aveva ricevuti dall'Egitto, e sono dunque noti come \"Fragmentum Woideanum\"; furono designati con il simbolo Ta o Twoi ed erano confusi col Codex Borgianus, in quanto secondo Samuel Prideaux Tregelles facevano parte dello stesso manoscritto. Fu Joseph Barber Lightfoot a fornire indicazioni che portarono a negare l'appartenenza dei folii al Borgianus.\n0124 fu prelevato dal Monastero bianco di Sohag (Egitto).\nCritica testuale.\nIl testo greco \u00e8 rappresentativo del tipo testuale alessandrino, ed \u00e8 stato collocato nella categoria III da Kurt Aland. Manca della pericope dell'adultera nella versione copta, mentre quella greca presenta una lacuna in quel passaggio.\nIn \"Luca\" omette le parole \u00abPadre, perdona loro, perch\u00e9 non sanno quello che fanno\u00bb, in accordo con P75, Sinaiticusa, B, D*, W, \u0398, 1241, ita, d, syrs, copsa, copbo."}
{"id": "3358288", "revid": "602168", "url": "https://it.wikipedia.org/wiki?curid=3358288", "title": "Altopiano persiano", "text": ""}
{"id": "3358289", "revid": "136801", "url": "https://it.wikipedia.org/wiki?curid=3358289", "title": "ATP Bologna Outdoor 1974", "text": ""}
{"id": "3358292", "revid": "136801", "url": "https://it.wikipedia.org/wiki?curid=3358292", "title": "ATP Bologna Outdoor 1971", "text": ""}
{"id": "3358298", "revid": "108546064", "url": "https://it.wikipedia.org/wiki?curid=3358298", "title": "Don Finlay", "text": "Biografia.\nNato a Christchurch, all'epoca nel Hampshire, fu vincitore della medaglia di bronzo ai Giochi olimpici di Los Angeles 1932, e si miglior\u00f2 ai Giochi di Berlino 1936 ottenendo la medaglia d'argento. Pilota della RAF durante la Seconda guerra mondiale, nella quale combatt\u00e9 nei cieli dell'Inghilterra e della Birmania, nel 1948 fu scelto per pronunciare il giuramento olimpico ai Giochi di Londra."}
{"id": "3358308", "revid": "188402", "url": "https://it.wikipedia.org/wiki?curid=3358308", "title": "Apache License", "text": ""}
{"id": "3358310", "revid": "26630", "url": "https://it.wikipedia.org/wiki?curid=3358310", "title": "John Barleycorn", "text": "John Barleycorn (in italiano \"Giovanni Chicco d'orzo\") \u00e8 un personaggio immaginario del folclore inglese e scozzese protagonista dell'omonima canzone, forse di origini popolari, eseguita in innumerevoli versioni. \nNel gergo britannico rappresenta la personificazione della birra e del whisky, prodotti entrambi derivati dall'orzo (in inglese \"barley\"). Nella canzone subisce umiliazioni e maltrattamenti fino alla morte, che corrispondono alle varie fasi della coltivazione dell'orzo come la mietitura e la maltazione.\nOrigini.\nLa ballata ha origini moderne: una sua versione a stampa risale alla prima met\u00e0 del XVII secolo (all'incirca tra il 1601 e il 1640). Non \u00e8 chiaro se debba considerarsi un'originale elaborazione folclorica o frutto di un atto creativo di qualche autore colto. Ralph Vaughan Williams e A. L. Lloyd, nell'apparato di note alla \"Penguin Book of English Folk Songs\" da loro curata (Londra, 1959), si chiedono se si tratti di \"una sopravvivenza folclorica di inusuale coerenza\" oppure della \"creazione di un revivalista antiquario, che \u00e8 poi transitata nel repertorio popolare per essere poi 'folclorizzata'\". Nel 1782, il poeta scozzese Robert Burns pubblic\u00f2 una propria versione della canzone che influenz\u00f2 le versioni successive. \nVersioni musicali e citazioni.\nTra le principali versioni e rielaborazioni in cui \u00e8 conosciuta la canzone si ricordano: \n\"John Barleycorn\" \u00e8 il titolo del libro di memorie autobiografiche di Jack London scritto nel 1913, tradotto in italiano come \"John Barleycorn. Memorie alcoliche\", oppure \"Ricordi di un bevitore\"."}
