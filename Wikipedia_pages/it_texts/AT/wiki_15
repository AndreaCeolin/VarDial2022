{"id": "3127074", "revid": "148107", "url": "https://it.wikipedia.org/wiki?curid=3127074", "title": "Episodi di Criminal Minds (sesta stagione)", "text": "La sesta stagione della serie televisiva Criminal Minds \u00e8 stata trasmessa in prima visione assoluta negli Stati Uniti d'America da CBS dal 22 settembre 2010 al 18 maggio 2011: la stagione ha ottenuto un'\"audience\" media di 14.111.000 telespettatori, risultando cos\u00ec una delle serie pi\u00f9 seguite della stagione televisiva statunitense 2010-2011.\nIn lingua italiana, la stagione \u00e8 stata trasmessa in prima visione a pagamento in Italia da Fox Crime dall'11 febbraio all'8 luglio 2011, mentre in chiaro \u00e8 stata trasmessa in Svizzera da RSI LA1 dal 1\u00ba luglio 2011.\nUna lunga, lunga notte.\nTrama.\nIl serial killer soprannominato il principe delle tenebre continua la sua follia omicida a Los Angeles, con la figlia del Detective Spicer come ostaggio. L'FBI con una mossa disperata, manda JJ in una stazione di trasmissione radio da dove pu\u00f2 inserirsi su tutte le frequenze e parlare direttamente al rapitore, che ascolta sempre la radio per sentir parlare dei propri crimini. Penelope scopre che la madre dell'SI faceva la prostituta e che a volte vendeva suo figlio a dei clienti pedofili; cresciuto, il ragazzino uccide madre e un cliente, schivando il grosso della condanna perch\u00e9 minorenne. JJ parla al rapitore che, toccato in qualche modo dalle sue parole, lascia andare la ragazzina, si barrica all'interno di una casa a chiede un faccia a faccia con Morgan, che aveva picchiato brutalmente quando aveva ucciso Spicer. Dopo un drammatico confronto, il killer fa in modo di farsi uccidere da Morgan.\nSoggetto Ignoto.\nBilly Flynn, anche chiamato \"il principe delle tenebre\"\nJJ.\nTrama.\nA JJ era stato offerto un lavoro al Pentagono che ha rifiutato. Intanto, una ragazza andata in vacanza \u00e8 misteriosamente sparita dopo aver passato la notte in compagnia di due ragazzi precedentemente conosciuti. La polizia pensa che i ragazzi, che sono stati arrestati, siano una coppia di predatori dominante-sottomesso, ma chiede l'intervento del BAU per cercare di indurre uno dei due a tradire l'altro e a confessare. Dopo un interrogatorio serrato, il team del BAU scopre che \u00e8 stato il \"sottomesso\" a buttare la ragazza da una barca in mezzo all'oceano perch\u00e9 gli aveva preferito l'amico. Nonostante siano passati 3 giorni, le squadre di soccorso la ritrovano viva aggrappata ad una boa di segnalazione. Nel corso della puntata JJ scoprir\u00e0 che il suo trasferimento al Pentagono \u00e8 gi\u00e0 stato accettato contro la sua volont\u00e0 e sar\u00e0 costretta a salutare la squadra. \nSoggetto Ignoto.\nGli amici Syd Pearson e Jimmy Barrett\nIl ricordo delle cose passate.\nTrama.\nIn Virginia alcune giovani donne vengono trovate uccise in un modo che all'agente Rossi fa tornare in mente un vecchio caso che lo perseguita da anni: quello del \"Macellaio\", colui che prima di uccidere le vittime fa fare loro un'ultima drammatica telefonata ai cari; \u00e8 proprio da questo che capiranno chi sia e che ha un complice che \u00e8 suo figlio. Scoprono che il \"vecchio\" serial killer \u00e8 malato di Alzheimer e che ha sottomesso il figlio costringendolo ad assistere, ancora bambino, all'omicidio della madre e soggiogandolo affinch\u00e9 gli facesse da complice.\nSoggetto Ignoto.\nLa coppia padre e figlio, Lee Mullens, anche chiamato \"il macellaio\", e Colby Bachner\nPosizioni compromettenti.\nTrama.\nLa squadra \u00e8 chiamata ad Akron, in Ohio, per risolvere un caso estremamente difficile: un S.I. che attacca coppie sposate costringendole ad avere un rapporto sessuale prima di ucciderle. In questa puntata JJ viene sostituita da una serissima Penelope Garcia, che fa di tutto per aiutare Hotch e la squadra nell'arduo compito di mantenere i rapporti con i media e con le famiglie delle vittime, nonostante questo richieda un drastico cambiamento di look che, insieme al suo nuovo compito, le causeranno non poche tensioni. Solo quando ritorner\u00e0 a essere la \"vera\" Penelope, grazie anche all'aiuto di Morgan, capir\u00e0 come aiutare la squadra. Il team del BAU scoprir\u00e0 che l'SI \u00e8 un ex scambista che \u00e8 stato lasciato dalla moglie a causa dell'impotenza e che sfoga la sua rabbia uccidendo le coppie con cui \u00e8 entrato in contatto.\nSoggetto Ignoto.\nLo scambista James Thomas\nAnime malvagie.\nTrama.\nLa squadra si reca in Iowa per indagare su un serial killer che agisce al confine con il Nebraska e uccide le famiglie partendo dai figli e lasciando le madri per ultime, accanendosi su di loro; l'attenzione viene attirata dal fatto che l'S.I. disseziona i cadaveri come spinto da una malsana curiosit\u00e0, e che agisce quando gi\u00e0 si trova all'interno delle case in cui \u00e8 accolto, senza alcun segno di effrazione. Indagando, il team del BAU capisce che l'SI \u00e8 un ragazzo giovane che sfrutta il suo aspetto innocente e fingendosi in difficolt\u00e0 per farsi invitare a casa dalle mamme, e che \u00e8 spinto dall'odio verso la madre che l'ha abbandonato: la donna infatti lo ha lasciato ai servizi sociali perch\u00e9 colpevole di violenze fisiche nei confronti di animali e della sorellina pi\u00f9 piccola. Intanto Morgan deve affrontare l'arrivo a Quantico della figlia del detective Spicer, fuggita dalla famiglia affidataria che nemmeno si \u00e8 accorta della sua sparizione. Morgan rintraccia la madre naturale della bambina per cercare di darle una famiglia stabile.\nSoggetto Ignoto.\nL'adolescente Jeremy Sayer\nLa notte del diavolo.\nTrama.\nDopo diverse persone trovate bruciate vive una volta l'anno il giorno prima di Halloween, la BAU \u00e8 chiamata a Detroit per investigare. La squadra scopre che le vittime scelte dal serial killer non sono casuali. N\u00e9 ovviamente lo \u00e8 la circostanza delle feste di Halloween, unici giorni dell'anno in cui l'assassino pu\u00f2 aggirarsi per le strade senza essere troppo notato: grazia alla testimonianza della moglie di una delle vittime, infatti, capiscono che l'SI \u00e8 gravemente sfigurato a causa di alcune ustioni e che sta uccidendo per vendetta alcune persone che lo hanno emarginato in passato in seguito al suo incidente.\nSoggetto Ignoto.\nIl saldatore Caman Scott\nBisogno d'amore.\nTrama.\nBallerine di lap dance vengono rapite e i corpi vengono ritrovati nei campi di grano in Indiana due giorni dopo il rapimento; il team del BAU deve correre contro il tempo quando si rende conto di avere solo due giorni per trovare l'ultima vittima di rapimento. Studiando i filmati dei locali il BAU capisce che ha a che fare con tre giovani SI, un branco di universitari costituito da un \"capo branco\" che prende le decisioni, Michael, dal seguace, Chris, e dal un \"gregario\" Scott, l'ultimo arrivato nel gruppo. \u00c8 proprio lui che vorr\u00e0 lasciare il gruppo e finir\u00e0 ucciso dal maschio alpha. Successivamente, con l'aiuto di Garcia, il team del BAU scoprir\u00e0 che il seguace del leader si chiama Chris Salters ed \u00e8 il figlio dello sceriffo, il quale ha sempre coperto la natura violenta del figlio.\nSoggetto Ignoto.\nI tre amici Michael Kosina, Chris Salters e Scott Kagan\nRiflesso del desiderio.\nTrama.\nKelly Landis, una donna scomparsa da tre giorni, viene trovata morta. Il team del BAU viene chiamato quando la polizia di Washington DC non riesce a trovare connessioni con nessun caso precedente e per la firma che l'SI lascia sulle vittime: taglia loro le labbra. Grazie a Penelope, il team del BAU scopre che l'SI \u00e8 figlio di una stella del cinema degli anni '50 che ha dovuto abbandonare la carriera a causa della gravidanza e che ha rinfacciato al figlio la vita da star perduta a causa della maternit\u00e0. Il figlio, impazzito, ha tenuto in casa il cadavere della madre cercando di restituirle, seppur nella sua mente malata, la fama persa.\nSoggetto Ignoto.\nIl figlio d'arte Rhett Walden, anche chiamato \"lo squartatore del Campidoglio\"\nDentro i boschi.\nTrama.\nDopo il ritrovamento del cadavere di un undicenne sulle montagne degli Appalachi da parte di una famiglia che si era persa nei boschi, la squadra viene chiamata ad indagare sul rapimento di altri due bambini (fratello e sorella) che erano con i genitori a dormire in tenda. Il killer \u00e8 un asociale che non ha contatti con la civilt\u00e0 da pi\u00f9 di 10 anni. Si scoprir\u00e0 inoltre che aveva gi\u00e0 molestato e ucciso diversi bambini rapiti nei boschi, muovendosi sul sentiero in modo da rapire un bambino in ogni stato diverso, in modo che cos\u00ec le autorit\u00e0 pensino che i bambini si siano persi per i boschi senza venire mai ritrovati. La puntata si conclude con il salvataggio di tutti e due i bambini, ma sfortunatamente il killer riesce a scappare, tornando nei boschi.\nSoggetto Ignoto.\nIl pedofilo Shane Wyland, che poi consegna il ragazzo all'amico pedofilo Brandon Stiles\nCercando il perdono.\nTrama.\nLa squadra \u00e8 chiamata in Nuovo Messico per indagare sull'omicidio di tre donne uccise in casa, tutte residenti nello stesso comprensorio. La vigilanza del comprensorio non ha notato nessuno sconosciuto in entrata o uscita, perci\u00f2 \u00e8 ipotizzabile che il sospetto faccia parte della comunit\u00e0. Al profilo preliminare corrispondono 64 uomini su 71, perci\u00f2 viene deciso che vengano utilizzate altre metodologie per tracciare un profilo pi\u00f9 dettagliato. Per questo l'agente Hotchner, con l'aiuto dell'agente Rossi, decide di interpellare come consulente una cadetta dell'FBI, Ashley, il cui padre, Charles Beauchamp, \u00e8 stato un serial killer soprannominato lo \"Squartatore di Redmond\".\nSoggetto Ignoto.\nIl tecnico informatico Drew Jacobs\nUna storia complessa.\nTrama.\nHotch si prende un permesso dal lavoro dopo un anno dalla morte della moglie. La squadra viene contattata per il profilo psicologico del detenuto Donald Senderson accusato di aver ucciso moglie e figlia risparmiando il figlio. Viene scelto Morgan per l'incarico e grazie alla sua opinione a favore del detenuto, a questo viene concessa la libert\u00e0 vigilata. Il giorno dopo un uomo, Tom Wittman, viene ritrovato morto e l'assassino \u00e8 Senderson, che per\u00f2 proclama la sua innocenza, cos\u00ec come si proclama innocente dell'omicidio della sua famiglia. Il team del BAU inizia a indagare, anche per riabilitare la reputazione di Morgan, arrivando a un membro del Congresso.\nSoggetto Ignoto.\nIl candidato al Congresso James Stanworth, con la complicit\u00e0 di Tom Wittman e Mary Rutka\nLa forza del cuore.\nTrama.\nReid ha forti mal di testa che lui crede sintomo di qualcosa di peggio. La squadra \u00e8 chiamata per un'indagine che sembra avere a che fare con le religioni afro-caraibiche, in particolare con il Palo Mayombe. Il team del BAU fatica a progredire nelle indagini a causa della chiusura e dell'omert\u00e0 della comunit\u00e0, interpella pertanto uno studioso, il professor Walker. Inizialmente sospettano di un \"sacerdote\" che, in preda ad una specie di trance, cerca di catechizzare Reid, facendo illazioni anche sui suoi mal di testa. Sar\u00e0 sempre il sacerdote, con una specie di preghiera-rituale, a mettere sulla pista giusta il team del BAU e far trovare alla squadra il vero colpevole, e ad aiutare Reid a trovare una soluzione, sebbene suggestiva e inspiegabile scientificamente, per i suoi mal di testa.\nSoggetto Ignoto.\nIl professor Hollis Walker Jr.\nIl tredicesimo passo.\nRay e Sidney sono una coppia che compie una strage dopo l'altra e, dopo essersi sposati, sembra che la furia omicida peggiori di passo in passo Il team del BAU indaga e scopre il passato dei due sposini: entrambi alcolizzati hanno subito abusi dalle loro famiglie da piccoli e adesso nel loro mirino ci sono i propri genitori. Arrivati dai genitori di lui, a cui il ragazzo rinfaccia di essere finito in affidamento per i loro problemi di droga, succede che Sidney spara al suocero, scatenando la furia del marito. Raggiungono poi il padre di lei, che uccidono prendendo in ostaggio la figlia, la sorellastra di Sidney di 10 anni. Asserragliati all'interno della stazione di servizio dove lavorava l'uomo, vengono contattati da Morgan, che convince Ray che Sid ha ucciso la sua fidanzata precedente perch\u00e9 gelosa, scatenando l'ira di Ray: uccider\u00e0 la moglie e far\u00e0 in modo di farsi ammazzare dall'FBI dopo aver liberato la ragazzina. Prentiss viene contattata da Sean McAllister, un ex collega che la avvisa che un pericoloso criminale con cui hanno avuto a che fare in passato \u00e8 evaso.\nSoggetto Ignoto.\nLa coppia di alcolisti Ray Donovan e Sidney Manning\nL'odore del passato.\nTrama.\nIl team del BAU indaga su un uomo che rapisce delle donne attratto dal loro odore, che cerca di ricreare chimicamente dopo averle uccise. Presto gli agenti capiscono che il rapitore usa un taxi e l'indagine diventa presto una corsa contro il tempo per salvare l'ultima donna rapita. Giungono al nascondiglio dell'SI, salvando la donna e provocando la fuga dell'omicida che, dopo un drammatico inseguimento, muore in un incidente. Intanto Prentiss teme per la sua incolumit\u00e0 a causa del criminale russo evaso e che le sta dando la caccia; in un flashback Prentiss \u00e8 in Francia e viene rapita da agenti dei servizi segreti non ben identificati.\nSoggetto Ignoto.\nIl taxista Steven\nIl prezzo del cambiamento.\nTrama.\nIl team si reca a Syracuse, New York per indagare su alcuni rapimenti. Studiando la vita delle vittime, il team del BAU scopre che hanno tutte in comune un passato di depressione o disturbi alimentari, giungendo alla scoperta che si erano rivolte tutte ad una clinica specifica. Comprendono che l'SI \u00e8 Jane Gould, una falsa allenatrice motivazionale che non \u00e8 mai riuscita a completare gli studi e ottenere l'abilitazione alla professione: segue le sue \"vittime\" e le imita negli acquisti per avere una scusa per rivolgere loro la parola. Dopo aver rapito l'ultima ragazza, Molly, la imprigiona rompendole un ginocchio e rapisce l'ex fidanzato violento, Lyle. Quest'ultimo riesce a liberarsi, favorendo la fuga di Molly che viene raggiunta dalla sua rapitrice. Il team del BAU le raggiunge appena prima che Jane uccida Molly, salvandola. Prentiss intanto riceve alcune inquietanti notizie su uno dei suoi ex colleghi, oltre che messaggi minacciosi sul suo telefono.\nSoggetto Ignoto.\nL'assistente Jane Gould\nNote dal profondo.\nTrama.\nA Lafayette, Louisiana, Reid tenta di entrare in contatto con Sammy, un bambino autistico i cui genitori sono stati misteriosamente rapiti, e che una mattina si \u00e8 presentato a scuola ricoperto di sangue. Prentiss s'incontra con due ex amici e colleghi dell'Interpol: i tre si trovano alle prese con Doyle, che nel frattempo \u00e8 giunto in America. L'FBI giunge alla conclusione che a rapire i genitori di Sammy sia stato qualcuno del posto bisognoso di soldi. L'SI ferisce Charlie, il padre di Sammy, e ricatta la donna perch\u00e9 prelevi dei soldi, che servono al rapitore per evitare il pignoramento della casa e ottenere l'affidamento dei figli. Reid capisce il \"linguaggio\" di Sammy e il team del BAU capisce chi \u00e8 il rapitore: trovano la madre in vita, mentre Charlie \u00e8 morto; la donna, istigata dal rapitore stesso, lo uccide perch\u00e9 cos\u00ec i figli possono avere il premio dell'assicurazione sulla vita. Prentiss nel frattempo si convince che la miglior soluzione sia quella di uscire allo scoperto e incontrare Doyle in un luogo pubblico.\nGuest star: Sebastian Roch\u00e9.\nSoggetto Ignoto.\nIl fattorino, ex pescatore, Bill Thomas\nValhalla.\nTrama.\nDoyle prende finalmente direttamente contatto con Prentiss, dicendole che finir\u00e0 per ucciderla. Nel frattempo, la BAU indaga su due incendi avvenuti nella stessa sera in case nella zona di Wahington DC. Uno appare come omicidio/suicidio, l'altro come una fuga accidentale di gas; l'autopsia rivela che i morti non hanno tracce di fumo nei polmoni, quindi erano gi\u00e0 morti al momento dell'incendio: ci\u00f2 porta a capire che sono stati uccisi da almeno due diversi SI. Reid continua a soffrire dei suoi mal di testa. Mentre si svolgono le indagini Morgan e Prentiss subiscono un'imboscata: feriscono uno di loro assalitori che viene ucciso dai complici perch\u00e9 non li tradisca. \u00c8 a questo punto che Prentiss inizia a sospettare che si tratti di un lavoro di Doyle. Inoltre una delle ex colleghe di Emily e un suo contatto vengono uccisi.\nGuest star: Sebastian Roch\u00e9.\nSoggetto Ignoto.\nIl trafficante d'armi Ian Doyle\nLauren.\nTrama.\nEmily si reca a Boston nel pub dove 8 anni prima le era stato presentato l'estremista dell'IRA Ian Doyle. In quell'occasione si present\u00f2 a lui come una trafficante d'armi in cerca di un capitano dell'IRA con cui fare affari chiamato Valhalla. Reid capisce che Emily era una spia sotto copertura col nome di Lauren Reynolds: infatti trova nel cassetto della sua scrivania il distintivo e la pistola perch\u00e9 ha deciso di scappare per proteggere tutti loro. Intanto Emily parla con Fahey per capire cosa sa su Doyle. Al BAU Hotch ha deciso di richiamare JJ per stendere un profilo e insieme scoprono che Emily faceva parte di una task force con il compito di tracciare il profilo ai terroristi. Al BAU intanto scoprono che della squadra di Emily faceva parte anche un certo Clyde Easter (Sebastian Roch\u00e9), che arrestano per interrogarlo; sospettano infatti che lui sia la talpa che ha detto a Doyle dove trovare tutti gli agenti della squadra che l'ha fatto arrestare. A Boston invece Emily cerca di tendere un agguato a Doyle, ma viene colpita e catturata da lui, che la costringe a sacrificare la vita di Fahey per salvare quella degli agenti Rossi e Seaver. La squadra indaga sulle persone presenti in casa di Doyle il giorno del suo arresto e scoprono che quello che sembrava il figlio della sua governante, Declan, \u00e8 in realt\u00e0 figlio di Doyle. Doyle porta Emily nel posto in cui \u00e8 stato ucciso suo figlio e le mostra una foto della morte del bambino. Si scopre cos\u00ec che chi impugna la pistola nella foto \u00e8 Emily, che ha finto di uccidere il bambino per proteggerlo da suo padre e da quelli che lo avevano arrestato. Segue una colluttazione, in cui Doyle pugnala Emily con un paletto e scappa proprio mentre l'FBI arriva sul posto. Emily viene portata in ospedale, ma JJ comunica agli altri che non ha superato l'operazione. La puntata si chiude con JJ che incontra una donna a Parigi e le consegna una busta con passaporti e numeri di conto in tre paesi diversi. Si sente la voce della donna e si vede la sua mano che prende la busta per poi allontanarsi: \u00e8 sicuramente Emily.\nGuest star: Sebastian Roch\u00e9.\nSoggetto Ignoto.\nIl trafficante d'armi Ian Doyle\nCon amici come questi....\nTrama.\nLa squadra di Hotch deve fare i conti con la perdita di Prentiss, mentre si pone il problema di cercare un nuovo profiler da inserire nel gruppo. Nel frattempo \u00e8 richiesto con grande urgenza l'intervento dell'unit\u00e0 a Portland dove un killer, o forse una banda criminale, rapisce e uccide una persona ogni notte. Le indagini svolte dall'FBI portano per\u00f2 a ritenere che l'assassino sia in realt\u00e0 solo uno, verosimilmente un SI schizofrenico, spinto a uccidere da allucinazioni visive e uditive. Quando era bambino, la madre bigotta, anzich\u00e9 farlo curare, l'aveva portato a farlo esorcizzare: in seguito all'esorcismo accadr\u00e0 un incidente che acuir\u00e0 le sue paranoie da adulto. Reid \u00e8 sempre pi\u00f9 preoccupato per i suoi mal di testa e per il fatto che \u00e8 figlio di una donna malata di schizofrenia, condizione che, seppur con una probabilit\u00e0 variabile, pu\u00f2 essere ereditaria.\nSoggetto Ignoto.\nLo schizofrenico Ben Foster, fomentato dalle visioni Matt, Yolanda e Tony\nStadi del dolore.\nTrama.\nMentre tentano di superare, o quanto meno di gestire, i loro sentimenti per la perdita di Prentiss, i membri della squadra conducono una nuova indagine a Tampa dove una donna ha fatto una strage in un negozio di armi e in altri luoghi affollati. Il tutto avviene in una data per lei speciale: il giorno in cui mor\u00ec suo figlio in un incidente stradale causato da un inseguimento tra la polizia e un rapinatore. Nel suo delirio continua a rivivere la tragedia, fatto che la porta a uccidere figure simili a coloro che ritiene responsabili della morte del figlio: paramedici e poliziotti. L'FBI fa un appello nel tentativo di rintracciarla, mentre lei si reca dall'ex-marito e lo convince ad andare nel fast food dove avevano festeggiato gli ultimi 3 compleanni del bimbo. Lei perde il controllo quando vede un bambino festeggiare gli anni, mentre all'esterno vengono accerchiati dall'FBI. Hotch entra e riesce, seppur a fatica, a calmare e a disarmare la donna parlandole del figlio.\nSoggetto Ignoto.\nLa madre di famiglia, Shelley Chamberlain\nOmbre del passato.\nTrama.\nLa squadra \u00e8 chiamata a San Diego: un serial killer uccide ragazze universitarie, tutte simili tra loro nell'aspetto. Indagando, il team del BAU si accorge che i bambini presenti sulle scene del crimine (le vittime facevano le baby sitter) vengono accuditi dall'SI. Scoprono che l'assassino si chiama Greg e che la vittima designata \u00e8 la matrigna, colpevole, secondo lui, di aver soppiantato la madre defunta e di averlo fatto rinchiudere; in realt\u00e0 \u00e8 stato il padre, ormai morto, che si era accorto delle cattiverie inflitte dal figlio agli animali e che ha cercato di far curare in un istituto per malati mentali. La matrigna era la sua baby sitter che lui, anche se bambino, amava in modo malsano.\nIntanto la Strauss sta addosso alla squadra per vedere come reagiscono al lutto per Prentiss e, alla fine della puntata, informa Hotchner che si allontaner\u00e0 per qualche settimana.\nSoggetto Ignoto.\nIl malato mentale Greg Phinney\nAlla ricerca di Rose.\nTrama.\nIn un bosco del Nord Carolina una donna corre disperatamente in fuga da qualcuno. Durante la corsa cade da un dirupo e il giorno dopo muore in ospedale per le lesioni riportate. Durante le indagini, grazie anche alle poche parole che la vittima riesce a sussurrare al dottor Reid, la squadra scopre che la vittima non era sola al momento del rapimento, ma si stava recando insieme alla sua migliore amica a Tampa, per trascorrere qualche giorno di vacanza. \nGli agenti sperano e suppongono che la seconda ragazza sia ancora tenuta in vita dall'S.I. Nel cercare di scoprire, tramite la vittimologia, l'identit\u00e0 di quest'ultima, arrestano un professore di fotografia di un college della zona, il quale sembra corrispondere al profilo. Tuttavia, gli agenti scoprono ben presto che il professore, nonostante i suoi precedenti penali, \u00e8 stato incastrato da qualcun altro. \nLa squadra, anche grazie all'aiuto del primo sospettato, riesce a trovare il covo dell'S.I., il quale nel suo ultimo folle tentativo di fuggire e portare a termine il suo piano, si butta in un lago con l'auto insieme con la sua vittima. Morgan e Hotchner si tuffano in acqua riuscendo ad eliminare l'S.I. e a portare in salvo la vittima. \nIl professore di fotografia sviluppa un biancoenero che ritrae la ragazza sopravvissuta mentre \u00e8 ancora incatenata e prigioniera dell'S.I.\nSoggetto Ignoto.\nIl proprietario del ristorante Robert Bremmer\nIl mare \u00e8 grande.\nTrama.\nLa squadra viene chiamata ad investigare sul ritrovamento di corpi seppelliti sul fondale dell'oceano al largo di Jacksonville, in Florida. Scatta subito una corsa contro il tempo per identificare le vittime dal momento che quelli che emergono dal fondale sono solo degli scheletri. \nTra le possibili vittime potrebbe esserci la cugina dell'agente Morgan, scomparsa qualche anno prima. Difatti, proprio mentre stanno tenendo una conferenza stampa, la zia chiama Derek per sapere se potrebbe esserci una corrispondenza con sua figlia. \nSul finale, interrogando l'S.I., Derek scopre che sua cugina non \u00e8 tra le vittime. Tuttavia decide di dire a sua zia che la figlia \u00e8 stata riconosciuta dall'S.I., per far s\u00ec che quella riesca ad andare avanti con la sua vita, sospesa al momento della scomparsa della cugina.\nSoggetto Ignoto.\nIl capotreno Blake Wells\nDomanda e offerta.\nTrama.\nI corpi di due persone scomparse vengono ritrovati nel baule di un'auto, la squadra di Hotchner sospetta di un traffico di esseri umani. Difatti alle indagini si unisce anche il reparto dell'FBI contro la tratta di esseri umani, il cui capo afferma di avere una serie di agenti infiltrati su tutto il territorio nazionale che da mesi si stanno costruendo la copertura. Si pensa infatti che il gruppo di S.I. rapisca per lo pi\u00f9 ragazzi disagiati dei college. \nUno degli agenti infiltrati, una ragazza di 25 anni, da pi\u00f9 di trenta ore non risponde al controllo, perci\u00f2 subito la squadra pensa che sia stata rapita. Grazie al lavoro di Garcia, gli agenti scoprono che la macchina in cui sono state trovate le prime due vittime ha fatto rifornimento 105 km prima, perci\u00f2 cominciano a cercare possibili luoghi in quella zona in cui si possono tener prigioniere almeno una ventina di persone. \nCon il prosieguo delle indagini la squadra scopre che a partecipare al \"mercato\" della tratta di esseri umani, sono per lo pi\u00f9 personaggi ricchi e facoltosi; uno di questi risulta essere comproprietario di una struttura abbandonata in Virginia. \nSul finale tutta la banda viene sgominata e l'agente infiltrata viene salvata. Rientrati a Quantico tutti gli agenti vanno via dall'ufficio stanchi ma contenti di aver salvato molti ragazzi e ragazze. Tutti tranne l'agente Rossi che si chiude nel suo ufficio insieme ad una donna che nella scena finale si scopre essere l'agente J.J., la quale dichiara di aver deciso di rientrare in squadra.\nSoggetto Ignoto.\nUn gruppo con una leader donna, Lucy"}
{"id": "3127076", "revid": "767487", "url": "https://it.wikipedia.org/wiki?curid=3127076", "title": "Duilio Rallo", "text": "Carriera.\nGiocatore.\nNella stagione 1936-1937 gioca con il Padova in Serie C. Dal 1938 al 1941 veste invece la maglia dello Spezia in Serie B e Serie C.\nNel 1941 viene acquistato dalla Fiorentina, con la cui maglia esordisce in Serie A il 16 novembre di quell'anno in Lazio-Fiorentina (1-1) e con la cui maglia gioca dal 1941 al 1943 e poi dal 1945 al 1947, totalizzando 59 partite in campionato durante le quali mette a segno 4 reti.\nNel 1944 gioca con il nel Campionato Alta Italia 1943-1944, mentre nel 1947 viene ceduto dalla societ\u00e0 toscana al Fanfulla.\nChiude la sua carriera alla Pro Rovigo, dove comincia anche la sua esperienza da allenatore.\nAllenatore.\nDal 1948 al 1950 svolge il ruolo di allenatore-giocatore nella Pro Rovigo, prima affiancando Cesare Zancanaro e poi da solo con Zancanaro nel ruolo di vice.\nNella stagione 1953-1954 \u00e8 l'allenatore della Mestrina, in IV Serie."}
{"id": "3127080", "revid": "287204", "url": "https://it.wikipedia.org/wiki?curid=3127080", "title": "Chris Pozniak", "text": ""}
{"id": "3127081", "revid": "339392", "url": "https://it.wikipedia.org/wiki?curid=3127081", "title": "Settimo Cavalleggeri", "text": ""}
{"id": "3127082", "revid": "72396", "url": "https://it.wikipedia.org/wiki?curid=3127082", "title": "Domingo Balmanya", "text": ""}
{"id": "3127092", "revid": "599013", "url": "https://it.wikipedia.org/wiki?curid=3127092", "title": "Barra Panhard", "text": "La barra Panhard (cos\u00ec chiamata in quanto utilizzata per la prima volta nelle vetture Panhard dell'inizio del XX secolo) \u00e8 un componente delle sospensioni per autovetture.\nScopo e funzionamento.\nNello schema di sospensione con assale rigido, particolarmente quando l'organo elastico non dispone di adeguata rigidezza trasversale, la barra Panhard ha lo scopo di ancorare le \"masse non sospese della sospensione\" (cio\u00e8 tutti gli organi meccanici direttamente connessi alle ruote rappresentati in questo caso dall'assale rigido) al telaio ed evitare quindi spostamenti trasversali indotti dagli scuotimenti che le ruote ricevono durante la marcia del veicolo, garantendone la stabilit\u00e0 e la tenuta di strada.\nL'ancoraggio avviene collegando attraverso la barra un punto ad un'estremit\u00e0 dell'assale con un punto all'estremit\u00e0 opposta del telaio, cercando di conferire alla barra la lunghezza massima possibile, per ridurre al minimo gli spostamenti trasversali che essa inevitabilmente introduce.\nLa barra non offre alcuna resistenza all'escursione verticale della sospensione e quindi non influenza il comfort, ma rappresenta invece un collegamento rigido nei confronti delle forze trasversali che agiscono sull'assale. Ha come conseguenza indesiderata l'introduzione di una piccola variazione trasversale dovuta al fatto che avendo il fulcro nel telaio, durante lo scuotimento questo disegna un arco di cerchio (avente raggio di curvatura la lunghezza della barra stessa) e non una retta.\nVeniva utilizzata in particolar modo nelle sospensioni ad assale rigido che prevedevano come elemento elastico le \"molle elicoidali\", che non possiedono adeguata rigidezza, ma si possono trovare casi in cui la barra sia stata utilizzata anche in presenza di \"balestre semiellittiche\" che possiedono normalmente una loro resistenza trasversale e quindi di solito vengono impiegate da sole senza l'utilizzo di ulteriori ancoraggi; un esempio storico di barra Panhard usata con le balestre \u00e8 rappresentato dalla Lancia \"Fulvia Coup\u00e9\", degli anni sessanta. Esempi del passato invece di barra Panhard usata con molle elicoidali sono: Fiat 124, Fiat 131, Ford Taunus, Land Rover Range Rover (quest'ultima sia all'anteriore che al posteriore).\nStoria.\nLa barra Panhard ha conosciuto, nei tempi moderni, un periodo di grande diffusione durante l'utilizzo (anni sessanta - ottanta) delle sospensioni posteriori ad assale rigido ed \u00e8 gradualmente scomparsa quando le vetture hanno iniziato ad adottare, anche posteriormente, sospensioni indipendenti. \u00c8 comunque rimasta in molte realizzazioni commerciali in quanto \u00e8 di notevole robustezza e non richiede manutenzione. Nella progettazione di vetture fuoristrada viene utilizzata con moderazione in quanto limita un po' l'escursione delle sospensioni, facendo prediligere o quelle indipendenti oppure le balestre semiellittiche che non hanno necessit\u00e0 di ancoraggi trasversali.\nEvoluzione e realizzazioni particolari.\nNelle vetture pi\u00f9 prestigiose oppure in quelle vetture dove si desiderava un comportamento stradale pi\u00f9 performante, si \u00e8 ricorsi, anche qui prima dell'avvento delle sospensioni indipendenti, a realizzazioni che miravano ad ottenere lo scopo della barra, cio\u00e8 l'ancoraggio trasversale, senza introdurre spostamenti trasversali durante gli scuotimenti; questo si otteneva con il montaggio della barra stessa in posizione obliqua, in modo che lo spostamento trasversale venisse compensato da uno spostamento longitudinale facendo s\u00ec che lo spostamento trasversale risultante fosse nullo: esempi di tale tecnica furono le Audi 80 e 100 degli anni ottanta che adottavano al posteriore un assale rigido con molle elicoidali. Le vetture cos\u00ec equipaggiate avevano un comportamento stradale pi\u00f9 preciso.\nEvoluzioni di questo organo sono state l'ancoraggio a \"bilanciere\" (Alfa Romeo Giulia del 1962) e il Parallelogramma di Watt (Alfa Romeo Alfetta del 1972 abbinato al Ponte de Dion), utilizzati nelle vetture con alte prestazioni per assicurare una tenuta di strada sicura; infatti tali sistemi garantiscono la rigidezza trasversale senza introdurre spostamenti durante gli scuotimenti verticali."}
{"id": "3127093", "revid": "196390", "url": "https://it.wikipedia.org/wiki?curid=3127093", "title": "Manolo Rodriguez", "text": ""}
{"id": "3127094", "revid": "1305772", "url": "https://it.wikipedia.org/wiki?curid=3127094", "title": "Societ\u00e0 internazionale delle piante carnivore", "text": "La Societ\u00e0 internazionale delle piante carnivore (\"International Carnivorous Plant Society\", ICPS) \u00e8 un'organizzazione non a scopo di lucro fondata nel 1972. \u00c8 l'autorit\u00e0 internazionale di registrazione (\"International Registration Authority\", IRA) per i cultivar di piante carnivore.\nL'ICPS pubblica una rivista trimestrale, la \"Carnivorous Plant Newsletter\".\nProgetti di conservazione.\nL'ICPS ha istituito il \"Progetto per la sopravvivenza della \"Nepenthes clipeata\"\" (\"Nepenthes clipeata Survival Project\", NcSP) per facilitare la conservazione di questa specie. Con solamente 15 piante stimate rimanenti allo stato selvatico al 1995, la \"Nepenthes clipeata\" \u00e8 la pi\u00f9 a rischio tra le piante carnivore tropicali. Si stima che vi siano soltanto tre o quattro linee geneticamente distinte di piante in coltivazione sul \"mercato bianco\" (raccolte legalmente)."}
{"id": "3127095", "revid": "775372", "url": "https://it.wikipedia.org/wiki?curid=3127095", "title": "Emirato del Caucaso", "text": "L'Emirato del Caucaso (in ceceno: \u0418\u043c\u0430\u0440\u0430\u0442 \u041a\u0430\u0432\u043a\u0430\u0437, \"Imarat Kavkaz\"; ), anche noto come \"emirato caucasico\", \u00e8 stata un'entit\u00e0 statale virtuale autoproclamata, parziale successore della Repubblica cecena di Ichkeria, la cui costituzione \u00e8 stata annunciata il 31 ottobre 2007 da Dokka Umarov, ex presidente dell'Ichkeria, e primo emiro in carica del nuovo Stato. Il braccio militare \u00e8 rappresentato dal Fronte Caucasico.\nUmarov registr\u00f2 un messaggio col quale dichiarava le proprie dimissioni in caso di sua scomparsa, il cui accertamento era stato valutato dallo STRATFOR prima della sparizione prematura di Ugodov, considerato da alcuni un agente del servizio segreto russo Federal'naja slu\u017eba bezopasnosti. Il video dichiarava come successore, Aslambek Vadalov. Qualche tempo dopo, Umarov replic\u00f2 al video spiegando di non aver mai annunciato di lasciare il potere del governo.\nL'Emirato del Caucaso ha cessato di esistere fino al 2016.\nProclamazione.\nIl 31 ottobre 2006 l'agenzia di informazione separatista Chechenpress riport\u00f2 che il presidente della Repubblica cecena di Ichkeria Dokka Umarov aveva proclamato un emirato nel Caucaso con s\u00e9 stesso alla guida di esso, ponendo termine in tal modo alla Repubblica cecena di Ichkeria.\nLa dichiarazione dell'Emirato Caucasico fu condannata da Akhmed Zakayev, ministro degli affari esteri sotto il governo di Umarov; Zakayev, che vive in esilio a Londra, invit\u00f2 tutti i combattenti separatisti ceceni e i politici ad appoggiare il suo governo in esilio per rendere nullo il potere di Umarov nella regione. Zakayev espresse inoltre preoccupazioni circa l'idoneit\u00e0 di Umarov come capo, visto che aveva ceduto alle pressioni dei \"provocatori\" e commesso un \"crimine\" che avrebbe minato alla legittimit\u00e0 della Repubblica di Ichkeria. Umarov spieg\u00f2 che non sarebbe stata necessaria nessuna sanzione da parte del Majlis-ul-Shura (il consiglio dei comandanti dei ribelli) o di chiunque altro, perch\u00e9 la creazione dell'Emirato, era \"suo dovere da musulmano\" in quanto utile alla realizzazione di uno Stato islamico \"come richiesto dalla Sharia\".\nAnzor Astemirov, un ribelle di primo piano della Repubblica di Cabardino-Balcaria (KBR), si autoaccredit\u00f2 l'idea della realizzazione dell'Emirato. Egli spieg\u00f2 d'aver tentato di persuadere il comandante dei ribelli ceceni Shamil Basayev gi\u00e0 nel 2005 a Nal'\u010dik, ma l'uomo declin\u00f2 con vistosit\u00e0 la proposta facendo anz\u00ec giurare ai suoi uomini fedelt\u00e0 al presidente ceceno Abdul-Halim Sadulayev in risposta al contributo delle forze cecene negli attacchi di Nal'\u010dik del 2005.\nStruttura.\nIn accordo con i dati strutturali emessi dal governo autoeletto, l'Emirato del Caucaso \u00e8 suddiviso in varie province, chiamate \"wilayah\":\nComunque, secondo Umarov, le centrali dei combattenti ribelli a lui fedeli \u00abvanno dall'Azerbaigian all'Abcasia\u00bb.\nRelazioni estere.\nLa mancata dichiarazione di guerra all'Occidente.\nNella stessa dichiarazione in cui Umarov proclamava la nascita dell'Emirato del Caucaso, egli descriveva gli Stati Uniti, la Gran Bretagna e Israele come nemici dei musulmani.\nIl 20 novembre 2007, Anzor Astemirov, capo della Yarmuk Jamaat, ha detto che \u00abanche se noi volessimo minacciare ogni giorno l'America e l'Europa, \u00e8 chiaro a chiunque capisca qualcosa di politica che noi non abbiamo nessun conflitto di interessi [con l'Occidente]. Chi sta alla Casa Bianca sa benissimo che non siamo ostili all'America in questo momento.\u00bb In questa dichiarazione Astemirov non solo nega la minaccia caucasica nei confronti dell'Occidente, ma chiede anche aiuto agli Stati Uniti contro l'\u00abaggressione russa\u00bb.\nL'8 agosto 2008, in seguito al conflitto tra Georgia e Russia, Movladi Udugov ha detto che \u00abn\u00e9 Tbilisi n\u00e9 Washington ci ha per ora fatto richieste o offerte\u00bb per unirci alle Forze armate georgiane nella battaglia contro quelle russe. Udugov ha anche detto: \u00abPer\u00f2 posso sinceramente dire che il comando dell'Emirato del Caucaso guarda con grande interesse agli sviluppi della situazione.\u00bb"}
{"id": "3127105", "revid": "297218", "url": "https://it.wikipedia.org/wiki?curid=3127105", "title": "Teoria della devianza", "text": ""}
{"id": "3127112", "revid": "28592", "url": "https://it.wikipedia.org/wiki?curid=3127112", "title": "Musei (Sardegna)", "text": ""}
{"id": "3127118", "revid": "122361520", "url": "https://it.wikipedia.org/wiki?curid=3127118", "title": "Dokka Umarov", "text": "Era uno dei principali comandanti dei ribelli in Cecenia, nonch\u00e9 fondatore dell'Emirato del Caucaso, del quale fu Emiro dalla sua fondazione (31 ottobre 2007) fino alla sua morte.\nBiografia.\nUmarov nacque da Khamad Umarov, membro del teip \"Malkoy\" (stesso clan di cui fecero parte il signore della guerra Arbi Barayev e l'ex ministro degli esteri ceceno Ilyas Akhmadov), nel villaggio di Kharsenoi, nel distretto di Shatoysky, una regione della Cecenia meridionale. Si laure\u00f2 con un alto punteggio all'Oil Institute di Grozny alla facolt\u00e0 di costruzione come ingegnere edile.\nDal 2006 al 2007 fu Presidente della Repubblica cecena di Ichkeria, attraverso il suo movimento di lotta armata. In seguito fond\u00f2 l'Emirato del Caucaso nel Caucaso Settentrionale, uno Stato islamico non riconosciuto. Era ricercato in Russia per i reati di sequestro, omicidio e tradimento. Fu uno dei maggiori leader attivi nella lotta armata in Russia, e rivendic\u00f2 sia l'attentato del 2010 alla Metropolitana di Mosca che l'quello all'aeroporto di Mosca del 2011.\nIl 1\u00ba agosto 2010, Umarov ridesign\u00f2 la sua posizione, incaricando Aslambek Vadalov come nuovo emiro dell'Emirato del Caucaso, per poi \"annullare\" con un annuncio alcuni giorni dopo la precedente dichiarazione per riaffermare il proprio ruolo.\nSecondo quanto riportato nel 2014 dal Kavkaz Center, l'organo di propaganda dell'emirato, Umarov sarebbe stato avvelenato il 6 agosto 2013 e sarebbe morto per tale motivo il 7 settembre 2013."}
{"id": "3127123", "revid": "838137", "url": "https://it.wikipedia.org/wiki?curid=3127123", "title": "Jos\u00e9 Nicomedes Grossi", "text": "Biografia.\nJos\u00e9 Nicomedes Grossi studi\u00f2 Filosofia e Teologia cattolica dal 1935 al 1940 presso il seminario di Mariana nello Stato di Minas Gerais. Fu ordinato sacerdote il 21 settembre 1940. Il 28 agosto 1962 fu nominato vescovo della diocesi di Bom Jesus da Lapa e ordinato poco dopo, il 25 gennaio 1963. Per raggiunti limiti di et\u00e0 si dimise nel il 15 marzo 1990, quindi fu nominato Vescovo emerito. Mor\u00ec nel 2009.\nGenealogia episcopale.\nLa genealogia episcopale \u00e8:"}
{"id": "3127124", "revid": "767487", "url": "https://it.wikipedia.org/wiki?curid=3127124", "title": "Lungotevere Marzio", "text": "Il lungotevere Marzio \u00e8 il tratto di lungotevere che collega piazza di Ponte Umberto I a piazza del Porto di Ripetta, a Roma, nei rioni Campo Marzio e Ponte.\nIl lungotevere prende nome dall'antico \"Campus Martius\", un'area consacrata al dio Marte; \u00e8 stato istituito con delibera del 20 luglio 1887.\nIl lungotevere \u00e8 sito tra ponte Umberto I e ponte Cavour; presenta alcuni eleganti edifici, come il \"villino Borghese\", progettato da Filippo Galassi e costruito nel 1886, un palazzo realizzato da Cesare Valle nel 1932 e, primo esempio di architettura razionalista in campo residenziale nella citt\u00e0, la facciata della Casa Bonanni progettata dagli architetti Ernesto e Gaetano Rapisardi nel 1933."}
{"id": "3127130", "revid": "3831", "url": "https://it.wikipedia.org/wiki?curid=3127130", "title": "Societ\u00e0 Internazionale delle Piante Carnivore", "text": ""}
{"id": "3127138", "revid": "767487", "url": "https://it.wikipedia.org/wiki?curid=3127138", "title": "De Tomaso P70", "text": "La De Tomaso P70 (conosciuta anche come De Tomaso Sport 5000 Fantuzzi Spyder o De Tomaso 70P) era una Vettura Sport realizzata nel 1965 dalla casa automobilistica De Tomaso.\nLa storia.\nTale vettura nacque da un'idea del progettista statunitense Peter \"Pete\" Brock, che lavorava presso il team del pilota e preparatore americano Carroll Shelby, per una rivisitazione della carrozzeria della \"Lang Cooper\" (una Cooper Monaco modificata e spinta da un motore Ford da 4,7 litri) utilizzata dalla squadra nelle competizioni in Nordamerica. La piccola Casa modenese, che fino ad allora aveva prodotto solo poche vetture da competizione e una cinquantina di coup\u00e9 \"Vallelunga\" con motore Ford da un centinaio di cavalli, era desiderosa di fare un salto di qualit\u00e0 e sperava che, una volta realizzata la vettura e dimostratone il valore tecnico, gli americani l'acquistassero per sostituire le loro Lang Cooper a telaio tubolare, ormai al limite dello sviluppo.\nMa proprio nel 1965, Shelby venne coinvolto dalla Ford nel programma della Ford GT40, che fino ad allora aveva dato risultati deludenti. Il preparatore si dedic\u00f2 completamente a questo nuovo incarico, mettendo da parte le sue vetture e i relativi progetti di sviluppo, cosicch\u00e9 Alejandro De Tomaso si trov\u00f2 senza il principale destinatario della sua nuova Sport.\nIn seguito all'interesse suscitato, De Tomaso strinse quindi un accordo diretto con Pete Brock, che nel frattempo si aveva lasciato la \"Shelby American\" per fondare la \"Brock Racing Enterprises\", per concedergli la rappresentanza esclusiva sul mercato statunitense: l'americano era intenzionato a produrne senza grossi problemi cinquanta esemplari per poterla omologare tra le GT invece che tra i prototipi e il prezzo di vendita fu indicato in $ 13.000. Per seguire la realizzazione del protitipo, Pete Brock si trasfer\u00ec in Italia per collaborare coi tecnici della Carrozzeria Fantuzzi, che l'avrebbero materialmente realizzato sulla base meccanica fornita da De Tomaso\nNonostante l'iscrizione del prototipo ad alcune gare, dei cinquanta esemplari della vettura rimasero solo il prototipo non marciante (era privo di motore e trasmissione) presentato all'inizio del 1965 con il nome di Sport 5000 Prototipo e il prototipo marciante presentato a novembre al \"Salone di Torino\".\nTecnica.\nIl punto di forza e la principale innovazione della \"P70\"/\"Sport 5000\" era il telaio monotrave in alluminio, ispirato a quello della \"Vallelunga\", che prevedeva il motore posteriore centrale come elemento strutturale, come nelle auto da competizione degli anni settanta. Una soluzione simile era adottata dalla Lotus, ma la casa inglese non prevedeva il motore come elemento stressato, affidando a diramazioni del telaio il compito di reggere le sospensioni posteriori.\nDotata di carrozzeria in alluminio dalla linea molto aerodinamica con due grosse prese d'aria e l'ampio alettone posteriore mobile (comandato dalla leva del cambio - una soluzione in seguito vietata), la vettura fu progettata per accogliere motori Ford-Shelby V8 da 4.2 litri, 4.7 litri e 5.3 litri, fino ad arrivare ai 6,8 litri per la Can-Am (da qui il nome \"P70\": Posteriore 7000). Alimentato da quattro carburatori Weber doppio corpo e accoppiato ad un cambio a cinque rapporti De Tomaso, la versione da 6.786\u00a0cm\u00b3 si supponeva sviluppasse 526\u00a0CV.\nCarriera agonistica.\nNon potendo partecipare alle gare del Campionato del mondo sportprototipi in quanto concepita secondo i dettami del regolamento \"Gruppo 7\" per la Can-Am, la \"P70\" fu sottoposta a parecchie modifiche (soprattutto alla carrozzeria, che fu dotata di portiere e di quanto necessario alla circolazione stradale) e dotata del motore Ford di 4,7 litri per conformarsi al diverso regolamento gruppo 4 e permetterle di iscriversi alle gare del mondiale marche e fu pertanto ridenominata Sport 5000 Fantuzzi Spyder, ma la sola competizione a cui partecip\u00f2 fu il \"GP del Mugello\" del 1966 con Roberto Bussinello alla guida, che fu costretto al ritiro al primo giro del lungo e provante circuito stradale toscano.\nLa \"Sport 5000\" fu precedentemente iscritta anche alla 12 Ore di Sebring del 1966 per gli italiani Umberto Maglioli e Franco Bernabei e il belga Pierre Noblet e successivamente si decise di correre alla 1000 km di Monza del 1967 e avrebbero dovuto pilotarla Baghetti e Bussinello, ma in entrambe le occasioni la vettura non venne portata in pista, mentre la domanda di iscrizione alla 24 Ore di Le Mans 1966 non fu nemmeno accettata.\nSeguito.\nIl telaio della \"P70\" divenne la base tecnica della De Tomaso Mangusta, che deve il suo nome al desiderio di rivalsa nei confronti del preparatore statunitense e delle sue \"Cobra\": infatti la mangusta \u00e8 un mammifero carnivoro famoso per essere uno dei pochi mammiferi in grado di cacciare i serpenti.\nLa carrozzeria originale della \"P70\" priva di portiere e con il parabrezza minimalista, inutilizzabile sulla \"Sport 5000\" (che per regolamento doveva essere pur utilizzabile su strada), rimasero nello stabilimento della De Tomaso a Modena fino al 2004, quando un collezionista italiano le acquist\u00f2 e fece costruire una seconda \"P70\" intorno a questi pezzi. In seguito le due vetture si sono ritrovate vicino quando hanno preso parte alla celebrazione del 50\u00ba anniversario della fondazione della De Tomaso, tenutosi nel maggio del 2009 e alla manifestazione \"Spa-Italia 2011\"."}
{"id": "3127140", "revid": "287204", "url": "https://it.wikipedia.org/wiki?curid=3127140", "title": "Pulseman", "text": " \u00e8 un videogioco a piattaforme sviluppato nel 1994 dalla Game Freak per Sega Mega Drive.\nAlcuni degli sviluppatori di \"Pulseman\", tra cui Ken Sugimori e Junichi Masuda, hanno successivamente lavorato alla serie di videogiochi \"Pok\u00e9mon\"."}
{"id": "3127146", "revid": "80598", "url": "https://it.wikipedia.org/wiki?curid=3127146", "title": "Carlo Boncompagni", "text": ""}
{"id": "3127149", "revid": "80211077", "url": "https://it.wikipedia.org/wiki?curid=3127149", "title": "Rosalino", "text": ""}
{"id": "3127157", "revid": "685869", "url": "https://it.wikipedia.org/wiki?curid=3127157", "title": "Io l'ho fatto per amore", "text": "Io l'ho fatto per amore \u00e8 il secondo album della cantante italiana Nada pubblicato nel 1970 dalla RCA Italiana.\nIl disco.\nDopo il successo ottenuto al Festival di Sanremo 1970 con la canzone \"Pa' diglielo a ma (presentata in coppia con Rosalino), la \"RCA Italiana\" pubblica il secondo album dell'artista livornese che, oltre ai due brani del 45 giri sanremese, racchiude due canzoni pubblicate l'anno precedente, \"Che male fa la gelosia\" e \"L'anello\", alcune cover (come \"Io l'ho fatto per amore\", versione in italiano di \"I've lost you\" lanciata da Elvis Presley, \"Jumbo Jet\", da \"Silver Bird\" di Mark Lindsay, \"Sei mio\", da \"The Girl From Salina\", successo di Christophe dal film \"Quando il sole scotta\", usato anni dopo da Quentin Tarantino per il suo '), qualche inedito ed una versione di \"\u00c8 dolce dare la buonanotte\", canzone incisa nel 1967 da Gianni Morandi per la colonna sonora del film \"Per amore... per magia...\".\nIl brano \"Un passatempo\" \u00e8 invece una cover di \"Little Green Bag\", successo del gruppo olandese George Baker Selection, che era gi\u00e0 stato inciso dai Punti Cardinali con un altro testo ed il titolo, pi\u00f9 vicino all'originale, \"La borsetta verde\".\nSul lato B la quinta traccia \u00e8 costituita da due canzoni, \"C'\u00e8 una luce\", cover di \"He\", incisa nel 1955 dalle The McGuire Sisters, e \"Credo\", canzone del 1953 incisa da Frankie Laine.\n\"La fotografia\" vede il debutto di Nada come autrice di testi.\nGli arrangiamenti del disco sono curati da Antonio Coggio, con la direzione d'orchestra di Ruggero Cini per le canzoni \"Io l'ho fatto per amore\" e \"Male d'amore\", di Tony Mimms per \"Sei mio\", \"Un passatempo\" e \"Che male fa la gelosia\", di Paolo Ormi per \"\u00c8 dolce dare la buonanotte\" e \"L'anello\", e di Piero Pintucci per \"Bugia\", \"Jumbo Jet\", \"Pa' diglielo a ma\"', \"C'\u00e8 una luce/Credo\" e \"La fotografia\".\nLa copertina raffigura un primo piano della cantante.\nTracce.\nLATO A\nLATO B"}
{"id": "3127160", "revid": "1059402", "url": "https://it.wikipedia.org/wiki?curid=3127160", "title": "\u00c9douard Jean-Baptiste Milhaud", "text": "Biografia.\nNato in una piccola localit\u00e0 del Cantal, figlio di Louis Amilhaud e Marguerite Daud\u00e9, Milhaud fu nominato ufficiale nel 1789. Visse i primi anni della rivoluzione francese su posizioni estremiste: eletto alla Convenzione per il dipartimento del Cantal (1792), milit\u00f2 nelle file dei Montagnardi, frequent\u00f2 il club dei Giacobini, nel processo a Luigi XVI (1793) vot\u00f2 per la morte del re, difese Jean-Paul Marat dagli attacchi dei Girondini. Nel 1793 fu inviato come commissario alle armate del Reno e delle Ardenne dove si distinse per la severit\u00e0. Inviato nell'Armata dei Pirenei orientali, riusc\u00ec ad aiutare Dugommier nel ripristinare l'ordine. Adott\u00f2 il nome \u00abCumin\u00bb che aveva trovato nel calendario rivoluzionario. Fu richiamato in Francia l'anno successivo: divenne membro del Comitato militare e si acquist\u00f2 la nomea di buon amministratore.\nDopo la caduta di Robespierre (1794), ritorn\u00f2 a Parigi. Difese dalle accuse di atrocit\u00e0 nella Convenzione il rappresentante in missione Carrier, che peraltro era suo cugino, e fu l'unico a votare in suo favore. Rischi\u00f2 egli stesso l'arresto, ma riusc\u00ec a salvarsi grazie all'intervento dei suoi colleghi del Comitato militare. Richiamato nell'esercito divenne comandante del V reggimento dei Dragoni e ggregato all'Armata d'Italia. Milhaud si distinse al Brenta (7 settembre) e nella battaglia di Bassano (8 settembre). L'anno successivo venne nuovamente accusato per il ruolo svolto durante il regime del Terrore, ma il Consiglio degli Anziani decise di non procedere nell'accusa. Milhaud prese parte attiva nella cospirazione che port\u00f2 al colpo di Stato del 18 brumaio (1799) e divenne Capo di Stato Maggiore di Murat. Promosso generale di brigata nel gennaio 1800 fu impiegato nell'Armata d'Inghilterra, successivamente fu nominato comandante dell'VIII divisione militare in Vaucluse.\nRitornato in Italia, il 18 messidoro 1801 fu comandante militare della Repubblica Ligure e governatore di Mantova (1801) e di Genova (1803). Durante la guerra della terza coalizione serv\u00ec sotto Gioacchino Murat nella campagna militare che sfoci\u00f2 nella grande battaglia di Austerlitz (2 dicembre 1805) alla quale prese parte. L'anno successivo, scoppiata della guerra della quarta coalizione, Milhaud si distinse a Jena. Alla fine del 1806 fu promosso generale di divisione e nel 1807 si distinse a Eylau. La sua attivit\u00e0 attir\u00f2 l'attenzione di Napoleone e, poich\u00e9 Milhaud aveva gi\u00e0 ottenuto la Legion d'onore, il 10 marzo venne nominato conte dell'Impero. Dal 1808 al 1811 combatt\u00e9 nella guerra d'indipendenza spagnola.\nNel novembre 1811 venne messo a riposo, ma nel giugno 1812 fu richiamato in servizio attivo e nominato comandante della XXV divisione militare. Nel 1813 comand\u00f2 un corpo di cavalleria nella battaglia di Lipsia. Grazie alla sua esperienza nel comando, nel 1814 Milhaud divenne ispettore generale della cavalleria. Durante la Prima Restaurazione Luigi XVIII gli affid\u00f2 il comando della XV divisione delle forze armate. Durante i cento giorni appoggi\u00f2 Napoleone e nella campagna di Waterloo comand\u00f2 il IV Corpo di Cavalleria. Alla battaglia di Ligny (16 giugno 1815) sfond\u00f2 il centro dell'esercito prussiano con la sua divisione di corazzieri contribuendo cos\u00ec all'ultima vittoria di Napoleone. Due giorni dopo, nella battaglia di Waterloo (18 giugno 1815) sue divisioni parteciparono agli attacchi di cavalleria sul centro dell'esercito alleato che alla fine si conclusero con un insuccesso.\nDopo la seconda restaurazione Milhaud fu bandito dal re Luigi XVIII come regicida. Dopo la rivoluzione di luglio 1830, fu richiamato in Francia, ma mor\u00ec l'8 gennaio 1833 a Aurillac."}
{"id": "3127162", "revid": "330270", "url": "https://it.wikipedia.org/wiki?curid=3127162", "title": "A. R. Orage", "text": ""}
{"id": "3127166", "revid": "1305772", "url": "https://it.wikipedia.org/wiki?curid=3127166", "title": "Milhaud (disambigua)", "text": "Per Milhaud si pu\u00f2 intendere:"}
{"id": "3127167", "revid": "1494169", "url": "https://it.wikipedia.org/wiki?curid=3127167", "title": "Piccolo grande uomo", "text": ""}
{"id": "3127169", "revid": "55935", "url": "https://it.wikipedia.org/wiki?curid=3127169", "title": "Jean-Baptiste Milhaud", "text": ""}
{"id": "3127174", "revid": "116723174", "url": "https://it.wikipedia.org/wiki?curid=3127174", "title": "Suppositio", "text": "Suppositio \u00e8 una parola latina (derivata dal verbo latino \"sub-ponere\", \"mettere una cosa sotto un'altra\") usata nella logica medievale per designare la possibilit\u00e0 di un nome di esprimere un significato che pu\u00f2 mutare a seconda del contesto in cui il termine \u00e8 usato nella proposizione. \nSe per esempio si dice: \u00abl'uomo cammina\u00bb o \u00abl'uomo \u00e8 razionale\u00bb, nel primo caso il nome \"uomo\" esprime una suppositio che riguarda individui reali, mentre nel secondo esempio il significato di \"uomo\" \u00e8 riferito ad un concetto universale. Da ci\u00f2 ne consegue che la suppositio permetter\u00e0 di distinguere un discorso scientifico basato su una scienza reale o razionale a seconda che i termini utilizzati siano al posto di realt\u00e0 concrete o mentali.\nLa suppositio inoltre permette di accertare la verit\u00e0 di una proposizione quando il soggetto e il predicato \"stanno al posto di\" (supponere pro) \"suppongono\" la stessa cosa altrimenti si incorre nelle fallacie determinate proprio dalle ambiguit\u00e0 linguistiche.\nNella logica medievale.\nDella suppositio scrisse Pietro Ispano (1205 ca. /1220\u20131277), nel capitolo sesto (\"De Suppositionibus\") del suo \"Tractatus\", meglio conosciuto come \"Summulae Logicales\", in cui il logico portoghese, dopo aver esposto le caratteristiche della \"logica vetus\", ossia della logica aristotelica e di quella del suo interprete Boezio, definiva la nuova dottrina logica terministica.\nDopo di lui Guglielmo di Ockham (1288\u20131349) distinguer\u00e0 tre tipi di suppositio:\nUn'acuta analisi della suppositio \u00e8 nell'opera \"Summulae logicae\" di Giovanni Buridano (1290 ca.-1358 ca.) che segue, pur non essendo un suo discepolo, la traccia di Ockham sul significato dei termini."}
{"id": "3127198", "revid": "729019", "url": "https://it.wikipedia.org/wiki?curid=3127198", "title": "Francesco Brach Papa", "text": "Biografia.\nFrancesco Brach Papa fu uno dei pionieri dell'aviazione italiana. Come altri piloti dell'epoca che poi divennero celebri \"assi\", per esempio Francesco Baracca, anch'egli dovette brevettarsi come pilota in Francia, presso la scuola dei fratelli Farman a Versailles: Brevetto N\u00b0 988 del 17 agosto 1912.\nRientrato in Italia, nel 1914, venne chiamato quale istruttore presso la scuola di volo della Cascina Malpensa. L'anno dopo viene nominato comandante della difesa aerea di Milano. In quel periodo inizia la sua collaborazione con la FIAT nella qualifica di pilota collaudatore. Stretto collaboratore dell'ing. Celestino Rosatelli, collauder\u00e0 ben 25 modelli di aeroplano.\nNell'estate 1918 il Tenente Brach Papa si trasferisce volontariamente alla 1\u00aa Squadriglia navale S.A. comandata da Gabriele D'Annunzio.\nNel 1919 fu tra i numerosi piloti italiani che si esibirono all'ELTA. Nel corso della manifestazione Brach Papa port\u00f2 in volo il prototipo del Fiat B.R., per la sua esibizione fu elogiato dalla stampa britannica.\nSuccessivamente si inser\u00ec nel Battaglione aviatori, e fu protagonista della prima parata della storia dell'aviazione militare italiana. In quell'occasione sul campo volo di Mirafiori, a Torino, si esibirono trentadue apparecchi del tipo Bl\u00e9riot, Farman e Nieuport.\nFrancesco Brach Papa conquist\u00f2 la sua fama non come pilota da guerra, ma come collaudatore e detentore di numerosi record aeronautici. Fu anche istruttore di volo presso l'aeroporto di Torino-Mirafiori.\nDal 1\u00ba marzo 1936 al 31 marzo 1940, con il grado di tenente colonnello, fu a capo della base aerea di Cameri, in provincia di Novara.\nNel dopoguerra ha ricoperto vari incarichi nell'ambito dell'industria dell'aviazione civile, continuando il suo rapporto lavorativo anche con la FIAT. Nel 1952, raggiunto il grado di generale di brigata, fond\u00f2 l'Associazione arma aeronautica.\nIl 2 giugno 1967, su proposta della Presidenza del Consiglio dei ministri, \u00e8 stato insignito della medaglia quale grande ufficiale ordine al merito della Repubblica Italiana.\nSi spense nella notte del 13 gennaio 1973, all'et\u00e0 di 82 anni, nella sua casa a Torino.\nI suoi record.\nFrancesco Brach Papa fu autore di 14 record aeronautici, di cui 9 mondiali. Il suo primo record lo realizz\u00f2 il 28 febbraio 1914, quando a bordo di un Farman tocc\u00f2 la quota di 3\u00a0983 metri.\nIl 26 luglio 1916, pilotando un Savoia-Pomilio SP.2, stabilir\u00e0 il nuovo record mondiale di altezza raggiunta da un apparecchio: 6\u00a0000 m. In seguito riusc\u00ec a superare il suo stesso record, il 14 dicembre 1917, raggiungendo la quota di 7\u00a0000 m.\nIl 3 marzo 1920, su un apparecchio Fiat B.R., realizza il record mondiale di velocit\u00e0 con due passeggeri: 276 km/h."}
{"id": "3127201", "revid": "729019", "url": "https://it.wikipedia.org/wiki?curid=3127201", "title": "Campionato francese di rugby a 15 1929-1930", "text": "Il Campionato francese di rugby a 15 di prima divisione 1929-30 fu vinto dall'Agen che super\u00f2 il Quillan (detentore) in finale.\nIl campionato mise di fronte 40 squadre divise in otto gruppi da cinque\nLa selezione avvenne grazie ai risultati nei campionati regionali, cinque nuove squadre apparvero rispetto all'anno precedente: Stade hendayais, Lyon OU, Oyonnax, Roanne (campione Honneur 1929) e Soustons.\nEssi sostituirono: Bagn\u00e8res, Dax, Mazamet, Montauban e Racing.\nFormula.\nPrimo turno con le sequadre divise in 8 gruppi di 5, girone all'italiana di sola andata, le prime 3 alla seconda fase.\nSeconda fase con 8 gruppi di 3: le vincenti ai quarti di finale.\nPrimo turno.\nIn grassetto le qualificate\nSemifinali.\nRipetizione:\nIl match Agen-Pau fu segnato dal decesso dell'ala di Agen Michel Pradi\u00e9, 18 anni. Il decesso avvenne all'ospedale a causa di un violento placcaggio.\nAltre competizioni.\nL'Amicale Sportive Bortoise divenne campione di Francia Honneur (2\u00aa divisione) battendo in finale il Football Club de Saint-Claude 5 a 0.\nNel campionato \"Promotion\" (3\u00aa divisione) a Tolosa, lo Stade Niortais super\u00f2 lo Sporting Club Salonais 6 a 3.\nIn 4\u00aa divisione, l'Association Sportive della Bourse fu campione di Francia ai danni dell'Union Sportive Mourillonnaise (Tolone) 10 a 3.\nL'US Perpignan fu campione di Francia delle \"squadre riserve\" battendo Lo Stade fran\u00e7ais 14 a 5 a Clermont-Ferrand."}
{"id": "3127204", "revid": "172343", "url": "https://it.wikipedia.org/wiki?curid=3127204", "title": "Agen rugby", "text": ""}
{"id": "3127205", "revid": "486946", "url": "https://it.wikipedia.org/wiki?curid=3127205", "title": "Clermont rugby", "text": ""}
{"id": "3127206", "revid": "172343", "url": "https://it.wikipedia.org/wiki?curid=3127206", "title": "USA Perpignan", "text": ""}
{"id": "3127207", "revid": "172343", "url": "https://it.wikipedia.org/wiki?curid=3127207", "title": "Arlequins Perpignan", "text": ""}
{"id": "3127208", "revid": "172343", "url": "https://it.wikipedia.org/wiki?curid=3127208", "title": "B\u00e9ziers rugby", "text": ""}
{"id": "3127209", "revid": "196390", "url": "https://it.wikipedia.org/wiki?curid=3127209", "title": "RC Toulon", "text": ""}
{"id": "3127213", "revid": "729019", "url": "https://it.wikipedia.org/wiki?curid=3127213", "title": "Campionato francese di rugby a 15 1928-1929", "text": "Il Campionato francese di rugby a 15 di prima divisione 1928-29 fu vinto dal Quillan che super\u00f2 il L\u00e9zignan in finale.\nFormula.\n40 squadre divise in 8 gruppi di 5.\nLe prime 3 alla seconda fase (8 gruppi di 3)\nLe vincenti ai quarti di finale\nPrimo turno.\nIn grassetto le qualificate\nSecondo turno.\nLe vincenti ai quarti di finale\nAltre competizioni.\nNel campionato \"Honneur\" (2\u00aa divisione) il Roanne super\u00f2 l'Olympique de Carmaux in finale 11 a 0.\nIn \"Promotion\" (3\u00aa divisione) il Football Club Auscitain super\u00f2 l'Union Sportive Dom\u00e8ne 6 a 3.\nIn quarta serie il Club Amical de Morcenx super\u00f2 il Saint-Marcellin 16 a 0.\nLo Stade Fran\u00e7ais fu campione di Francia delle \"squadre riserve\", battendo in finale il Biarritz 3 a 0."}
{"id": "3127214", "revid": "1543377", "url": "https://it.wikipedia.org/wiki?curid=3127214", "title": "Radiolarite", "text": "La radiolarite o selce a radiolari \u00e8 una roccia sedimentaria molto ricca in biossido di silicio che si pu\u00f2 considerare una variet\u00e0 di selce. \nFormazione.\nSi forma in depositi primari e contiene microfossili di radiolari. Questa roccia \u00e8 indicativa di ambienti deposizionali a batimetrie superiori a quella del lisoclino, dove i sedimenti silicei sono stabili mentre i sedimenti minerali carbonatici subiscono dissoluzione.\nDiffusione.\nIn Italia, a titolo di esempio, \u00e8 presente una formazione geologica chiamata Radiolariti del Selcifero Lombardo del giurassico medio. Esse costituiscono, con il Rosso ad Aptici, il Gruppo del Selcifero Lombardo. In termini paleoambientali, le Radiolariti del Selcifero Lombardo sono interpretate come il risultato della sedimentazione di fanghi silicei o calcareo-silicei ad opera di torbiditi avvenuta in bacini pelagici."}
{"id": "3127228", "revid": "767487", "url": "https://it.wikipedia.org/wiki?curid=3127228", "title": "Kazuhiko Chiba", "text": ""}
{"id": "3127240", "revid": "227211", "url": "https://it.wikipedia.org/wiki?curid=3127240", "title": "Eruzione del Vesuvio del 79 d.C.", "text": ""}
{"id": "3127243", "revid": "767487", "url": "https://it.wikipedia.org/wiki?curid=3127243", "title": "Isao Homma", "text": ""}
{"id": "3127246", "revid": "599013", "url": "https://it.wikipedia.org/wiki?curid=3127246", "title": "Hideo \u014cshima", "text": ""}
{"id": "3127248", "revid": "72396", "url": "https://it.wikipedia.org/wiki?curid=3127248", "title": "Jun Uchida", "text": ""}
{"id": "3127251", "revid": "486946", "url": "https://it.wikipedia.org/wiki?curid=3127251", "title": "Associazione Sportiva Palmese Calcio", "text": ""}
{"id": "3127254", "revid": "1043175", "url": "https://it.wikipedia.org/wiki?curid=3127254", "title": "G\u014dtoku Sakai", "text": "Carriera.\nClub.\nGli esordi in Giappone.\nNato a New York da padre giapponese e madre tedesca, a due anni si trasferisce in Giappone. Nel 2006, a 15 anni, l'Albirex Niigata lo preleva dalle giovanili della squadra locale di Sanj\u014d, nella prefettura di Niigata. Il 15 novembre 2008 a 17 anni debutta in prima squadra nel match di Coppa dell'Imperatore contro il Tokyo. Sempre contro gli edochiani esordisce la stagione successiva in prima divisione giapponese. Con l'Albirex Niigata colleziona complessivamente 73 presenze, marcando una rete.\nStoccarda.\nIl 1\u00ba gennaio 2012 passa allo Stoccarda con la formula del prestito con diritto di riscatto. L'11 febbraio debutta in Bundesliga nella vittoria casalinga per 5-0 contro l'Hertha Berlino. Il suo primo gol con lo Stoccarda arriva il 22 novembre 2012 nella partita di Europa League 2012-13 vinta 5-1 in casa dello Steaua Bucarest. Il 10 gennaio 2013 prolunga il suo contratto con i tedeschi fino a giugno 2016.\nAmburgo.\nNell'estate 2015 passa all'Amburgo. Il 3 ottobre 2015 gioca la sua prima partita con la nuova squadra, sostituendo Matthias Ostrzolek nel secondo tempo della partita vinta 3-0 contro l'Hertha. Il 18 novembre 2016 l'allenatore Markus Gisdol lo nomina capitano della squadra. In questa stagione segna anche la prima rete nel campionato tedesco, il gol della bandiera nella sconfitta 3-1 contro l'Ingolstadt. Al termine della stagione 2017-18 l'Amburgo retrocede per la prima volta nella sua storia ma nonostante ci\u00f2 Sakai rinnova il contratto fino al 30 giugno 2020.\nVissel Kobe.\nIl 14 agosto 2019 il giocatore ritorna in Giappone dopo otto anni, venendo acquistato dal Vissel Kobe per mezzo milione di euro.\nNazionale.\nDopo aver giocato per l'Under-18 giapponese nel 2009, Gotoku esordisce nel 2012 con la Nazionale Giapponese con la quale partecipa ai Giochi della XXX Olimpiade, alla FIFA Confederations Cup 2013, al Campionato mondiale di calcio 2014 e alla Coppa d'Asia 2015.\nNel 2018 figura nella lista dei convocati per il Mondiale di Russia 2018. Al termine della manifestazione (in cui ha disputato solo 1 partita) lascia la Nazionale a soli 27 anni.\nStatistiche.\nCronologia presenze e reti in Nazionale.\n \n "}
{"id": "3127255", "revid": "1347902", "url": "https://it.wikipedia.org/wiki?curid=3127255", "title": "Centrale nucleare di Novovorone\u017e", "text": "La centrale nucleare di Novovorone\u017e () \u00e8 una centrale nucleare russa situata presso la citt\u00e0 di Novovorone\u017e nell'oblast di Vorone\u017e. \u00c8 il primo impianto del sito, affiancato all'impianto di Novovorone\u017e 2.\nL'impianto \u00e8 stato un banco di prova per varie tipologie VVER, \u00e8 composto da 2 reattori spenti per 533\u00a0MW e 3 sono stati in funzione per 1720\u00a0MW fino alla fine dell'anno 2016, tutti di tipologia VVER di due vari modelli. Da allora il terzo reattore si \u00e8 fatto chiuso e il quarto lo dovrebbe chiudere in 2017."}
{"id": "3127256", "revid": "181541", "url": "https://it.wikipedia.org/wiki?curid=3127256", "title": "Centrale nucleare di Novovoronezh", "text": ""}
{"id": "3127257", "revid": "51032", "url": "https://it.wikipedia.org/wiki?curid=3127257", "title": "Ascaride lombricoide", "text": ""}
{"id": "3127258", "revid": "446353", "url": "https://it.wikipedia.org/wiki?curid=3127258", "title": "Lista delle accademie militari", "text": "Elenco delle accademie militari a livello mondiale suddivise per paese, inteso come quello attuale e i suoi predecessori (ad esempio al paragrafo \"Italia\" saranno indicati anche gli istituti nati sotto il Regno d'Italia o gli stati pre-unitari, in quello \"Regno Unito\" le accademie sorte con il Regno di Gran Bretagna e cos\u00ec via). In alcuni casi, sulla data di fondazione esiste discordanza tra gli studiosi."}
{"id": "3127265", "revid": "122513885", "url": "https://it.wikipedia.org/wiki?curid=3127265", "title": "Hisashi Kurosaki", "text": ""}
{"id": "3127266", "revid": "767487", "url": "https://it.wikipedia.org/wiki?curid=3127266", "title": "Gabriele Coen", "text": "Biografia.\nDiplomato in sassofono al conservatorio \"Francesco Morlacchi\" di Perugia e specializzato poi presso l'associazione Siena Jazz, ha fondato o collaborato con diversi gruppi, perlopi\u00f9 impegnati nella musica jazz. . E' laureato in Scienze Politiche presso la cattedra di Storia Moderna dell'Universit\u00e0 La Sapienza di Roma.\nGabriele Coen si dedica dai primi anni Novanta all'incontro tra jazz e musica etnica, in particolare mediterranea e est-europea, svolgendo un'intensa attivit\u00e0 a livello nazionale e internazionale. Nel 1995 ha dato vita ai \"KlezRoym\", gruppo di musica klezmer, assieme ad Andrea Pandolfo, Pasquale Laino, Riccardo Manzi, Marco Camboni, Leonardo Cesari ed Eva Coen, la pi\u00f9 nota formazione italiana dedita alla riattualizzazione del patrimonio musicale ebraico - con cui ha inciso sei dischi per l'etichetta CNI (Klezroym - 1998, Scen\u00ec - 2000, Yankele nel ghetto \u2013 2002, Klezroym \u2013 2003, Venticinqueaprile - 2007,Klezroym 20 years - 2016). \nCome compositore nonch\u00e9 interprete ha realizzato sigle televisive (Rai Educational) commenti musicali (Geo&amp;Geo, Raitre), Musiche per documentari (La grande Storia, Raitre) e per balletti (Patino, Fuciarelli), numerose collaborazioni teatrali (Mincer, Celestini, Scaparro, Ferlazzo Natoli). Ha composto insieme ai Klezroym le musiche per il film di Emanuele Crialese \u201c Once we were strangers\u201d e \u201c A gennaio \u201c di Luca Calvanelli; insieme a Mario Rivera quelle per \u201cNotturno Bus\u201d (2007) di Davide Marengo, con Giovanna Mezzogiorno, Valerio Mastandrea e Ennio Fantastichini. Sempre nel 2007 ha realizzato, ancora con Mario Rivera, le musiche per lo spettacolo teatrale \u201cSatyricon\u201d di Renato Giordano, con Giorgio Albertazzi e Michele Placido. Del 2010 \u00e8 la colonna sonora (sempre con Mario Rivera) per \u201cScontro di civilt\u00e0 per un ascensore a Piazza Vittorio\u201d (2010), di Isotta Toso.Nel 2020 quella per il Film \"Tornare\" di Cristina Comencini. Nel 2009 ha scritto insieme ad Isotta Toso il libro \u201cMusica errante. Tra folk e jazz: klezmer e canzone yiddish\u201d, per Stampa Alternativa. \nA partire dall'edizione 2011 degli Award assegnati dalla rivista specializzata Jazzit Gabriele Coen \u00e8 sempre presente nelle migliori postazioni sia al sassofono soprano che al clarinetto per quanto riguarda il jazz italiano.\nCome leader porta avanti vari progettie in particolare: Gabriele Coen \u201cJewish Experience\u201d, una delle formazioni pi\u00f9 tipiche del jazz contemporaneo come volano di un viaggio musicale in cui si reinterpreta in chiave jazzistica il repertorio popolare ebraico, attraverso composizioni originali, brani klezmer e sefarditi (ebraico-spagnoli). Del 2009 \u00e8 il primo disco intitolato \"Golem\", per Alfamusic (distribuzione EGEA Music). Ad agosto 2010 \u00e8 uscito il nuovo disco \"Awakening\", prodotto da John Zorn per la Tzadik, la prestigiosa etichetta discografica newyorchese.\nNel 2013 \u00e8 uscito del nuovo lavoro discografico \"Yiddish Melodies in Jazz\", sempre prodotto dalla Tzadik di John Zorn.\nA giugno 2017 \u00e8 invece uscito il lavoro per l\u2019etichetta Parco della Musica Records: \"Sephirot. Kabbalah in Music\" dove Gabriele Coen dirige il suo nuovo sestetto tra elettricit\u00e0 e spiritualismo.\nA dicembre 2017 \u00e8 uscito l\u2019importante testo \"The History of European Jazz. The Music, Musicians and Audience in Context\" edito da Francesco Martinelli per la Equinox Publishing. Gabriele Coen ha partecipato all'opera scrivendo un'importante capitolo dedicato al rapporto tra jazz e musica ebraica in Europa.\nDal 2013 Gabriele Coen ha fondato un nuovo quintetto a suo nome con cui, dopo gli omaggi a Kurt Weill e John Zorn, propone grazie anche agli arrangiamenti di Andrea Avena, un originalissimo omaggio a Leonard Bernstein, uno dei pi\u00f9 grandi musicisti del Novecento, compositore, pianista, direttore d\u2019orchestra e didatta. A gennaio 2020 \u00e8 uscito il loro cd \"Leonard Bernstein Tribute\" per la prestigiosa etichetta Parco della Musica Records. La formazione \u00e8 completata da Alessandro Gwis al pianoforte, Benny Penazzi al violoncello, Danilo Gallo al contrabbasso e Zeno De Rossi alla batteria.\nPi\u00f9 nell'ambito jazzistico sono la collaborazione con \"Circo Diatonico\", \"La Porta Magica\" (entrambe dal 1998) e \"Atlante Sonoro\" (da lui fondato nel 2001 con Pietro Lussu, Marco Loddo e Luca Caponi), e le collaborazioni con diversi artisti come Leo Cesari, Riccardo Fassi, Luigi Cinque, Giancarlo Schiaffini, Pietro Ciancaglini, Lorenzo Tucci, Riccardo Fassi, Raffaela Siniscalchi, Chiara Civello, Matthew Garrison, Steve Cantarano, Gerardo Bartoccini, Marco Siniscalco, Andrea Avena, Massimo D'Agostino, Fulvio Maras."}
{"id": "3127271", "revid": "729019", "url": "https://it.wikipedia.org/wiki?curid=3127271", "title": "Centrale nucleare di Kola", "text": "La centrale nucleare di Kola (in russo \"\u041a\u043e\u043b\u044c\u0441\u043a\u0430\u044f \u0410\u042d\u0421\") \u00e8 una centrale nucleare russa situata a Poljarnye Zori nell'oblast di Murmansk, \u00e8 il primo impianto del sito, affiancato all'impianto di Kola 2. L'impianto \u00e8 composto da 4 reattori in funzione per complessivi 1644 MW di tipologia VVER440."}
{"id": "3127272", "revid": "53508", "url": "https://it.wikipedia.org/wiki?curid=3127272", "title": "Fern\u00e3o Lopes", "text": "Biografia.\nFu uno degli storiografi pi\u00f9 apprezzati di tutta la cultura portoghese.\nI suoi scritti sono basati sulle tradizioni tramandate oralmente e, in ogni pagina, rivela le sue radici popolari. Fu un autodidatta, e uno degli ultimi esempi di storico come approvvigionatore della conoscenza popolare. Al momento della sua morte, un nuovo tipo di conoscenza stava sorgendo, uno scolasticismo latinizzato che implicava l'imitazione dei classici.\nLa sua data di nascita \u00e8 incerta, ma comunque compresa nel periodo di tempo che va dal 1380 al 1390, e appartiene alla generazione che viene dopo la guerra con la Castiglia e la battaglia di Aljubarrota. Durante la sua vita, conobbe molti protagonisti di questo periodo turbolento, compreso Giovanni I del Portogallo, Edoardo del Portogallo, Nuno \u00c1lvares Pereira e Jo\u00e3o das Regras. Vide il regno di tre monarchi: Giovanni I, Edoardo I e Alfonso V e inoltre visse durante la reggenza di Pietro, Duca di Coimbra.\nIl Portogallo vide molti mutamenti sociali e politici in questo periodo come: \nAlla sua morte, Lopes resta testimone dell'inizio dell'impero marittimo portoghese.\nGli succedette come cronachista Gomes Eanes de Zurara. Si stima che la sua morte sia avvenuta dopo il 1459.\nOpere.\nFern\u00e3o scrisse molte cronache, tra cui:"}
{"id": "3127274", "revid": "767487", "url": "https://it.wikipedia.org/wiki?curid=3127274", "title": "Paradise Road", "text": "Paradise Road \u00e8 un film del 1997 diretto da Bruce Beresford.\nLa pellicola narra la storia di un gruppo di donne inglesi, americane, olandesi e australiane imprigionate dai giapponesi a Sumatra durante la II guerra mondiale. I protagonisti sono Glenn Close nel ruolo di Adrienne Pargiter, Frances McDormand come Dr. Verstak, Pauline Collins nel ruolo della missionaria Margaret Drummond, Julianna Margulies come Topsy Merritt, Jennifer Ehle come Rosemary Leighton Jones, Cate Blanchett nella parte della balia Susan McCarthy e Elizabeth Spriggs nella vedova Imogene Roberts.\nLa storia \u00e8 basata sulle testimonianze di Helen Olijn e Betty Jeffrey, scritte in due libri.\nTrama.\n1942. Durante un ballo al Cricket Club, nella colonia britannica di Singapore, una bomba esplode proprio al di fuori dell'hotel, interrompendo la serata festosa; sono i giapponesi che attaccano la citt\u00e0. Le donne e i bambini vengono evacuati e imbarcati su una nave per una destinazione pi\u00f9 sicura. Ma poche ore pi\u00f9 tardi, aerei da guerra giapponesi bombardano la nave, costringendo gli occupanti a buttarsi in acqua per salvare la vita.\nTre donne nuotano per raggiungere la battigia: Adrienne Pargiter, la moglie di un coltivatore di the, Rosemary Leighton-Jones, una modella e ragazza di un soldato del Royal Malayan Volunteers, e Susan MacCarthy, un'infermiera australiana. La terra che hanno raggiunto \u00e8 l'isola di Sumatra. Le donne vengono trovate da un ufficiale giapponese, il capitano Tanaka, e accompagnate in un villaggio deserto dove ritrovano le altre donne e bambini della nave. Poi esse vengono trasferite in un campo di prigionia nella giungla, dove ci sono donne di diverse nazionalit\u00e0: olandesi, inglesi, irlandesi, portoghesi, cinesi e australiane, provenienti da tutti gli strati sociali. Alcune sono suore, altre infermiere, altre ancora sono esponenti dell'alta societ\u00e0 e madri. Le donne sono costrette a inchinarsi agli ufficiali giapponesi e alla bandiera del Sol Levante. Sottoposte a varie torture psicologiche e al duro lavoro coatto, esse cercano di resistere e rimanere positive. Infatti, molte credono ancora che la guerra finir\u00e0 presto e i loro uomini verranno a prenderle. Ci\u00f2 nondimeno, le condizioni di vita sono brutali e svilenti, e portano molte donne alla malattia e alla morte. Alla proposta di prostituirsi nel circolo ricreativo giapponese, in cambio di vitto e alloggio, alcune sventurate rispondono positivamente.\nAdrienne Pargiter, diplomata alla Royal Academy of Music, e Daysy 'Margaret' Drummond, una missionaria, decidono di creare un'orchestra vocale per infondere speranza e coraggio alle donne. Tuttavia, fra di loro molte temono per la propria vita, perch\u00e9 gli ufficiali giapponesi - e in special modo il sergente Tomiashi detto \"il Serpente\" per i suoi abusi e crudelt\u00e0 - hanno vietato qualsiasi raduno religioso o sociale. Finalmente, il coro si esibisce per l'intero campo: perfino gli ufficiali si arrestano per ascoltare la vibrante musica. Sfortunatamente, la musica non arresta le conseguenze di anni di privazioni e il numero di donne del coro continua a scemare. Dopo un po' di tempo, le donne vengono trasferite in un altro luogo fino al termine della guerra, quando riacquistano la propria libert\u00e0, dopo due anni di prigionia."}
{"id": "3127276", "revid": "729019", "url": "https://it.wikipedia.org/wiki?curid=3127276", "title": "Centrale nucleare di Kola 2", "text": "La centrale nucleare di Kola 2 (in russo \"\u041a\u043e\u043b\u044c\u0441\u043a\u0430\u044f \u0410\u042d\u0421 II\") \u00e8 una centrale nucleare russa, attualmente in progettazione, situata a Poljarnye Zori, nell'oblast di Murmansk; \u00e8 il secondo impianto del sito, affiancato all'impianto di Kola. L'impianto \u00e8 previsto essere composto da 2 reattori per complessivi 2600 MW di tipologia VVER-TOI."}
{"id": "3127278", "revid": "599013", "url": "https://it.wikipedia.org/wiki?curid=3127278", "title": "Lu\u00eds Fernando Lojudice Martinez", "text": ""}
{"id": "3127287", "revid": "1573940", "url": "https://it.wikipedia.org/wiki?curid=3127287", "title": "Phylloscopus", "text": "Phylloscopus \u00e8 un genere di uccelli passeriformi comunemente denominati lu\u00ec, che tradizionalmente veniva attribuito alla famiglia Sylviidae ma che in base a una recente revisione filogenetica \u00e8 stato collocato in una famiglia a s\u00e9 stante (Phylloscopidae).\nTassonomia.\nIl Congresso Ornitologico Internazionale riconosce le seguenti specie:\nUn'ulteriore specie, \"Phylloscopus rotiensis\", endemica dell'isola indonesiana di Rote, \u00e8 stata scoperta recentemente (2018)."}
{"id": "3127289", "revid": "81646", "url": "https://it.wikipedia.org/wiki?curid=3127289", "title": "Lu\u00ec", "text": ""}
{"id": "3127291", "revid": "138230", "url": "https://it.wikipedia.org/wiki?curid=3127291", "title": "Bigrigio", "text": ""}
{"id": "3127296", "revid": "729019", "url": "https://it.wikipedia.org/wiki?curid=3127296", "title": "Centrale nucleare di Kursk", "text": "La centrale nucleare di Kursk (in russo: \"\u041a\u0443\u0440\u0441\u043a\u0430\u044f \u0410\u042d\u0421\") \u00e8 una centrale nucleare russa situata presso la citt\u00e0 di Kur\u010datov vicino a Kursk nell'oblast, di Kursk; \u00e8 il primo impianto del sito, affiancato all'impianto di Kursk 2.\nL'impianto \u00e8 composto da 4 reattori in funzione per 3.700MW del modello RBMK-1000, altri 2 reattori RBMK-1000 erano previsti, ma furono cancellati (Kursk-5 nel 2012, nel frattempo era stato modificato in MKER-1000, e Kursk-6 nel 1993)."}
{"id": "3127297", "revid": "287204", "url": "https://it.wikipedia.org/wiki?curid=3127297", "title": "Aurelio Bianchi-Giovini", "text": "Origini.\nNacque a Como, da Francesco Bianchi e Maria Zoini. Venne inviato dalla famiglia a Milano come commesso apprendista di negozio, poi a Vienna, per apprendervi la lingua tedesca. Qui si rese sospetto alla polizia austriaca che, dopo breve tempo, lo obblig\u00f2 a rientrare in Lombardia.\nEsilio in Canton Ticino.\nPer sfuggire alla persecuzione della polizia imperiale, nel 1830 si trasfer\u00ec a Capolago, nel Canton Ticino, presso la Tipografia Elvetica. Ivi cominci\u00f2 a collaborare ad alcuni giornali, prima (1831-32) come redattore dell'Ancora, giornale di ispirazione moderata.\nSi segnal\u00f2, subito, per una linea fortemente anticlericale, testimoniata da un opuscolo del 1832 intitolato \"\"Confutazione delle quattro petizioni presentate da alcuni ecclesiastici al Gran Consiglio\", edito dalla Tipografia Elvetica di Capolago.\nNel 1834 pubblic\u00f2 a Capolago, la traduzione italiana della \"Storia della Repubblica di Venezia\" del francese Pierre-Antoine Daru, che descriveva Venezia retta da un regime cupo e oppressivo. Con ci\u00f2 Giovini dimostr\u00f2 la consueta capacit\u00e0 di pubblicista, in quanto l'opera aveva gi\u00e0 provocato la vivace del Foscolo, con il suo ultimo lavoro, la \u2018Storia delle Costituzione democratica di Venezia\u2019, pubblicata nel 1827.\nNel 1835 (e sino al 1837) fu tra i fondatori del \"Repubblicano della Svizzera italiana\", organo del partito radicale al potere, dalle cui colonne condusse una serrata polemica anticlericale, sfociata in numerosi processi penali.\nNel 1837 diede avvio alla pubblicazione, presso la Tipografia Elvetica, della \"Storia dei papi\"\". L'opera, frutto di una grande erudizione, anche se ricca di considerazioni scarsamente fondate che risentono del taglio polemico, rappresenta, ancor oggi, una pietra miliare della polemica anticattolica italiana. La \"Storia\" si sarebbe completata in 12 volumi, che la Tipografia Elvetica, riprese nel 1850, mai terminati.\nNel 1836, pubblic\u00f2 una prima versione della \"Biografia di Fra' Paolo Sarpi\", ove riesum\u00f2 l'opera dello storico, orai quasi dimenticato, per sostenere una vivace polemica anticattolica. Assai meglio argomentata e storicamente fondata della precedente \"Storia dei Papi\".\nEsilio a Zurigo.\nI due testi contribuirono a determinare, nel 1839, la sua espulsione dal Cantone per la violenza del suo anticlericalismo. Dove pure aveva sposato Maria Bellasi, di Mendrisio.\nRipar\u00f2 dapprima a Grono, nel Canton Grigioni, ove non prese l'occasione di aprire una memorabile polemica con il capitano Filippo de Sacco di Grono, in particolare sull'immunit\u00e0 ecclesiastica. Si trasfer\u00ec, poi, a Zurigo.\nRientro in Lombardia.\nDi qui decise di profittare, nel 1842, dell'amnistia decretata nel Lombardo-Veneto austriaco, sin dal 1838, a seguito dell'incoronazione di Ferdinando I. Giunto a Milano, Giovini si dedic\u00f2 agli studi storici.\nNel 1842 usc\u00ec una \"Istoria critica della Chiesa greco-moderna e della Chiesa russa\". Nel 1844 pubblic\u00f2 in Milano, presso Pirotta, una fondamentale \"Storia degli Ebrei e delle loro sette e dottrine religiose durante il Secondo Tempio\", la prima opera del suo genere in Italia, ed una delle prime in Europa, a trattare in forma non apologetica della vita religiosa del giudaismo al tempo di Ges\u00f9 ed a entrare in dialogo diretto con la nascente storiografia ebraica contemporanea, ospitando in appendice un lungo saggio del rabbino Samuel David Luzzatto. Sempre nel 1844 escono, presso Civelli, altre due opere di Giovini: \"Idee sulle cause della decadenza dell'Impero Romano in occidente Milano\" nonch\u00e9 \"Pontificato di san Gregorio il Grande\". Nel 1845 un notissimo \"Esame critico degli atti e documenti della papessa Giovanna\" e la \"Critica degli Evangeli\" (1855). Inizi\u00f2 una \"Storia della Lombardia\" e termin\u00f2 un notissimo \"Lessico della Lombardia\".\nDirettore a Torino.\nIn seguito si trasfer\u00ec a Torino, dove assunse, nel 1848, la direzione del foglio L'Opinione, che tenne sino al giugno del 1852, fondato il 26 gennaio dello stesso anno da un gruppo di \"moderati di sinistra\", che comprendeva Giacomo Durando, Massimo Cordero di Montezemolo, Urbano Rattazzi, Giuseppe Cornero e Giovanni Lanza.\nGiovini diede al giornale un taglio fortemente anticlericale e radicale: ad esempio, dopo la tragica sconfitta sarda a Novara, su \"l'Opinione\" del 28 marzo espose la fantastica tesi che la guerra doveva continuare, costasse quel che costasse, sostenendo, inoltre, che la sconfitta era dovuta ad un complotto. Negli anni seguenti, tuttavia, le sue posizioni anticlericali lo portarono a condividere alcune delle iniziative dei governi Cavour, in merito. Ma che estese anche alle iniziative di politica nazionale, conducendo una continua e dura polemica verso i repubblicani mazziniani. In questo contesto si inquadr\u00f2 \"L'Austria in Italia e le sue confische\", del 1853.\nUltimi anni.\nDal 1853, l'Unione, perseverando nelle polemiche contro la Chiesa. Dal 1860 diresse il quotidiano napoletano \u00abPatria\u00bb.\nSoprattutto, Giovini non smise mai la feroce polemica anticattolica: oltre alla ripresa della \"Storia dei papi\", si ricordano un gustoso \"Il Papa e la sua corte : ricordi inediti d'un carabiniere al servizio di sua santit\u00e0\", del 1860, nonch\u00e9 il \"Diario di Burcardo-quadro dei costumi della corte di Roma\", che conteneva una riscrittura della storia del legno della croce, una biografia del cardinale Antonelli ed altri documenti analoghi, apparsa a Firenze, del 1860."}
{"id": "3127299", "revid": "729019", "url": "https://it.wikipedia.org/wiki?curid=3127299", "title": "Centrale nucleare di Kursk 2", "text": "La centrale nucleare di Kursk 2 (in russo: \"\u041a\u0443\u0440\u0441\u043a\u0430\u044f \u0410\u042d\u0421 II\") \u00e8 una centrale nucleare russa situata presso la citt\u00e0 di Kur\u010datov vicino a Kursk, nell'oblast di Kursk; \u00e8 il secondo impianto del sito, leggermente a nord della prima sezione dell'impianto.\nLa centrale \u00e8 prevista essere composta da 4 reattori per 4.800 MW di tipologia VVER-TOI. L'accensione dei reattori di questo impianto sar\u00e0 sincronizzata con la chiusura degli omologhi reattori dell'impianto adiacente."}
{"id": "3127301", "revid": "83531", "url": "https://it.wikipedia.org/wiki?curid=3127301", "title": "Luciano Morpurgo", "text": "Vita.\nNato a Spalato da antica famiglia ebraica, sin da giovane manifest\u00f2 un grande interesse per la fotografia e per le cartoline, tanto che a dieci anni raccolse gi\u00e0 una notevole collezione di cartoline di soggetto dalmata.\nI Morpurgo di Spalato all'epoca sono imprenditori e commercianti: imparentati con gli Stock di Trieste, come loro possiedono una fabbrica di liquori: le \"Distillerie Morpurgo\". Nel 1856 Vito Morpurgo - zio di Luciano - rilev\u00f2 nella piazza principale della citt\u00e0 \u2013 Piazza dei Signori \u2013 una libreria, che divenne centro di ritrovo degli intellettuali spalatini, assieme al vicino Caff\u00e8 Troccoli.\nLuciano Morpurgo studi\u00f2 a Venezia presso il Liceo Foscarini, il cui convitto era tradizionalmente frequentato dai giovani dalmati le cui famiglie volevano impartir loro un'educazione in lingua italiana. Laureatosi a Padova nel 1907, risalgono proprio a questi anni le sue prime fotografie d'autore.\nAll'entrata in guerra dell'Italia nel 1915, lasci\u00f2 clandestinamente Spalato - allora nell'Impero Austroungarico - per Roma, ove inizi\u00f2 ad occuparsi professionalmente di fotografia. Nel 1919 fond\u00f2 la \"Societ\u00e0 Tipografica Grafia S.E.D.A. \u2013 Sezione Edizioni d'Arte\" divenuta nel 1924 \"I.F.I. - Istituto Fotografico Italiano\". Nel 1925 fond\u00f2 la \"Casa Editrice Luciano Morpurgo\", con l'intento di pubblicare libri di viaggio e di arte.\nAgli anni '20 e '30 del XX secolo risalgono alcuni dei suoi pi\u00f9 famosi \"reportage\", fra i quali particolarmente significativo rimase un suo servizio fotografico del 1927 sulla Palestina, oltre ad una serie di campagne fotografiche sulle citt\u00e0 minori ed i paesi d'Italia.\nNel 1938 pubblic\u00f2 un fortunato libro per l'infanzia, dal titolo \"Quando ero fanciullo\": si \u00e8 per\u00f2 nel pieno delle leggi razziali e quindi Morpurgo fu costretto a ritirare l'opera. Inizi\u00f2 un periodo penoso per Morpurgo, che per l'Italia aveva lasciato la sua citt\u00e0 natale e che si vedeva da essa ripudiato, impossibilitato a lavorare e a condurre una vita normale. Per i suoi meriti particolari, Morpurgo - che scrisse anche una lettera di supplica a Mussolini - il 26 ottobre 1941 venne discriminato (e cio\u00e8 \"escluso\") dall'applicazione piena delle leggi razziali: gli venne quindi consentita la ripresa dell'attivit\u00e0 editoriale e la ristampa di \"Quando ero fanciullo\", purch\u00e9 non utilizzasse il suo vero nome ma uno pseudonimo: fu cos\u00ec che nel 1942 riapparve nelle librerie il suo libro, a nome di \"Luciano Spalatino\".\nScampato alle persecuzioni naziste successive al 1943, al termine della guerra Morpurgo riprese in pieno la sua attivit\u00e0: nel 1946 pubblic\u00f2 con la sua nuova casa editrice \"Dalmatia\" un secondo libro autobiografico, \"Caccia all'uomo\", interamente dedicato alla sua storia personale e alla tragica storia degli ebrei italiani e spalatini nel periodo della guerra e dell'annessione di Spalato all'Italia. Morpurgo \u00e8 con Giacomo Debenedetti e Silvia Forti Lombroso uno dei primissimi testimoni ad affrontare in un racconto autobiografico il problema delle persecuzioni ebraiche in Italia, non dalla prospettiva di coloro che furono deportati nei campi di sterminio ma di coloro che furono costretti alla clandestinit\u00e0 negli anni della guerra.\nNel dopoguerra Morpurgo venne riconosciuto come uno dei fotografi italiani pi\u00f9 importanti del secolo. I negativi delle sue opere - all'incirca 60.000 - vennero acquisiti in due \"tranche\" dal Gabinetto Fotografico Nazionale, in seguito confluito nell'Istituto Centrale del Catalogo e Documentazione (ICCD): un primo blocco nel 1970, quando Morpurgo era ancora in vita, un secondo invece venne ceduto dagli eredi nel 1973.\nUn blocco di circa 950 stampe fotografiche originali \u00e8 stato infine donato nel 1989 dagli eredi Morpurgo, assieme ad alcuni apparecchi fotografici, al Museo di Storia della Fotografia Fratelli Alinari (poi divenuto Museo nazionale Alinari della fotografia).\nLuciano Morpurgo mor\u00ec a Roma il 21 settembre 1971.\nIl Fondo Morpurgo.\nIl fondo Morpurgo costituisce uno dei pi\u00f9 importanti archivi fotografici italiani del '900. \u00c8 costituito da reperti databili dal 1900 al 1967, conservato presso l'ICCD secondo una ripartizione per tipo di supporto.\nCirca 24.000 sono i negativi su vetro, databili fra il 1915 e il 1936: i corrispondenti positivi, a suo tempo stampati, sono inseriti nella raccolta della Fototeca Nazionale. Di questo gruppo fanno parte anche le lastre che riguardano la Dalmazia, l'Albania, la Romania, la Bulgaria e la Palestina.\nI negativi su pellicola sono circa 30.000, e datano dal 1915 al 1967: corrispondono a gran parte dell'archivio privato di Morpurgo, e contengono immagini di centinaia di localit\u00e0 italiane - soprattutto laziali ed abruzzesi - escursioni del Club Alpino Italiano, manifestazioni religiose e politiche e piccoli e grandi eventi dell'Italia di quegli anni.\nI positivi originali, databili dal 1900 al 1939, sono circa 35.000, in massima parte riuniti dallo stesso Morpurgo in 129 album e 44 cartelle. Le immagini pi\u00f9 antiche sono di Venezia e di Spalato, ma la grande massa \u00e8 relativa a foto di viaggi compiuti da Morpurgo in alcuni paesi europei e nordafricani: Dalmazia, Italia, Germania, Danimarca, Austria, Ungheria, Malta, Svezia, Francia, Spagna, Tunisia, Marocco ed Algeria."}
{"id": "3127306", "revid": "34962179", "url": "https://it.wikipedia.org/wiki?curid=3127306", "title": "Bombe aeree", "text": ""}
{"id": "3127307", "revid": "438678", "url": "https://it.wikipedia.org/wiki?curid=3127307", "title": "Forever Love (Gary Barlow)", "text": "Forever Love \u00e8 una romantica canzone pop del 1996, scritta ed interpretata da Gary Barlow e facente parte dell'album \"Open Road\", uscito l'anno seguente.\nSi tratta del primo singolo da solista del cantante, inciso dopo il momentaneo scioglimento della boy band Take That, di cui faceva parte.\nIl disco, uscito su etichetta BMG Records e prodotto dallo stesso Gary Barlow e da Chris Porter, raggiunse il primo posto nelle classifiche britanniche e il terzo in quelle irlandesi. In Italia, raggiunse il 5\u00ba posto.\nLa canzone \u00e8 stata inserita nella colonna sonora del film di John Duigan \"The Leading Man\" (1996).\nTesto &amp; Musica.\nIl testo parla di un ragazzo che, dopo un lungo periodo di \"vuoto\" a livello sentimentale, ha finalmente trovato l'amore. \nTuttavia, questa storia, che riempie ora totalmente i suoi pensieri, va avanti tra dubbi e incertezze, che si traducono nei suoi atteggiamenti contrastanti verso la sua ragazza. E lui si chiede se questo sentimento sia destinato a durare per sempre e se \u00e8 questo ci\u00f2 che veramente vuole.\nIl testo \u00e8 accompagnato da una musica piuttosto malinconica.\nVideo musicale.\nNel video musicale, interamente in bianco e nero, si vede Gary Barlow alzarsi da letto ed affrontare la giornata, durante la quale si imbatte in tante persone apparentemente felici, mentre lui sembra non esserlo affatto ed essere assorto nei suoi pensieri."}
{"id": "3127317", "revid": "1005847", "url": "https://it.wikipedia.org/wiki?curid=3127317", "title": "Wakatsuki Reijir\u014d", "text": "Biografia.\nI primi anni.\nWakatsuki nacque a Matsue, Provincia di Izumo, (attuale Prefettura di Shimane). Suo padre era un samurai che aveva prestato servizio nella locale Matsudaira \"daimy\u014d\" ed aveva il cognome di Okamura. Wakatsuki venne adottato dopo il matrimonio nella famiglia della moglie che non aveva eredi maschi. Iscritto all'Universit\u00e0 Imperiale di Tokyo nel 1892, qui studi\u00f2 legge.\nLa carriera politica.\nDopo la laurea, Wakatsuki lavor\u00f2 al Ministero delle finanze come direttore del bureau delle tasse e poi come vice ministro. Nel 1911 venne nominato membro della Camera dei Pari giapponese. Egli prest\u00f2 poi servizio come Ministro delle Finanze durante il III governo Katsura e durante il II governo \u014ckuma divenendo membro guida del \"Rikken D\u014dshikai\", ed successore al \"Kenseikai\", nel 1914.\nNel giugno del 1924, Wakatsuki venne nominato Ministro degli Interni nel gabinetto del primo ministro Kat\u014d Takaaki, e lavor\u00f2 alacremente per una legge per il suffragio universale e la Legge per la preservazione della pace del 1925.\nPrimo ministro.\nIl 30 gennaio 1926, alla morte improvvisa di Kat\u014d, Wakatsuki ottenne l'incarico di primo ministro del Giappone. Venne costretto a dimettersi il 20 aprile 1927 a seguito della Crisi finanziaria Sh\u014dwa.\nWakatsuki il 10 novembre 1928 venne insignito dell'Ordine dei Fiori di Paulownia. Dopo aver prestato servizio come capo delegato plenipotenziario alla Conferenza Navale di Londra, Wakatsuki fece pressione per una rapida e decisa ratificazione del trattato di disarmo, attirandosi le ire del gruppo militarista e degli ultra-nazionalisti.\nDopo che il primo ministro Hamaguchi venne costretto ad abbandonare il proprio incarico per una serie di ferite e tentativi di assassinio, Wakatsuki assunse la guida del \"Rikken Minseit\u014d\", successore del \"Kenseikai\". Egli venne elevato al rango di barone (\"danshaku\") nel sistema nobiliare \"kazoku\" nell'aprile 1931. Wakatsuki divenne nuovamente primo ministro dal 14 aprile al 13 dicembre 1931, periodo durante il quale egli non fu in grado di controllare l'esercito imperiale, n\u00e9 fu in gradi di prevenire l'Incidente di Manciuria che attir\u00f2 le ostilit\u00e0 della Cina nei confronti del Giappone.\nGli ultimi anni.\nDopo il suo ritiro dal ruolo di primo ministro, Wakatsuki divenne presidente del \"Rikken Minseit\u014d\" nel luglio del 1934. Malgrado la crescita del militarismo nella societ\u00e0 giapponese, egli continu\u00f2 fermamente ad opporsi alla Seconda guerra cino-giapponese e si oppose all'entrata in guerra contro Stati Uniti e altre potenze occidentali. Persino dopo l'entrata in guerra del Giappone nella Seconda guerra mondiale, egli dichiar\u00f2 pubblicamente di voler far terminare quanto prima la guerra. Nel maggio del 1945, dopo aver sentito del collasso del regime nazista in Germania, egli richiese urgentemente il ritiro del Giappone dal conflitto e chiese al primo ministro Kantar\u014d Suzuki di aprire i negoziati con gli Stati Uniti il pi\u00f9 presto possibile. Nell'agosto di quello stesso anno egli prese parte al tavolo di governo per l'accettazione incondizionata della Dichiarazione di Potsdam.\nDopo la resa del Giappone, Wakatsuki si pose al servizio del Supremo Comando delle Potenze Alleate nel giugno del 1946 e venne inserito nel Tribunale Militare Internazionale per l'Estremo Oriente. Wakatsuki mor\u00ec per un'Angina pectoris nella sua residenza estiva di It\u014d il 20 novembre 1949. La su tomba si trova nel Cimitero di Somei presso Tokyo."}
{"id": "3127318", "revid": "1573940", "url": "https://it.wikipedia.org/wiki?curid=3127318", "title": "Sembukudipatti", "text": "Sembukudipatti (/ semboku \"dIp\u00e6t\u026a /), (Tamil: \u0b9a\u0bc6\u0bae\u0bcd\u0baa\u0bc1\u0b95\u0bcd\u0b95\u0bc1\u0b9f\u0bbf\u0baa\u0b9f\u0bcd\u0b9f\u0bbf, malayalam: \u0d38\u0d46\u0d2e\u0d4d\u0d2c\u0d41\u0d15\u0d41\u0d1f\u0d3f\u0d2a\u0d31\u0d4d\u0d31\u0d3f, Kannadam: \u0cb8\u0cc7\u0cae\u0ccd\u0cac\u0cc1\u0c95\u0cc1\u0ca6\u0cbf\u0caa\u0ca4\u0ccd\u0ca4\u0cbf, Hindi: \u0938\u0947\u092e\u094d\u092c\u0941\u0915\u094d\u0915\u0941\u0926\u093f\u092a\u0924\u094d\u091f\u0940), \u00e8 un piccolo villaggio vicino Vadipatti e si trova a 22\u00a0km a nord est di Madurai nel Tamil Nadu in India. Questo villaggio \u00e8 noto per il Parco Metal Montagna, Vaguthumalai in tamil, che si trova ad 1\u00a0km a nord. La cave blu-metal contribuisce alle entrate fiscali di Taluk Vadipatti. Questo villaggio \u00e8 sotto il Panchayat Alanganallur dell'Unione ed ha una popolazione di pi\u00f9 di 1.200 abitanti come dal censimento del 2001."}
{"id": "3127319", "revid": "34962361", "url": "https://it.wikipedia.org/wiki?curid=3127319", "title": "XXVIII canto dell'Inferno", "text": ""}
{"id": "3127321", "revid": "30610", "url": "https://it.wikipedia.org/wiki?curid=3127321", "title": "Uta Kargel", "text": "I suoi ruoli pi\u00f9 noti sono quelli di Lena Bachmann nella soap opera \" Gute Zeiten, schlechte Zeiten \" (2004 - 2006) e quello di Eva Krendlinger, dal 2010 al 2011 protagonista femminile della soap opera \" Tempesta d'amore \" (\"Sturm der Liebe\").\n\u00c8 anche un volto noto al pubblico televisivo tedesco per essere apparsa in vari spot come testimonial di marchi quali Coca Cola, McDonald's, Siemens, Telekom, ecc."}
{"id": "3127323", "revid": "13004", "url": "https://it.wikipedia.org/wiki?curid=3127323", "title": "Contatto indiretto", "text": ""}
{"id": "3127326", "revid": "13004", "url": "https://it.wikipedia.org/wiki?curid=3127326", "title": "Contatto diretto", "text": ""}
{"id": "3127339", "revid": "110157", "url": "https://it.wikipedia.org/wiki?curid=3127339", "title": "Cima Litegosa", "text": "La Cima Litegosa (2.548 ) \u00e8 una montagna appartenente alla catena dei Lagorai ed \u00e8 collocato tra la Valle del Vanoi e la Val di Fiemme nel Trentino orientale.\nCima Litegosa \u00e8 raggiungibile seguendo una mulattiera, costruita dai soldati austriaci durante la Grande Guerra, che parte da malga Litegosa situata sopra localit\u00e0 Toacio in val Cavelonte oppure seguendo un sentiero che parte da Passo Sadole. Vi \u00e8 inoltre un altro possibile accesso che \u00e8 il sentiero Translagorai che proviene da cima Copol\u00e0.\nL'ultimo tratto che porta alla vetta \u00e8 costituita da una caratteristica scala militare in pietra."}
{"id": "3127341", "revid": "88242973", "url": "https://it.wikipedia.org/wiki?curid=3127341", "title": "Antonio Croci", "text": "Biografia.\nAntonio Croci si \u00e8 laureato all'Accademia di Brera di Milano nel 1845. Negli anni successivi si rec\u00f2 in Turchia nel 1858 e poi nel Canton Vallese. La chiesa parrocchiale di Ernen mostra un suo intervento neogotico realizzato fra il 1861 e il 1865. Si deve a lui anche la chiesa in stile neogotico a Lax (1858-68). \nIn seguito si rec\u00f2 in America meridionale (Argentina) ma ben presto ritorn\u00f2 alla citt\u00e0 natale. A Mendrisio progett\u00f2 tra il 1873 e il 1878 la neopalladiana Villa Argentina della famiglia Bernasconi e la sua abitazione (\"Il Carlasc\") completata nel 1875.\nNon \u00e8 certo se la cappella neogotica della Madonna del Rosario a Mendrisio sia da attribuire a Croci."}
{"id": "3127356", "revid": "729019", "url": "https://it.wikipedia.org/wiki?curid=3127356", "title": "Campionato francese di rugby a 15 1930-1931", "text": "Il Campionato francese di rugby a 15 di prima divisione 1930-1931 fu conquistato dal RC Touloun che super\u00f2 il Lyon OU in finale.\nFormula.\nPrimo turno con le squadre divise in 8 gruppi di 5, girone all'italiana di sola andata, le prime 3 alla seconda fase.\nSeconda fase con 8 gruppi di 3: le vincenti ai quarti di finale.\nContesto.\nBen 12 club furono esclusi dal campionato e formarono l'UFRA (Union fran\u00e7aise de rugby amateur) che organizz\u00f2 il proprio torneo. Erano: Bayonne, Biarritz, Stade bordelais, Carcassonne (semifinalista nel 1930), Grenoble, Limoges, Lyon, Nantes, Pau (semifinalista nel 1930), Perpignan, Stade Fran\u00e7ais e Tolosa.\nAd essi si aggiunsero nel gennaio 1931 il Narbonne, e lo Stadoceste tarbais (che per\u00f2 non partecip\u00f2 al primo campionato dell'UFRA)\nFurono dunque 12 le defezioni (US Narbonne era un nuovo club in effetti, frutto di una scissione interna all'RC Narbonne).\nAltri club come UA Libourne, Pamiers e Saint-Girons non disputarono il campionato della FFR ed quindi furono 15 in tutto i forfait al campionato \"Excellence\" che vide 15 club neopromossi: Auch, Bordeaux EC, Bort (campione Honneur 1930), Bressanne (Bourg-en-Bresse), Brive, Dax, Stade Illib\u00e9rien (Elne), Montauban, Stade Nay, Oloron, Stade P\u00e9zenas, Racing , Thuir, Tyrosse e Valence.\nLa Francia era stata esclusa dal torneo delle cinque nazioni nel 1930, a causa delle accuse (fondate) di professionismo e per la violenza che aveva contrassegnato i campionati precedenti.\nPrima fase.\nIn grassetto le qualificate al secondo turno\nGruppi da tre.\nIn grassetto le qualificate ai quarti"}
{"id": "3127362", "revid": "125231971", "url": "https://it.wikipedia.org/wiki?curid=3127362", "title": "Girls &amp; Boys (Blur)", "text": "Girls &amp; Boys \u00e8 un brano musicale della band inglese dei Blur, pubblicato come primo singolo dal terzo album, intitolato \"Parklife\" nel 1994.\nDebutt\u00f2 nella top 5 della classifica britannica dei singoli, divenendo il primo singolo della band ad entrare tra i primi cinque della classifica e quello di maggior successo del gruppo fino ad allora (record battuto l'anno successivo da \"Country House\", che sal\u00ec in cima alla classifica). Il brano diede ai Blur il loro primo vero successo mondiale. Negli Stati Uniti infatti centr\u00f2 la posizione numero 4 nella classifica modern rock di Billboard.\nGenesi.\nDamon Albarn dichiar\u00f2 che l'ispirazione per la composizione del brano gli venne a Magaluf, in Spagna, dove era in vacanza con la fidanzata Justine Frischmann. Albarn disse che la citt\u00e0 aveva \"dei nightclub proprio pacchiani in stile Essex\" e un costume sessuale molto aperto. Nella canzone confluiscono elementi pop ed elementi dance. Il batterista Dave Rowntree fu rimpiazzato nella versione studio da una drum machine.\nAnche se, come tutti i brani, \u00e8 accreditato a tutto il gruppo, Albarn compose e scrisse il brano per intero.\nVideo.\nIl video del brano \u00e8 stato diretto da Kevin Godley.\nCuriosit\u00e0.\nLa canzone \u00e8 inclusa in due compilation dei Blur: ' e '.\nIl brano fu remixato dai Pet Shop Boys, divenendo cos\u00ec il primo brano a essere remixato dal duo. La versione remixata ottenne un grandioso successo, tanto da essere eseguita nel \"Discovery Tour\" dei Pet Shop Boys del 1994. Il brano, in versione live, fu poi incluso come b-side del singolo \"Paninaro '95\".\nNel 2003 il frontman dei Radiohead, Thom Yorke, dichiar\u00f2 che avrebbe tanto voluto scrivere lui \"Girls &amp; Boys\".\nNel 2007 la band elettronica Blaqk Audio realizz\u00f2 una propria versione della canzone come \"bonus\" nel loro album di debutto \"CexCells\". L'anno dopo la cantante francese M\u00e9lanie Pain interpret\u00f2 il brano nel suo album \"My Name\".\nNel 1994 fu eletto Singolo dell'anno dalle riviste inglesi Melody Maker e New Musical Express.\nNel 2010 Pitchfork incluse \"Girls &amp; Boys\" nella sua classifica dei \"200 migliori brani degli anni '90\", alla posizione 26."}
{"id": "3127364", "revid": "34962919", "url": "https://it.wikipedia.org/wiki?curid=3127364", "title": "Pedro Torres Cruces", "text": ""}
{"id": "3127369", "revid": "110157", "url": "https://it.wikipedia.org/wiki?curid=3127369", "title": "Crihana Veche", "text": "Crihana Veche \u00e8 un comune della Moldavia situato nel distretto di Cahul di 4.189 abitanti al censimento del 2004.\nSport.\nCalcio.\nLa squadra principale della citt\u00e0 \u00e8 il Speran\u021ba Crihana Veche."}
{"id": "3127371", "revid": "110157", "url": "https://it.wikipedia.org/wiki?curid=3127371", "title": "Cucoara", "text": "Cucoara \u00e8 un comune della Moldavia situato nel distretto di Cahul di 1.971 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3127378", "revid": "110157", "url": "https://it.wikipedia.org/wiki?curid=3127378", "title": "C\u00ee\u0219li\u021ba-Prut", "text": "C\u00ee\u0219li\u021ba-Prut \u00e8 un comune della Moldavia situato nel distretto di Cahul di 1.271 abitanti al censimento del 2004"}
{"id": "3127380", "revid": "767487", "url": "https://it.wikipedia.org/wiki?curid=3127380", "title": "Come fu che Masuccio Salernitano, fuggendo con le brache in mano, riusc\u00ec a conservarlo sano", "text": "Come fu che Masuccio Salernitano, fuggendo con le brache in mano, riusc\u00ec a conservarlo sano \u00e8 un film del 1972 diretto da Silvio Amadio.\nTrama.\nDue gaglioffi alla ricerca di avventure e di gonzi da truffare si travestono da preti e spacciano un braccio putrefatto per la reliquia di San Luca, guadagnando soldi a palate. Poi imbrogliano un avido frate che usa il confessionale per arricchirsi, e quando questi lo scopre si autoassolve.\nIn seguito i due compari introducono Filippo travestito da donna nell'alcova della moglie dell'oste Trafone, salvando dalla disperazione frate Martino che aveva dimenticato le mutande in casa dell'amante. E per burla i due le espongono come reliquia ai fedeli.\nGli imbrogli per\u00f2 non sono ancora finiti: i due, sempre travestiti da frati, si servono di donne per ricattare un principe.\nProduzione.\nLo spunto della realizzazione cinematografica \u00e8 tratta dall'opera \"Il Novellino\", pubblicata postuma nel 1476 e attribuita appunto a Masuccio Salernitano: una raccolta di novelle satiriche e grottesche che fu inserita nei libri proibiti dalle comunit\u00e0 ecclesiastiche. Il clima blasfemo, satirico e boccaccesco domina tutta la pellicola, restituendo un clima da \"burla medioevale\".\nDistribuzione.\nLa pellicola \u00e8 stata distribuita nei cinema italiani a partire dal mese di novembre del 1972."}
{"id": "3127382", "revid": "123753546", "url": "https://it.wikipedia.org/wiki?curid=3127382", "title": "Frankie and Johnny (album)", "text": "Frankie and Johnny \u00e8 un album di Elvis Presley, pubblicato dalla RCA Records in mono e stereo, n\u00b0 di catalogo LPM/LSP 3553, nel marzo 1966, contenente la colonna sonora del film \"Frankie e Johnny\" interpretato da Presley.\nLe sedute di registrazione per il disco ebbero luogo agli studi Radio Recorders di Hollywood, California, il 12, 13, e 14 maggio 1965. L'album raggiunse la posizione numero 20 della classifica Top Pop Albums negli Stati Uniti.\nDescrizione.\nPer la colonna sonora del film \"Frankie e Johnny\", vennero registrate alcune canzoni tradizionali come \"When the Saints Go Marching In\", un vecchio inno gospel che era diventato in seguito un classico del jazz. Il brano fu unito in medley con \"Down by the Riverside\", un altro vecchio gospel tradizionale. Entrambi i diritti delle canzoni erano ormai di pubblico dominio, ma il team di compositori composto da Giant, Baum, e Kaye si accaparrarono i diritti per conto di Freddy Bienstock e del Colonnello Tom Parker. La title track, \"Frankie and Johnny\", \u00e8 una variante della canzone popolare americana pubblicata nel 1904 e accreditata a Hughie Cannon. Con un testo diverso, anche i suoi diritti di pubblicazione furono acquisiti dalla societ\u00e0 Gladys Music.\nDurante le seessioni furono registrate 12 canzoni, tutte utilizzate per la colonna sonora. La canzone del titolo venne pubblicata come singolo (Lato B: \"Please Don't Stop Loving Me\"). Il singolo \"Frankie and Johnny\" raggiunse la posizione numero 25 nella classifica \"Billboard Hot 100\".\nRistampa Pickwick.\nNel novembre 1976, la Pickwick Records acquist\u00f2 i diritti e ristamp\u00f2 l'album della colonna sonora con una nuova copertina raffigurante una immagine di Elvis negli anni settanta. L'ordine dei brani venne alterato e tre canzoni omesse. Furono eliminate \"Chesay\", \"Look Out Broadway\", e \"Everybody Come Aboard\". Inoltre, niente in copertina avvisava l'incauto acquirente che si trattava di una ristampa di materiale precedentemente edito. Il disco non entr\u00f2 nemmeno nella classifica \"Billboard 200\". Questa versione rimase in vendita per parecchi anni, e quando la RCA, in seguito alla morte di Presley nel 1977, decise di ristampare l'intera sua discografia, l'esistenza di questo disco non permise alla casa discografica di ristampare l'album originale negli Stati Uniti fino al 2010, quando la compagnia rientr\u00f2 in possesso dei diritti di pubblicazione."}
{"id": "3127383", "revid": "110157", "url": "https://it.wikipedia.org/wiki?curid=3127383", "title": "Doina (Moldavia)", "text": "Doina \u00e8 un comune della Moldavia situato nel distretto di Cahul di 1.819 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3127387", "revid": "108879888", "url": "https://it.wikipedia.org/wiki?curid=3127387", "title": "Blanket", "text": "In un reattore a fusione nucleare il mantello (in inglese \"blanket\") \u00e8 lo strato della struttura di contenimento che circonda la prima parete e il divertore. Scopo principale del mantello \u00e8 la trasmissione dell'energia catturata dai due strati pi\u00f9 interni della struttura di contenimento e la cattura dei neutroni prodotti dalle reazioni di fusione. La creazione di un mantello resistente ed efficiente \u00e8 uno dei maggiori ostacoli da risolvere per la costruzione di un reattore a fusione commercialmente sostenibile. \nLa trasmissione dell'energia ottenuta dai processi di fusione nucleare all'interno del reattore \u00e8 operata essenzialmente facendo scorrere un fluido all'interno del mantello. Il fluido esce dal mantello e fa girare direttamente una turbina, oppure passa attraverso uno scambiatore di calore e riscalda un secondo fluido destinato a far girare la turbina per la produzione di energia elettrica. Il fluido che scorre nel mantello non pu\u00f2 essere acqua in quanto poco efficiente ai fini del rendimento termodinamico. Allo stato attuale degli studi sul reattore a fusione si prevede l'utilizzo di elio o di una lega di piombo e litio.\nIn alcune delle configurazioni teorizzate per un reattore a fusione \u00e8 possibile utilizzare la cattura dei neutroni all'interno del mantello per produrre nuovo combustibile da iniettare nella camera del plasma in cui avvengono le reazioni nucleari. Ad esempio, se il combustibile del reattore \u00e8 una miscela deuterio-trizio circolante all'interno di un tokamak potrebbe essere possibile costruire un mantello all'interno del quale viene fatto circolare dell'elio.\nIl reattore a fusione sperimentale ITER, in via di costruzione in Francia presso Cadarache, non prevede l'utilizzo di un mantello nella produzione di combustibile. Si prevede che un mantello di questo tipo sar\u00e0 introdotto nel successore di ITER, il reattore DEMO."}
{"id": "3127389", "revid": "110157", "url": "https://it.wikipedia.org/wiki?curid=3127389", "title": "G\u0103v\u0103noasa", "text": "G\u0103v\u0103noasa \u00e8 un comune della Moldavia situato nel distretto di Cahul di 2.386 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3127391", "revid": "2030157", "url": "https://it.wikipedia.org/wiki?curid=3127391", "title": "Istituto Europeo di Design", "text": "L'Istituto Europeo di Design (IED) \u00e8 una scuola professionale privata italiana di disegno industriale, moda e arti visive, che offre corsi post-diploma, master e specializzazioni.\nStoria e organizzazione.\nIED \u00e8 sorto nel 1966 per iniziativa di Francesco Morelli, e si trova in dodici citt\u00e0 (Milano, Roma, Torino, Venezia, Como, Firenze, Cagliari, Barcellona, Madrid, S\u00e3o Paulo, Rio de Janeiro). IED eroga circa 30 diversi corsi triennali post-diploma in 5 lingue: inglese, italiano, spagnolo, cinese e portoghese, oltre a corsi stagionali o master post-laurea.\nRiconoscimento legale dei titoli.\nIn Italia, nelle sedi di Cagliari, Torino, Roma, Como, Firenze e Milano l'Istituto Europeo di Design rilascia titoli di diploma accademico di I livello, di durata triennale, riconosciuti con il Decreto n.292 del 10 dicembre 2010.\nIn Spagna, IED rilascia titoli di Grado en Dise\u00f1o (Bachelor of Arts with Honours). Si tratta di corsi di formazione di quattro anni al termine dei quali lo studente consegue il titolo di Grado en Dise\u00f1o, legalmente riconosciuto dal Ministerio de Educaci\u00f3n in ambito nazionale e internazionale.\nIn Brasile, IED rilascia titoli di diploma universitario. Si tratta di corsi di formazione di 3 anni (cursos de gradua\u00e7\u00e3o) nelle aree di moda, disegno industriale e arti visive, legalmente riconosciuti dal MEC (Minist\u00e9rio da Educa\u00e7\u00e3o e Cultura), attraverso il decreto ministeriale numero n\u00ba 885, del 18/09/2009."}
{"id": "3127395", "revid": "392652", "url": "https://it.wikipedia.org/wiki?curid=3127395", "title": "Henry Moon", "text": "Pur essendo sconosciute le date di nascita e di morte, si sa che ha trascorso una parte della sua vita in Nuovo Brunswick, Canada, dove divenne celebre per la sua attivit\u00e0 di prestigiatore escapologo: il suo spettacolo prevedeva l'evasione da catene, manette, gogne e persino collari in ferro fatti su misura.\nIl suo vero nome \u00e8 incerto, in quanto fece spesso uso di pseudonimi, cambiandoli con frequenza: durante la prigionia, sostenne che il suo vero nome fosse Henry Moon.\nL'inizio della carriera criminale.\nBiografia.\nDi probabile origine inglese, Moon dichiarava di essere nato e cresciuto a Brighton, da una famiglia di mercanti borghesi: non ci sono documenti ufficiali, per cui tutto ci\u00f2 che si sa sulle sue origini risale a quando dichiarato a pi\u00f9 riprese da Moon stesso, il quale per\u00f2 una volta, ad una domanda su dove fosse nato, rispose ridendo e indicando la luna (\"moon\" in inglese).\nIn giovent\u00f9 avrebbe studiato a Cambridge per poi intraprendere la carriera religiosa, facendo il predicatore metodista. Si sa dai resoconti delle sue detenzioni che era di statura media, dal fisico atletico e slanciato; padroneggiava oltre alla lingua inglese anche un eccellente francese e aveva doti interpretative non comuni. Era in grado di tirare di scherma, cantare e ballare.\nDi carattere variabile, ma spesso gioviale e brillante, fu un buon intrattenitore, che sapeva convincere le sue vittime sembrando innocuo pur non provando rimorso per coloro ai quali sottraeva beni e denaro.\nFrederick Henry More, sarto.\nMoon sarebbe dunque arrivato in Nuova Scozia intorno al 1812, stabilendosi a Rawdon, prendendo il nome di Frederick Henry More e inizialmente prestando servizio presso un proprietario terriero locale di nome James Bond. Dopo circa un anno, Moon/Smith fugg\u00ec con la figlia del padrone, stabilendosi a Windsor, Nuova Scozia, dove intraprese l'attivit\u00e0 di sarto ambulante, acquisendo fama di artigiano abile e rapido.\nIn questo periodo, Smith visse in maniera agiata, ed era noto per fare frequenti viaggi ad Halifax, a 90 miglia di distanza, in cui trascorreva la notte fuori citt\u00e0 per poi tornare con carichi di mercanzia. Non pass\u00f2 molto prima che qualcuno collegasse l'arrivo del sarto ambulante ad Halifax e le ondate di furti a danno dei negozi locali: la sua attivit\u00e0 illecita venne infine scoperta quando un cliente di Smith in viaggio ad Halifax venne accusato di indossare un abito rubato poche settimane prima proprio in quella citt\u00e0.\nHenry More Smith, ladro.\nCon un mandato di arresto sulla propria testa, Smith fugg\u00ec dalla Nuova Scozia, stabilendosi a Saint John, Nuovo Brunswick, dove divenne noto col nome di Henry More Smith. Costru\u00ec una rete di amicizie con i soldati del 99\u00ba reggimento di stanza in citt\u00e0, e visse di commercio.\nIl 24 luglio 1814 Smith venne arrestato e imprigionato a Kingston, Nuovo Brunswick, accusato di abigeato per un furto di un cavallo. La rivendicazione era sostenuta da un uomo di nome Knox: di fronte alle pressanti accuse e alle testimonianze, a nulla valse la pretesa di Smith di aver acquistato regolarmente l'animale da un certo James Churnan.\nSmith in realt\u00e0 era pienamente colpevole: aveva promesso al Colonnello Daniels del Reggimento un cavallo nero, per accoppiarlo ad uno di medesimo colore attaccato al calesse del gentiluomo.\nDopo aver lasciato il proprio cavallo a garanzia, e aver ricevuto 15 sterline di acconto, Smith aveva intenzione di rubare un cavallo in citt\u00e0 e cavalcare fino nel Cumberland: l\u00ec avrebbe rivenduto il cavallo per non meno di 40 sterline, e rubato un cavallo nero, con cui tornare a Saint John. Infine avrebbe consegnato il nuovo cavallo nero al colonnello, ricevendo altre 35 sterline e il proprio animale.\nIl piano non and\u00f2 in porto: Smith non riusc\u00ec a rubare un animale adatto, e fu costretto a camminare, sella in spalla, per quasi cinquanta chilometri prima di trovare un cavallo: stremato dalla camminata, si concesse qualche ora di riposo, ma quando poi alla mattina ripart\u00ec col cavallo rubato fu avvistato e riconosciuto.\nIl proprietario del cavallo, il signor Knox per l'appunto, insegu\u00ec Smith in compagnia dello sceriffo locale: dopo averlo inseguito fino a Truro e raggiunto, lo riportarono indietro per consegnarlo al carcere di Kings County. Durante il viaggio di ritorno, furono costretti a frequenti soste, per restituire altri beni trafugati da Smith durante la sua camminata. Smith tent\u00f2 pi\u00f9 volte la fuga, senza successo.\nLa prigionia a Kingston.\nHenry More Smith, prigioniero.\nSmith si dichiar\u00f2 povero e completamente innocente: ottenne dallo sceriffo Walter Bates di poter vendere un po' dei propri beni personali, conservati a Saint John, per pagarsi un avvocato; la vendita gli fece raccogliere una discreta somma, e va ricordato che buona parte dei beni venduti erano essi stessi rubati.\nIn carcere, il suo comportamento fu ineccepibile: passava le giornate sostenendo civilmente la propria innocenza, leggendo la Bibbia e pregando.\nGradualmente, inizi\u00f2 a simulare una grave malattia: disse di essere stato colpito con un calcio dallo stesso Knox, mostrando lividi al torace e sputando sangue, tremando di freddo e febbre.\nL'interpretazione fu cos\u00ec convincente che i medici ritennero avesse ancora poche settimane di vita: Smith suscit\u00f2 la commozione del pubblico, intenerito dalla figura del \"povero giovane ingiustamente incarcerato\". Ricevette dalle donne della citt\u00e0 dei pasti speciali e un letto di piume su cui morire.\nOrmai, il 24 settembre 1814, tutti sapevano che Smith sarebbe morto a breve: lui lasci\u00f2 i soldi avanzati dalla vendita al suo guardiano, e diede ordine di donare, dopo la morte, i propri vestiti al figlio del guardiano.\nHenry More Smith, fuggitivo.\nSmith si dilegu\u00f2 dalla cella durante una notte, approfittando del fatto che il figlio guardiano e un prete erano distratti mentre stavano riscaldando una pietra per alleviare i suoi presunti dolori di schiena. Smith riusc\u00ec a portare con s\u00e9 i soldi e i propri averi.\nQuando le guardie riferirono allo sceriffo Bates che \"Smith se n'era andato\", Bates fraintese, chiedendo l'ora della morte.\nBates, umiliato dall'ardita fuga, fu inizialmente accusato di complicit\u00e0, e per riabilitare la propria immagine pubblica lanci\u00f2 una spietata caccia all'uomo in tutta la regione, spingendosi fino alla Nuova Scozia. Smith intanto aveva trascorso la notte a poche miglia di distanza e prima di andarsene dalla citt\u00e0 svaligi\u00f2 un'altra casa.\nSolo tre giorni dopo arrivarono in citt\u00e0 gli ufficiali incaricati di giudicarlo: dopo essere rimasti in attesa di una nuova cattura per quattro giorni, incolparono Bates di negligenza. Intanto Smith continuava a compiere furti: tra questi, si appropri\u00f2 del secondo cavallo del signor Knox.\nDopo l'evasione, trascorse un periodo di latitanza tra Gageville, Maugerville e Fredericton, cosa che non gli imped\u00ec di compiere imprese azzardate e sfrontate. Probabilmente il suo obiettivo era di passare il confine nei pressi di Woodstock.\nIn pi\u00f9 di una occasione, quando oramai le ricerche stavano portando alla sua cattura, riusc\u00ec a sfuggire agli uomini raggruppati in \"posse\" unendosi di nascosto ad essi.\nVenne infine catturato a pochi chilometri dalla frontiera statunitense: rimandato a Fredericton, venne riportato al carcere di Kingston. Durante il viaggio, Smith fugg\u00ec, nonostante fosse incatenato, sorvegliato da due guardie e dalla vittima di uno dei suoi furti.\nBates, ricevuta la notizia della nuova fuga, riprese le ricerche: Smith venne avvistato il 26 ottobre 1814 nei pressi di Fredericton, quando ormai tutti pensavano avesse sconfinato definitivamente negli Stati Uniti. Sulla sua testa pendeva una taglia e una certa condanna a morte: ci\u00f2 nonostante, Smith dormiva in un fienile a poca distanza dalla citt\u00e0 e continuava a compiere piccoli furti nei dintorni, spacciandosi per gentiluomo e rapinando locande e chiunque gli desse ospitalit\u00e0.\nSmith ritorn\u00f2 all'attenzione delle cronache quando svaligi\u00f2 la casa del Procuratore Generale, rubando cappotti e vestiario mentre nella casa stessa il procuratore teneva una festa.\nFu ricatturato solo perch\u00e9 il proprietario del fienile, Jack Paterson, lo vide rientrare di nascosto e chiese aiuto per sorprendere lo sconosciuto. Una volta scoperto chi fosse realmente, venne prontamente riconsegnato allo sceriffo Bates.\nHenry More Smith, escapologo.\nQuando infine venne ricatturato e rimesso in carcere in attesa di processo, venne ammanettato ai polsi, al colle e alle gambe per impedire altre fughe: tramite un complesso gioco di muscoli, Smith riusc\u00ec a piegare e spezzare la barra da un pollice e mezzo in ferro che gli bloccava il collo.\nLa cella era un rettangolo di sei metri per cinque, con tre pareti in pietra da quasi un metro e una quarta in legno spesso quasi trenta centimetri: una sola finestra dava sull'esterno, con due griglie di barre di ferro e un vetro.\nSuccessivamente, Smith tent\u00f2 pi\u00f9 volte la fuga: dopo soli dodici giorni di prigionia, venne scoperto mentre si era liberato dalle catene e aveva quasi completato il taglio delle sbarre della cella. Un'ispezione trov\u00f2 un piccolo seghetto nascosto nella cella: Smith in un primo interrogatorio aveva consegnato ai guardiani un rudimentale coltello seghettato, costruito apposta per non far scoprire quello pi\u00f9 piccolo ed efficace.\nPer punizione per le sue evasioni fu incatenato nuovamente, con ferri pi\u00f9 pesanti, ma la mattina dopo venne nuovamente trovato libero, mentre si lamentava del fatto che era costretto a portare oggetti cos\u00ec pesanti e scomodi. Una ispezione accurata della cella scopr\u00ec un minuscolo seghetto realizzato creando intaccature in una molla a spirale da orologio. Questo tentativo spinse Bates a far murare quasi completamente la finestra della cella, cosa che fece perdere a Smith ogni contegno: il suo comportamento peggior\u00f2, divenne aggressivo e rumoroso e si temette stesse impazzendo.\nSmith fu nuovamente trovato libero dalle catene in seguito, questa volta per\u00f2 le catene erano spezzate, e non tagliate. Lo sceriffo Walter Bates e il guardiano James Reid non riuscirono mai a scoprire come aveva fatto il prigioniero a spezzare la pesante catena di ferro, e si convinsero di avere a che fare con un mago. Bates tenne un resoconto scritto delle imprese di Smith in carcere, che poi pubblic\u00f2 col titolo \"The Mysterious Stranger\".\nDopo l'ennesima tentata fuga, il 16 novembre 1814 le catene vennero sostituite con nuove catene da cavallo prima e poi da bue, inchiodate al pavimento e lunghe solo due metri: Smith ruppe anche queste.\nHenry Moon, marionettista.\nNel 1815, poco prima dell'inizio del processo e dopo mesi di isolamento, Smith arriv\u00f2 alla follia, probabilmente simulata. Afferm\u00f2 di chiamarsi in realt\u00e0 Henry Moon: anche in tribunale, si comport\u00f2 in modo assurdo e spensierato. Il piano non riusc\u00ec, e venne condannato a morte. Il procuratore richiese per\u00f2 di rimandare la condanna, per poter osservare meglio l'uomo, forse incerto sull'effettiva colpevolezza.\nLe fughe e la follia di Moon sicuramente contribuirono al verdetto negativo: il suo avvocato non riusc\u00ec ad annullare il processo per un cavillo burocratico (il secondo nome di Knox era stato scritto erroneamente, Will\"i\"s al posto di Wills), ma riusc\u00ec facilmente a sostenere che durante l'arresto Moon/More/Smith si era comportato da gentiluomo, apparendo onestamente stupito e non aveva avuto obiezioni nel mostrare il cavallo agli accusatori.\nRiportato in cella, in attesa dell'esecuzione, Moon si comportava ormai apertamente in modo delirante, trascorrendo i giorni in un sonno agitato o intrecciando paglia, e passando la notte a urlare e fare rumori insopportabili, che portarono uno dei guardiani all'esaurimento. Continu\u00f2 a rompere o aprire di frequente i congegni con cui lo sceriffo Bates lo incatenava, finch\u00e9 lo stesso sceriffo scrisse:\nGi\u00e0 a partire dall'aprile 1814 Moon pass\u00f2 parte del proprio tempo costruendo con paglia, stracci e legnetti dei pupazzi, con cui arriv\u00f2 a costruire un vero e proprio spettacolo: dieci marionette che danzavano e suonavano il tamburello mentre Smith fischiava una canzone. Per colorare le marionette, us\u00f2 il suo stesso sangue. I pupazzi includevano Napoleone e un gentiluomo irlandese: lo sceriffo Bates si disse impressionato dal realismo dei pupazzi e dei loro movimenti, e delle persone arrivarono dai dintorni per vedere lo spettacolo. Moon richiese un biglietto per assistere all'opera.\nBates tenne il procuratore informato sulle attivit\u00e0 di Moon: in una lettera descrisse con accuratezza quella che Moon stesso chiamava la sua \"famiglia di pupazzi\":\nHenry Moon, la leggenda.\nNei mesi che Smith pass\u00f2 in carcere in attesa dell'esecuzione, si sparsero voci meravigliose sul suo conto, fatte circolare o sostenute da Smith stesso: che fosse immune al freddo, che potesse creare fuoco dal nulla (questa voce supportata dal fatto che pi\u00f9 volte aveva acceso fuochi nella sua cella), che fosse in grado di prevedere il futuro e leggerlo nei fondi di te. Nella piccola cittadina si sparse la voce di suoi legami con il diavolo stesso.\nUna leggenda, quasi sicuramente postuma, vuole che avesse previsto con precisione il giorno e l'ora dell'arrivo della documentazione concernente la propria grazia. Bates, impressionato, avrebbe atteso il giorno successivo per liberare il prigioniero, cos\u00ec da non concedergli soddisfazione.\nUn altro mito popolare racconta di come Moon avesse fatto in una occasione misteriosamente scomparire il ceppo che portava al collo, che restitu\u00ec in segreto solo il giorno dopo quando Bates gli concesse di non indossare pi\u00f9 il ceppo e le manette.\nSi racconta che in un'altra occasione venne trovata nella sua cella una donna, entrata misteriosamente nonostante le nuove sbarre di ferro alla finestra e il pesante lucchetto alla porta. La \"donna\" era in realt\u00e0 un pupazzo, al buio molto somigliante, realizzato con paglia, stracci e pezzi dell'abbeveratoio in legno della cella.\nHenry Moon, uomo libero.\nSu consiglio del procuratore di Kingston, La Corte Suprema del Nuovo Brunswick, impressionata dalle sue abilit\u00e0 e influenzata dall'opinione pubblica (attratta ed affascinata dalle splendide marionette), gli concesse salva la vita a patto che si allontanasse dal Nuovo Brunswick senza indugio e senza mai farvi ritorno.\nDopo poco pi\u00f9 di un anno dal suo arresto, Moon lasci\u00f2 il carcere. Fu accompagnato al confine con la Nuova Scozia da Bates, che lo ospit\u00f2 per la notte in attesa del traghetto del giorno successivo. Dopo aver abbandonato le sue marionette, aver ripreso un aspetto elegante e normale, e aver compiuto alcuni piccoli furti, Moon si diresse verso gli USA, dato che in Nuova Scozia ancora esisteva un mandato di cattura per le sue imprese di giovent\u00f9.\nDopo la grazia.\nWilliam Newman, vagabondo.\nArrivato oltreconfine, Smith si cre\u00f2 lo pseudonimo di William Newman e si rec\u00f2 in Connecticut.\nSecondo il libro scritto dallo sceriffo Bates, Smith venne avvistato per un certo tempo a Newgate, presso Simsbury, nel 1816.\nSmith in Connecticut godette per\u00f2 solo di pochi mesi di libert\u00e0: venne nuovamente arrestato nel 1817 a New Haven, con l'accusa di essere entrato furtivamente nella camera da letto di una giovane donna e di averle rubato un orecchino nel sonno.\nCondannato a tre anni di carcere duro, fu detenuto in una miniera di rame in disuso, dove riusc\u00ec a ottenere l'esenzione dai lavori forzati simulando convulsioni epilettiche. Smith passava il tempo in carcere costruendo piccoli oggetti: coltellini, anelli, scacciapensieri e orologi. Uno di questi, un coltello con un orologio funzionante nel manico, fu regalato da Smith stesso al guardiano responsabile della sua detenzione.\nNei vent'anni che trascorse negli Stati Uniti scont\u00f2 altri brevi periodi di carcere.\nVisse per qualche tempo vagabondando tra il Connecticut e lo Stato di New York, cambiando identit\u00e0 e vivendo di furti. Per motivi ignoti, ritorn\u00f2 in Canada, presentandosi al fratello dello sceriffo Walter Bates con una lettera attribuita allo sceriffo stesso: il documento era illeggibile, scritto in caratteri irriconoscibili (vennero considerati stranieri dai riceventi), e risult\u00f2 scritto da Smith stesso. Port\u00f2 una seconda lettera del genere anche ad un certo Capitano Brant.\nTornato negli Stati Uniti, si spost\u00f2 nel sud, riprendendo l'attivit\u00e0 di predicatore religioso. Smith assunse il nome di Henry Hopkins e riusc\u00ec a raccogliere molti seguaci.\nNel febbraio 1835 era di nuovo in attivit\u00e0 nel nord quando fu catturato per una rapina fallita al servizio postale, nella parte settentrionale dello Stato di New York.\nFuggito dalle forze dell'ordine, si rifugi\u00f2 in Canada, dove venne nuovamente catturato il 4 agosto 1835 per aver rapinato un negozio.\nNon vi sono testimonianze successive all'arresto per rapina, per cui \u00e8 probabile che Smith sia morto poco successivamente all'arresto.\nLa fama postuma.\nSmith non ebbe notoriet\u00e0, per quanto locale, solo mentre era in vita. Col tempo nuove leggende si aggiunsero ai resoconti, pi\u00f9 o meno affidabili, delle sue fughe. Smith si trasform\u00f2 in un personaggio leggendario, parte del folklore locale del Nuovo Brunswick. Una di queste leggende voleva che Smith fosse riuscito a fuggire dal carcere e avesse depistato gli inseguitori inchiodando i ferri del cavallo all'incontrario.\nIndubbiamente la sua celebrit\u00e0 \u00e8 dovuta al fatto che non si conoscono atti di violenza a lui attribuiti, ma solo imprese coraggiose, avventate o astute.\nVari oggetti correlati alle sue imprese, insieme ad alcune delle catene spezzate e all'intera cella dove fu detenuto originariamente alla prigione di Kingston, sono oggi esposte al Kings County Museum di Hampton, Nuovo Brunswick.\nMoon \u00e8 stato soprannominato The Lunar Rogue dalla storica canadese Barbara Lucas Grantmyre nella sua opera omonima."}
{"id": "3127401", "revid": "486946", "url": "https://it.wikipedia.org/wiki?curid=3127401", "title": "Auch rugby", "text": ""}
{"id": "3127411", "revid": "287204", "url": "https://it.wikipedia.org/wiki?curid=3127411", "title": "Austrian Open 1977", "text": "L'Austrian Open 1977 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Kitzb\u00fchel in Austria dall'11 al 17 luglio 1977.\nCampioni.\nSingolare maschile.\n Guillermo Vilas ha battuto in finale Jan Kode\u0161 5\u20137, 6\u20132, 4\u20136, 6\u20133, 6\u20132\nDoppio maschile.\n Buster Mottram / Roger Taylor hanno battuto in finale Colin Dowdeswell / Chris Kachel 7-6, 6-4"}
{"id": "3127416", "revid": "743200", "url": "https://it.wikipedia.org/wiki?curid=3127416", "title": "Dutch Open 1977", "text": "Il Dutch Open 1977 \u00e8 stato un torneo di tennis giocato sulla terra battuta. \u00c8 stata la 19\u00aa edizione del torneo, che fa parte del Colgate-Palmolive Grand Prix 1977. Il torneo si \u00e8 giocato a Hilversum nei Paesi Bassi dal 12 al 18 luglio 1977.\nCampioni.\nSingolare maschile.\n Patrick Proisy ha battuto in finale Lito \u00c1lvarez 6-0 6-2 6-0\nDoppio maschile.\n Jos\u00e9 Higueras / Antonio Mu\u00f1oz hanno battuto in finale Jean-Louis Haillet / Fran\u00e7ois Jauffret 6-1 6-4 2-6 6-1"}
{"id": "3127417", "revid": "729019", "url": "https://it.wikipedia.org/wiki?curid=3127417", "title": "Campionato francese di rugby a 15 1931-1932", "text": "Il campionato 1931-32 fu il 36\u00ba campionato francese di rugby a 15 di prima divisione. Fu conquistato dal Lione che super\u00f2 il Narbona in finale.\nContesto.\nPer il secondo anno il campionato si svolse senza i club scissionisti della Union fran\u00e7aise de rugby amateur che organizz\u00f2 un proprio torneo. Ai 12 dissidenti (Bayonne, Biarritz, Stade bordelais, AS Carcassonne, FC Grenoble, SAU Limoges, FC Lyon, Stade nantais, Pau, US Perpignan, Stade fran\u00e7ais e Stade toulousain) si sono aggiunti lo Stadoceste tarbais e l'US Narbonne, un nuovo club.\nBen sette i club nuovi nel campionato Excellence: UA Gujan-Mestras (finalista \"Honneur\" 1931), SU Lorrain (Nancy), Peyrehorade Sports, US Romans-P\u00e9age, FC Saint-Claude, US La Teste e SC Toulouse (campione della seconda serie 1931).\nEssi rimpiazzano di fatto: Bordeaux EC, US Bressanne (Bourg-en-Bresse), US Dax, Stade Illib\u00e9rien (Elne), FC L\u00e9zignan, CS Oyonnax e Valence Sportif"}
{"id": "3127420", "revid": "124560611", "url": "https://it.wikipedia.org/wiki?curid=3127420", "title": "Jon Polito", "text": "Biografia.\nNoto caratterista, ha partecipato a diversi film diretti dai fratelli Coen come \"Crocevia della morte\" (1990), \"Barton Fink - \u00c8 successo a Hollywood\" (1991) e \"Il grande Lebowski\" (1998). Ha inoltre interpretato il detective Steve Crosetti nelle prime due stagioni della serie televisiva \"Homicide\" e nel film \"\" (2000). Altri ruoli noti sono ne \"Il corvo\" (1994), \"Big Eyes\" (2014).\nVita privata.\nOmosessuale dichiarato, il 16 ottobre 2015, ha sposato l'attore Darryl Armbruster, dopo quindici anni di convivenza.\nNel 2010 gli \u00e8 stato diagnosticato un mieloma multiplo, che lo ha portato alla morte il 1\u00ba settembre 2016, all'et\u00e0 di 65 anni.\nDoppiatori italiani.\nNelle versioni in italiano dei suoi film, Jon Polito \u00e8 stato doppiato da:"}
{"id": "3127422", "revid": "287204", "url": "https://it.wikipedia.org/wiki?curid=3127422", "title": "Washington Star International 1977", "text": "Il Washington Star International 1977 \u00e8 stato un torneo di tennis giocato sulla terra battuta. \u00c8 stata la 9\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Washington negli Stati Uniti dal 18 al 24 luglio 1977.\nPartecipanti.\nAltri partecipanti.\nI seguenti giocatori sono passati dalle qualificazioni:\nCampioni.\nSingolare maschile.\n Guillermo Vilas ha battuto in finale Brian Gottfried 6-4, 7-5\nDoppio maschile.\n John Alexander / Phil Dent hanno battuto in finale Fred McNair / Sherwood Stewart 7-5, 7-5"}
{"id": "3127429", "revid": "1788047", "url": "https://it.wikipedia.org/wiki?curid=3127429", "title": "Louisville Open 1977", "text": "Il Louisville Open 1977 \u00e8 stato un torneo di tennis giocato sulla terra battuta. \u00c8 stata l'8\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Louisville negli Stati Uniti dal 25 al 31 luglio 1977.\nCampioni.\nSingolare maschile.\n Guillermo Vilas ha battuto in finale Eddie Dibbs 1\u20136, 6\u20130, 6\u20131\nDoppio maschile.\n John Alexander / Phil Dent hanno battuto in finale Chris Kachel / Cliff Letcher 6\u20131, 6\u20134"}
{"id": "3127431", "revid": "352448", "url": "https://it.wikipedia.org/wiki?curid=3127431", "title": "Mac\u00edas o Namorado", "text": ""}
{"id": "3127432", "revid": "767487", "url": "https://it.wikipedia.org/wiki?curid=3127432", "title": "South Orange Open 1977", "text": "Il South Orange Open 1977 \u00e8 stato un torneo di tennis giocato sulla terra battuta. \u00c8 stata l'8\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a South Orange negli USA dal 31 luglio al 6 agosto 1977.\nCampioni.\nSingolare maschile.\n Guillermo Vilas ha battuto in finale Roscoe Tanner 6\u20134, 6\u20131\nDoppio maschile.\n Colin Dibley / Wojciech Fibak hanno battuto in finale Ion \u021airiac / Guillermo Vilas 6\u20131, 7\u20135"}
{"id": "3127435", "revid": "149727", "url": "https://it.wikipedia.org/wiki?curid=3127435", "title": "M\u00e4rkisch-Oderland", "text": ""}
{"id": "3127436", "revid": "767487", "url": "https://it.wikipedia.org/wiki?curid=3127436", "title": "Scuola galego-castigliana", "text": "La Scuola gal(l)ego-castigliana o Scuola galiziano-castigliana (in lingua gallega Escola galego-castel\u00e1) raggruppa una serie di poeti, attivi nel periodo che va dalla fine del XIV all'inizio del XV secolo, i quali proseguono sulla falsariga della lirica galiziano-portoghese medievale, ma con un esito qualitativo minore, sia a livello letterario che linguistico (in quanto vi compaiono evidenti castiglianismi). Le composizioni di questa scuola sono raccolte principalmente nel Cancionero de Baena, ma anche nel Cancioneiro de Palacio, Cancioneiro de St\u00fa\u00f1iga ...\nAlcuni degli autori di questa scuola poetica furono Mac\u00edas o Namorado, o l'Arcediano de Toro, Garci Fernandes de Gerena, Pero Gon\u00e7alez de Mendoza, Joan Pimentel, Joan de Merlo, Pedro da Cunha, Alfonso \u00c1lvarez de Villasandino."}
{"id": "3127437", "revid": "352448", "url": "https://it.wikipedia.org/wiki?curid=3127437", "title": "Scuola galiziano-castigliana", "text": ""}
{"id": "3127438", "revid": "4175", "url": "https://it.wikipedia.org/wiki?curid=3127438", "title": "Challenge du Manoir", "text": ""}
{"id": "3127439", "revid": "767487", "url": "https://it.wikipedia.org/wiki?curid=3127439", "title": "Columbus Open 1977", "text": "Il Columbus Open 1977 \u00e8 stato un torneo di tennis giocato sulla terra battuta. \u00c8 stata la 7\u00aa edizione del Columbus Open, che fa parte del Colgate-Palmolive Grand Prix 1977. Si \u00e8 giocato a Columbus negli USA, dall'8 al 14 agosto 1977.\nCampioni.\nSingolare.\n Guillermo Vilas ha battuto in finale Brian Gottfried 6\u20132, 6\u20131\nDoppio.\n Robert Lutz / Stan Smith hanno battuto in finale Peter Fleming / Gene Mayer 4\u20136, 7\u20135, 6\u20132"}
{"id": "3127446", "revid": "352448", "url": "https://it.wikipedia.org/wiki?curid=3127446", "title": "Scuola gallego-castigliana", "text": ""}
{"id": "3127447", "revid": "729019", "url": "https://it.wikipedia.org/wiki?curid=3127447", "title": "Campionato francese di rugby a 15 1932-1933", "text": "Il Campionato francese di rugby 1932-1933 fu conquistato per il secondo anno consecutivo dal Lione che super\u00f2 il Narbonne in finale.\nFormula e contesto.\nIl campionato segn\u00f2 il ritorno dei club dissidenti dell'UFRA (Union fran\u00e7aise de rugby amateur) dopo due anni di divisioni.\nLa reintegrazione di queste 14 squadre (12 in realt\u00e0 perch\u00e9 US Narbonne si sciolse e Stade Nantais si qualific\u00f2 solo per il campionato \"Honneur\") port\u00f2 ad una formula con 54 squadre divise in 6 gruppi da 9.\nSei squadre partecipanti l'anno prima non si erano qualificate: Cognac, SU Lorrain (Nancy), US Romans-P\u00e9age, US La Teste, SC Toulouse e CA Villeneuve-sur-Lot.\nOtto squadre furono \"promosse\" nel campionato \"'Excellence\": SC Angoul\u00eame, US Bergerac, US Dax, UA Libourne, CS Oyonnax, CS Pamiers, SS Primev\u00e8res (Club dei grandi magazzini parigini \u00ab Le Printemps \u00bb) e Valence Sportif.\nDa segnalare che nessuna delle 2 finaliste del campionato \"Honneur\" (una sorta di seconda divisione) dell'anno precedente (CS Villefranche-sur-Sa\u00f4ne e RC Chalon) si qualific\u00f2.\nLa seconda fase si svolse con le vincenti dei gironi, divise in 3 gruppi di semifinale. Le prime due di ogni girone furono qualificate per la finale.\nPrima fase.\nI gironi si disputarono con partite di sola andata.\nGironi di semifinale.\nGirone 1.\n Classifica finale : Narbonne 6 , Bayonne 4, Tolone 2\nGirone 2.\n Classifica finale : 1. Lyon OU 2.Pau 3. Libourne"}
{"id": "3127449", "revid": "767487", "url": "https://it.wikipedia.org/wiki?curid=3127449", "title": "Darington Hobson", "text": ""}
{"id": "3127450", "revid": "599013", "url": "https://it.wikipedia.org/wiki?curid=3127450", "title": "Nuno Miguel Pereira Diogo", "text": "Carriera.\nClub.\nSporting B e Le\u00e7a.\nNato a Lisbona, a 10 anni viene incluso nelle giovanili dello Sporting, con cui per\u00f2 non debutter\u00e0 mai in prima squadra. Dal 2000 al 2002 disputa infatti due annate in terza divisione con lo , prima di passare al per la stagione 2002-2003.\nSalgueiros, Penafiel e Leix\u00f5es.\nDopo un anno al , nel 2004 si trasferisce al con cui scende in campo per due stagioni consecutive in Primeira Liga, prima di retrocedere al termine del campionato 2005-2006. Rimasto ancora un anno in Segunda Liga, Nuno Diogo lascia il club di Penafiel nel 2007.\nPer stagione 2007-2008 torna comunque in massima serie portoghese, aggregandosi al neopromosso , con cui segna una rete in 16 presenze. \nOtopeni e Bra\u0219ov.\nNell'estate 2008 Nuno Diogo viene acquistato dai romeni dell'Otopeni, appena promosso in Liga I per la prima volta nella sua storia. La stagione si conclude comunque col penultimo posto finale, che si traduce in retrocessione in Liga II. \nPer la stagione 2009-2010 il portoghese milita nel , sempre in massima serie romena, che conclude il campionato in nona posizione.\nCluj.\nIl 25 maggio 2010 viene ingaggiato dai campioni romeni del Cluj di Andrea Mandorlini, con cui vince subito il 18 luglio la Supercoppa di Romania 2010 contro l'Unirea Urziceni. Terminato il 2010-2011 al decimo posto, si laurea campione di Romania al termine della stagione 2011-2012.\nNuno Diogo rimane al Cluj per altri due anni, senza conquistare ulteriori trofei, totalizzando 31 presenze e una rete in campionato.\nRitorno in patria e ritiro.\nNell'estate 2014 ritorna in Portogallo, nelle file dell'Olhanense, appena retrocesso in seconda serie, prima di passare l'anno successivo al Feirense, dove conquista la promozione in Primeira Liga grazie al terzo posto finale nella Segunda Liga 2015-2016.\nDopo due stagioni al , sempre in cadetteria, si ritira dal calcio giocato nel 2018, a 37 anni."}
{"id": "3127451", "revid": "38120", "url": "https://it.wikipedia.org/wiki?curid=3127451", "title": "Firebird (Amalgam Comics)", "text": ""}
{"id": "3127453", "revid": "1305772", "url": "https://it.wikipedia.org/wiki?curid=3127453", "title": "Maria Emilia Fagnani Seymour-Conway", "text": "La nascita adulterina.\nLa paternit\u00e0 di Maria Emilia Fagnani \u00e8 ancor oggi sconosciuta e sono diversi gli aristocratici inglesi a cui \u00e8 possibile attribuirla.\nDurante lunghi viaggi nel nord dell'Europa, Giacomo II Fagnani e la moglie Costanza Brusati incontrarono in Inghilterra Henry Herbert (1734-1794), decimo conte di Pembroke e settimo di Montgomery, aristocratico inglese noto per le sue avventure amorose con donne italiane. I tre iniziarono a viaggiare assieme, e il conte di Pembroke inizi\u00f2 una relazione segreta con Costanza Brusati Fagnani.\nNell'inverno 1769 la Brusati Fagnani e lord Pembroke giunsero Londra dove questi la introdusse ad un amico, William Douglas, terzo conte di March e quarto duca di Queensbarry. Durante il regno di Giorgio III d'Inghilterra Queensbarry era fra i pi\u00f9 noti \"bon vivants\" ed era conosciuto come \u201c\" Old Q\"\u201d, perch\u00e9 tale lettera era dipinta sulla portiera della sua carrozza. Nell'ultimo periodo della sua vita conobbe la marchesa Costanza Brusati Fagnani e con lei ebbe una relazione amorosa.\nIl 25 agosto 1771, dal club \"White's\" di Saint James, il conte fece sapere al suo amico George Selwyn che la notte prima Costanza Brusati Fagnani aveva avuto una bambina, Maria Emilia, e che questa era sua figlia. La piccola venne affidata proprio a Selwyn, che la allev\u00f2 come fosse figlia sua.\nIl marchese Fagnani, tuttavia, la riconobbe come figlia propria.\nIl ritorno in Italia.\nNel 1777 Costanza, per compiacere i nonni Federico II Fagnani e Rosa Clerici, chiese il ritorno in Italia della figlia Maria Emilia. Tuttavia, lord March rifiut\u00f2 di intercedere per Selwyn, che fu costretto a consegnare Mie-Mie (questo il soprannome della bambina) a Parigi, cos\u00ec che la madre potesse riportarla a Milano.\nDopo un anno dalla morte di Giacomo II Fagnani, George Selwyn giunse in Italia. L'inglese convinse la donna ad affidargli nuovamente Mie-Mie, ora che la marchesa aveva un'altra figlia (Antonietta Fagnani Arese). Costanza Fagnani accett\u00f2, e permise a George Selwyn di nominare Maria Emilia sua erede.\nLa vita all'estero.\nAncora adolescente, Maria Emilia Fagnani si spos\u00f2 a Southampton, il 18 maggio 1798 su imposizione paterna, con Charles Francis Seymour-Conway, conte di Yarmouth (1777-1842), figlio del II marchese e di Isabella Anna Ingram-Shepherd dei conti di Irvine. Questi fu cavaliere dell'Ordine della Giarrettiera (1822). Il matrimonio fu conveniente per entrambi, ma la famiglia Seymour non accett\u00f2 formalmente la ragazza.\nMaria Emilia si trasfer\u00ec successivamente a Parigi, dove ebbe una vita molto discussa, e dove mor\u00ec nel 1856.\nIl personaggio.\nLe intricate vicende sull'affidamento della piccola Mie-Mie e soprattutto la controversa esistenza che la nobildonna visse per lunghi anni tra Londra e Parigi ebbero un'eco considerevole nella societ\u00e0 aristocratica e alto-borghese dell'epoca. William Makepeace Thackeray nel suo romanzo edito nel 1848, \"La fiera della vanit\u00e0\" (\"Vanity Fair\"\") descrisse le vicende di lady Steyne e del marchese di Steyne ispirandosi a Maria Emilia ed a suo marito, il marchese di Hertford.Durante gli anni della sua pazzia, Giorgio III arriv\u00f2 ad annunciare ufficialmente di voler prendere Lady Hertford come sua compagna."}
{"id": "3127459", "revid": "172343", "url": "https://it.wikipedia.org/wiki?curid=3127459", "title": "Campionato francese di rugby a 15 1921-22", "text": ""}
{"id": "3127467", "revid": "287204", "url": "https://it.wikipedia.org/wiki?curid=3127467", "title": "G\u00f6\u00dfnitz (disambigua)", "text": ""}
{"id": "3127469", "revid": "525063", "url": "https://it.wikipedia.org/wiki?curid=3127469", "title": "Croce di Ginevra", "text": ""}
{"id": "3127472", "revid": "88740", "url": "https://it.wikipedia.org/wiki?curid=3127472", "title": "Circleville", "text": ""}
{"id": "3127473", "revid": "2110845", "url": "https://it.wikipedia.org/wiki?curid=3127473", "title": "Bruna Bianco", "text": "Biografia.\nSi trasferisce dall'Italia in Brasile nel 1956. Dal 1966 vive per tre anni un rapporto sentimentale con Giuseppe Ungaretti, che incontra durante un ciclo di conferenze brasiliane del poeta; il contatto ha una evoluzione letteraria nell'opera poetica comune \"Dialogo\".\nL'opera, pubblicata per i suoi ottant'anni (e inserita nell'opera omnia \"Vita d'un Uomo\"), indica per il poeta la consapevolezza che \"l'amore pu\u00f2 non estinguersi che con la morte\", e vede nei versi della poetessa brasiliana una \"freschezza poetica insolita\", che vince ogni sua \"ritrosia\" di pubblicazione. \"Il lampo della bocca\" di Bruna ferisce il poeta e lo induce a percorrere con lei vie misteriose, \"... d'un amore demente / ormai solo evocabile / nell'ora degli spettri\".\nSul sentimento di Ungaretti per la giovane brasiliana, \u00e8 stato studiato anche l'epistolario (\"Lettere a Bruna\", a cura di Luciano Rebay, Mondadori, Milano, 2017), in particolare una lettera dell'ottobre del 1966, in cui Bruna Bianco \u00e8 definita \"mio vivente amore di Poesia\". Bruna Bianco successivamente diviene un importante avvocato di San Paolo del Brasile."}
{"id": "3127474", "revid": "1305772", "url": "https://it.wikipedia.org/wiki?curid=3127474", "title": "Clarkson", "text": "Conduttori Televisivi "}
{"id": "3127475", "revid": "729019", "url": "https://it.wikipedia.org/wiki?curid=3127475", "title": "Battaglia di Nek", "text": "La battaglia di Nek fu un ridotto scontro avvenuto durante la prima guerra mondiale, durante la campagna dei Dardanelli. Il \"Nek\" \u00e8 uno stretto tratto di una cresta poco lontano dall'ANZAC Cove, dove mesi prima erano sbarcati gli australiani e i neozelandesi. Il nome deriva dalla lingua afrikaans e significa \"passo di montagna\". Esso collega le trincee dell'Anzac dalla cresta Russell's Top alla collinetta Baby 700, dove i turchi avevano le loro trincee. L'area del Nek si estende per un territorio di circa tre campi da tennis.\nIl 7 agosto 1915, due reggimenti della 3\u00aa Brigata dell'Australian Light Horse diedero il via ad un tragico e futile attacco alle trincee turche su Baby 700. La battaglia divenne nota come il \"macello di Godley\".\nPreludio.\nPer tre mesi, sin dagli sbarchi del 25 aprile, le truppe rimasero in una situazione di stallo. In agosto inizi\u00f2 un'offensiva con l'intento di rompere lo stallo catturando il colle Sari Bair, collegando le truppe dell'Anzac Cove con quelle sbarcate a Suvla. In aiuto all'attacco principale, vennero pianificati una serie di attacchi secondari pi\u00f9 a sud.\nL'attacco al \"Nek\" fu un attacco neozelandese le cui truppe provenivano dal Chunuk Bair, che fu catturato nella notte. L'Australian Light Horse durante l'attacco alla pianura Baby 700, attraversando il Nek, avrebbe dovuto scendere lungo il fianco che dava sulla Collina Corazzata, il rilievo pi\u00f9 vicino al Baby 700.\nLa 3\u00aa Brigata di Cavalleria Leggera, comandata dal colonnello F.G. Hughes, era composta dall'8\u00ba (Vittoriano), dal 9\u00ba (Vittoriano &amp; Australia Meridionale) e dal 10\u00ba (Australia Occidentale) Reggimento di Cavalleria Leggera. Come gli altri reggimenti australiani e neozelandesi furono dispiegati sulla penisola di Gallipoli in maggio, come rinforzi di fanteria, quindi lasciando i cavalli in Egitto.\nBattaglia.\nL'attacco ebbe inizio alle 04:30 del 7 agosto, preceduto da un bombardamento navale. L'8\u00ba e il 10\u00ba Reggimento avanz\u00f2 lungo un fronte di 80 metri con quattro ondate di 150 uomini ciascuna. La distanza che li separava dalle linee turche era di 27 metri. I soldati portarono con s\u00e9 delle bandiere colorate per segnalare dalle trincee catturate l'eventuale successo.\nLa mattina del 7 era gi\u00e0 chiaro che i prerequisiti per un attacco non vi erano. Il piano fu ideato dal colonnello Skeen che richiese un attacco simultaneo sul fianco di Baby 700, creando una manovra a tenaglia sulle trincee turche. Dato che l'avanzata neozelandese verso il Chunuk Bair fu fermata la mattina dell'8 agosto, il giorno seguente, non vi era pi\u00f9 motivo di attaccare il Nek. Una parte del piano di Skeen richiedeva un attacco dal Steele's Post contro le trincee degli ufficiali tedeschi, da parte del 6\u00ba Battaglione della 2\u00aa Brigata della 1\u00aa Divisione di Fanteria australiana; l'attacco fall\u00ec. Le mitragliatrici turche situate sul terreno di fronte al Quinn's Post e al Nek non subirono pressoch\u00e9 alcuna perdita. Nonostante tutto il maggior generale sir Alexander Godley, comandante della Divisione congiunta australiana e neozelandese, a cui la 3\u00aa Brigata di Cavalleria Leggera \u00e8 aggregata, decise di procedere comunque con l'attacco.\nPrima ondata.\nA causa di una mancata sincronizzazione degli orologi degli ufficiali, il fuoco dell'artiglieria cess\u00f2 alle 04:23, mentre l'attacco cominci\u00f2 appena alle 04:30, all'ora stabilita. L'intervallo intercorso tra la fine del bombardamento e l'inizio dell'attacco diede il tempo ai turchi di prepararsi all'imminente attacco. La prima ondata di 150 uomini dell'8\u00ba Reggimento, guidati dal tenente colonnello A.H. White, fu accolta con un fuoco di mitragliatrici, ininterrotto per 30 secondi, che uccise gran parte dei soldati. Alcuni uomini riuscirono a raggiungere le trincee turche e alcune bandiere di segnalazione iniziarono a sventolare, ma la resistenza australiana fu ben presto soppressa.\nSeconda ondata.\nLa seconda ondata, di altri 150 uomini, segu\u00ec due minuti dopo e il suo destino fu il medesimo dell'ondata precedente. La maggior parte degli uomini furono colpiti prima ancora di giungere a met\u00e0 strada. Questa fu l'ultima tragedia del Nek: un attacco che non \u00e8 stato annullato nonostante ne fosse chiara la futilit\u00e0.\nQuinn's Post.\nUn attacco simultaneo, da parte del 2\u00ba Reggimento di Cavalleria Leggera (1\u00aa Brigata di Cavalleria Leggera), dal Quinn's Post contro il sistema di trincee turche, chiamato \"La Scacchiera\", fu abbandonato dopo che la prima ondata perse 49 su 50 uomini. In questo caso il comandante del reggimento non faceva parte dei 50 soldati e cos\u00ec decise di annullare l'assalto.\nTerza ondata.\nIl tenente colonnello N.M. Brazier, comandante del 10\u00ba Reggimento di Cavalleria Leggera, tent\u00f2 di annullare la terza ondata. Non fu per\u00f2 in grado di trovare il colonnello Hughes e non riusc\u00ec a persuadere il comandante della brigata il colonnello John M. Antill, che credeva ciecamente ad un rapporto che indicava il posizionamento di alcune bandiere di segnalazione, dando ordine di procedere. La terza ondata and\u00f2 incontro ad una fine rapida come le precedenti. Nell'assalto, molti uomini lanciarono se stessi fuori dalle trincee e cercarono di trovare riparo nel terreno devastato dagli scontri, scavando se necessario, adempiendo al loro dovere ma senza ambizione di andare incontro a morte certa, cercando di conquistare delle difese impenetrabili. Questo fu la causa di un basso numero di vittime nel 10\u00ba Reggimento rispetto ai precedenti. Infine, Hughes ordin\u00f2 di richiamare indietro i soldati, ma l'ordine non fu ricevuto da un ufficiale nell'area destra delle trincee nemiche e ci\u00f2 comport\u00f2 un numero di vittime che va dai 75 agli 80 uomini, colpiti in meno di un minuto. Alle 04:45, la cresta era coperta di cadaveri e di feriti australiani, molti dei quali rimasero l\u00ec per il resto della campagna.\nConseguenze.\nUn'ulteriore conseguenza del fallito richiamo dell'attacco al Nek fu che un'avanzata di due compagnie dei Fucilieri Reali ebbe inizio dalla cima della Valle Monash, tra il Russell's Top e la Pope's Hill, contro la \"scacchiera\". 65 uomini rimasero vittima del nemico prima che l'attacco fosse annullato.\nLe vittime australiane della 3\u00aa Brigata di Cavalleria Leggera furono 372: 234 dall'8\u00ba Reggimento, di cui 154 uccisi, 138 dal 10\u00ba Reggimento, di cui 80 uccisi. Le perdite turche furono trascurabili, anche se vi sono ufficialmente almeno 8 morti tra le file ottomane. Il Cimitero del Nek \u00e8 situato su gran parte della allora terra di nessuno e in esso vi sono sepolti 316 australiani, molti dei quali caduti il 7 agosto, di cui solo cinque poterono essere identificati, dato che furono sepolti a guerra conclusa (nel 1919).\nCuriosit\u00e0.\nLa battaglia viene rappresentata nel film di Peter Weir \"Gli anni spezzati\" del 1981, nel quale viene rappresentato un immaginario diversivo per ridurre l'opposizione turca allo sbarco a Suvla. Al film prese parte un giovane Mel Gibson, in uno dei suoi primi film come protagonista."}
{"id": "3127477", "revid": "228587", "url": "https://it.wikipedia.org/wiki?curid=3127477", "title": "Clear Creek", "text": ""}
{"id": "3127486", "revid": "1305772", "url": "https://it.wikipedia.org/wiki?curid=3127486", "title": "Clearmont", "text": ""}
{"id": "3127487", "revid": "1342115", "url": "https://it.wikipedia.org/wiki?curid=3127487", "title": "Unnur Birna Vilhj\u00e1lmsd\u00f3ttir", "text": "Biografia.\nEx-Miss Islanda 2005, il 10 dicembre dello stesso anno la Vilhj\u00e1lmsd\u00f3ttir \u00e8 stata incoronata cinquantacinquesima Miss Mondo nel Beauty Crown Theatre di Sanya, in Cina, ricevendo la corona dalla Miss Mondo uscente, la per\u00f9viana Mar\u00eda Julia Mantilla. \u00c8 la terza Miss Mondo islandese, dopo Linda P\u00e9tursd\u00f3ttir nel 1988 e H\u00f3lmfr\u00ed\u00f0ur Karlsd\u00f3ttir nel 1985.\nSua madre, Unnur Steinsson, vinse il concorso Miss Islanda nel 1983 e nello stesso anno fu finalista a Miss Mondo. Durante la finale di Miss Mondo Unnur Steinsson era al terzo mese di gravidanza, contrariamente a quanto dicono le regole del concorso. Se la notizia fosse saltata fuori prima della fine del concorso, la donna sarebbe stata squalificata."}
{"id": "3127488", "revid": "1494169", "url": "https://it.wikipedia.org/wiki?curid=3127488", "title": "Clearview", "text": ""}
{"id": "3127491", "revid": "1305772", "url": "https://it.wikipedia.org/wiki?curid=3127491", "title": "Clintonville", "text": ""}
{"id": "3127494", "revid": "120094190", "url": "https://it.wikipedia.org/wiki?curid=3127494", "title": "Robert Lowell", "text": "Due volte vincitore del Premio Pulitzer per la poesia, \u00e8 stato designato come sesto poeta laureato in poesia dalla Biblioteca del Congresso nel 1946 e \"Consultant in Poetry\" presso la medesima biblioteca dal 1947 al 1948.\nLe collezioni di poesie di Lowell sono state edite da Frank Bidart e David Gewanter, e pubblicate nel 2003. Le lettere del poeta, edite da Saskia Hamilton, sono state stampate nel 2005. Queste pubblicazioni hanno contribuito a rinnovare l'interesse verso Lowell.\nBiografia.\nNasce a Boston, Massachusetts, in una famiglia di \"Bramini di Boston\", che ha dato i natali anche ai poeti Amy Lowell e James Russell Lowell. La madre, Charlotte Winslow, \u00e8 una discendente di William Samuel Johnson, uno dei firmatari della Costituzione degli Stati Uniti d'America. Frequenta la St. Mark's School, una scuola prestigiosa a Southborough, sempre in Massachusetts, poi Harvard per due anni. Successivamente si trasferisce al Kenyon College di Gambier, Ohio, per studiare con John Crowe Ransom.\nSi converte dall'Episcopalismo al Cattolicesimo: l'influenza della conversione si riscontra nei suoi primi due libri \"Land of Unlikeness\" (1944) e \"Lord Weary's Castle\" (1946). Alla fine degli anni quaranta lascia la Chiesa cattolica. Nel 1950 \u00e8 incluso nell'antologia \"Mid-Century American Poets\" (Poeti americani di met\u00e0 secolo) come uno dei personaggi letterari chiave della sua generazione, insieme a Muriel Rukeyser, Karl Shapiro, Elizabeth Bishop, Theodore Roethke, Randall Jarrell e John Ciardi, tutti poeti emersi negli anni quaranta. Nello stesso anno insegna nell\"Iowa Writers Workshop\" presso l'Universit\u00e0 dell'Iowa.\nLowell \u00e8 un obiettore di coscienza durante la seconda guerra mondiale e sconta diversi mesi nella prigione federale di Danbury, Connecticut. Scrive di questa sua esperienza nella sua poesia \"Memories of West Street and Lepke,\" dal suo libro \"Life Studies\". Nel 1949 \u00e8 coinvolto nella diffusione della Paura rossa portata avanti dalla Yaddo. Quando la direttrice della Yaddo, Elizabeth Ames, \u00e8 interrogata insieme alla scrittrice Agnes Smedley per una presunta attivit\u00e0 di spionaggio a favore dell'Unione Sovietica, Lowell cerca di prenderne il posto.\nDurante gli anni sessanta \u00e8 attivo per i diritti civili e si oppone al coinvolgimento degli Stati Uniti nella guerra del Vietnam. La sua partecipazione a una marcia pacifista nell'ottobre 1967 a Washington e il suo conseguente arresto sono descritti nella prima sezione di \"The Armies of the Night\" di Norman Mailer.\nLowell soffre di alcolismo e di psicosi maniaco-depressiva, e subisce periodici ricoveri. Trascorre buona parte dei suoi ultimi anni in Inghilterra. Muore nel 1977 di infarto, mentre su un taxi a New York sta andando a trovare l'ex moglie Elizabeth Hardwick. La sua salma \u00e8 tumulata presso il cimitero di Stark, vicino al comune di Dunbarton, nel New Hampshire.\nVita privata.\nDal 1940 al 1948 \u00e8 sposato con la romanziera Jean Stafford. Nel 1949 sposa la scrittrice Elizabeth Hardwick, dalla quale si separa nel 1970, per iniziare una relazione con l'autrice inglese Lady Caroline Blackwood.\nAttivit\u00e0 letteraria.\nNel 1946 raggiunge un ampio successo con la raccolta \"Lord Weary's Castle\", che include dieci poesie leggermente rielaborate rispetto al precedente \"Land of Unlikeness\", e trenta nuove composizioni. Tra i volumi pi\u00f9 conosciuti figurano \"Mr Edwards and the Spider\" e \"The Quaker Graveyard in Nantucket\". I primi scritti di Lowell sono formali, elaborati e trattano temi quali la violenza e la teologia. Un tipico esempio \u00e8 la conclusione di \"The Quaker Graveyard in Nantucket\": \nL'epico \"The Mills of the Kavanaughs\", scritto nel 1951, non riscuote lo stesso consenso, al contrario di \"Life Studies\" del 1959. Le poesie ivi pubblicate sono composte con un \"mix\" di versi liberi e metrici, con un linguaggio pi\u00f9 informale rispetto ai suoi due libri precedenti. L'opera segna una svolta decisiva per la sua carriera e per la poesia statunitense in generale. Poich\u00e9 molti componimenti sono autobiografici e includono dettagli della vita familiare dei Lowell e dei suoi problemi personali, il critico letterario M.L. Rosenthal defin\u00ec il libro come \"confessionale\". Nel bene e nel male questa etichetta \u00e8 per Lowell un limite. Il suo editore e amico, Frank Bidart scrive nella sua postfazione alla \"Collezione di Poesie\" del poeta: \u00abLowell \u00e8 ampiamente, forse indelebilmente associato al termine \"confessionale\"\u00bb.\nA \"Life Studies\" segue \"Imitations\", un volume di libere traduzioni di poeti europei classici e moderni, quali Rilke, Montale, Baudelaire, Pasternak e Rimbaud, per le quali riceve nel 1962 il premio \"Bollingen Poetry Translation\". Anche il successivo libro \"For the Union Dead\" del 1964 \u00e8 ampiamente apprezzato, in particolare per il titolo, che invoca \"Ode to the Confederate Dead\" di Allen Tate. Due anni dopo scrive \"Near the Ocean\", in cui torna a comporre in metrica, mentre la seconda parte del libro \u00e8 ancora dedicata a libere traduzioni di versi di Dante, Giovenale e Orazio. La poesia pi\u00f9 conosciuta del volume \u00e8 \"Waking Early Sunday Morning\", composta in strofe di otto linee \"prese in prestito\" da Andrew Marvell e dalla sua \"Upon Appleton House\", che mostra l'esordio politico del lavoro del poeta.\nTra il 1967 e il 1968 sperimenta il verso giornaliero, poesie pubblicate col titolo di \"Notebook\": si tratta di poesie di quattordici linee, sul modello del sonetto, rielaborate in tre volumi. L'opera non segue un percorso lineare o logico: prevale il tema della storia generale dall'antichit\u00e0 alla met\u00e0 del XX secolo, framezzata da poesie su amici, familiari e contemporanei. \"For Lizzie and Harriet\" descrive la fine del suo secondo matrimonio, mentre alcune poesie dovrebbero \"dar voce\" a sua figlia Harriet e alla sua seconda moglie Elizabeth.\n\"The Dolphin\" (in Italia pubblicato con il titolo de \"Il delfino e altre poesie\") contiene una sequenza di sonetti, che includono composizioni su sua figlia, la sua ex moglie e la sua ultima sposa, Caroline Blackwood, che soprannomina affettuosamente \"delfino\". L'opera si attira le forti critiche dei suoi amici e dei suoi colleghi poeti, tra cui Adrienne Rich ed Elizabeth Bishop, per l'utilizzo e l'alterazione delle lettere private della sua ex moglie Elizabeth Hardwick.\nPubblica il suo ultimo volume di poesie \"Day by Day\" (\"Giorno per giorno\" nell'edizione italiana) nel 1977, anno della sua morte. \u00c8 l'unico scritto di Lowell a contenere versi sciolti liberi ed \u00e8 \"dedicato\" ai suoi \"fan\", che erano rimasti insoddisfatti dai sonetti piuttosto irregolari che l'autore ha riscritto e riassemblato in un volume dal 1967. \"Day by Day\" segn\u00f2 un ritorno alla forma."}
{"id": "3127497", "revid": "1305772", "url": "https://it.wikipedia.org/wiki?curid=3127497", "title": "Coalmont", "text": ""}
{"id": "3127498", "revid": "1305772", "url": "https://it.wikipedia.org/wiki?curid=3127498", "title": "Coalville", "text": ""}
{"id": "3127505", "revid": "287204", "url": "https://it.wikipedia.org/wiki?curid=3127505", "title": "Antonietta Fagnani Arese", "text": "Biografia.\nAntonietta - all'anagrafe Antonia Barbara Giulia Faustina Angiola Lucia - fu l'ultima nata di Giacomo II Fagnani, IV marchese di Gerenzano (1740-1785) e di sua moglie, la marchesa Costanza Brusati (1747-1805). Spos\u00f2 il 20 febbraio 1798 in Santa Maria alla Porta il conte Marco Arese Lucini (1770-1852), sesto conte di Barlassina, figlio del conte Benedetto Arese Lucini e di Margherita Lucini dei marchesi di Besate. Ebbero cinque figli, dei quali solo tre sopravvissero all'infanzia: Margherita (1798-1828), Costanza (1803-1822) e Francesco (1805-1881).\nAntonietta \u00e8 considerata una delle figure di spicco della societ\u00e0 milanese in epoca napoleonica. Amica della regina d'Olanda, Ortensia Beauharnais, il cui figlio pass\u00f2 alla Storia col nome di Napoleone III, frequent\u00f2 la corte del fratello di lei vicer\u00e9 Eugenio. Esperta di francese, inglese e tedesco, aiut\u00f2 Ugo Foscolo nella revisione delle \"Ultime lettere di Jacopo Ortis\" (1802), e nella traduzione de \"I dolori del giovane Werther\".\nAmante di Ugo Foscolo.\nLa relazione con Foscolo sembra aver avuto inizio nel luglio 1801. A lei il poeta dedic\u00f2 \"All'amica risanata\": \u00abE com'eri tu bella questa sera! Quante volte ho ritirati i miei occhi pieni di spavento! S\u00ec, la mia fantasia e il mio cuore cominciano a crearsi di te una divinit\u00e0\u00bb. Il 4 marzo 1803 l'avventura amorosa era gi\u00e0 conclusa; Foscolo scrisse al Pecchio che Antonietta \u00abaveva il cuore fatto di cervello\u00bb.\nLa relazione ci \u00e8 nota attraverso le sole lettere di lui, il cui destino costituisce un interessante \"caso\" letterario. Restituite a Foscolo dall'amante dopo la rottura della relazione, furono dal poeta affidate a Silvio Pellico, dopo l'arresto del quale passarono in varie mani fino a giungere tra quelle del letterato italo-greco (e aspirante biografo del Foscolo) Emilio De Tipaldo. Questi ne fece fare due apografi, che vennero successivamente rinvenuti nell'archivio della Casa Editrice Barb\u00e8ra. Gli originali, finiti in Grecia, non sono mai stati ritrovati.\nMorte.\nContagiata da una grave malattia venerea, nell'ottobre 1847 si trasfer\u00ec a Genova, dove di l\u00ec a poco mor\u00ec. La salma fu riportata a Milano e sepolta nella chiesa di San Babila.\nLe testimonianze dei contemporanei.\nLa sua immagine \u00e8 in ogni caso molto controversa: Stendhal la defin\u00ec \"femme de g\u00e9nie\", Vincenzo Monti la stimava molto, e Giuseppe Pecchio, il biografo del Foscolo, scrisse: \u00abSi fa gioco degli uomini perch\u00e9 li crede nati come i galli per amare, ingelosirsi e azzuffarsi\u00bb.\nGiuseppe Rovani, nel suo romanzo \"Cento anni\", scrive che \u00abbellissima fra le belle, aveva molto spirito, molto ingegno, molta coltura (parlava quattro lingue); era buona, generosa e affabile; costituiva insomma il complesso rarissimo di egrege qualit\u00e0; ma tutte parevano sfasciarsi sotto l'uragano di un difetto solo. Ella faceva dell'amore l'unico passatempo; ma un passatempo tumultuoso, fremebondo, irrequieto; n\u00e9 occorre il dire che quell'amore era parente di quello rimasto nudo in Grecia, come disse Foscolo\u00bb."}
{"id": "3127512", "revid": "124123", "url": "https://it.wikipedia.org/wiki?curid=3127512", "title": "Mar\u00eda Julia Mantilla", "text": "Biografia.\nEx Miss Per\u00f9 2004, Mar\u00eda Julia Mantilla \u00e8 stata incoronata cinquantaquattresima Miss Mondo il 4 dicembre 2005 nel \"Beauty Crown Theatre\" di Sanya, in Cina, ricevendo la corona dalla Miss Mondo uscente, l'irlandese Rosanna Davison. \u00c8 la seconda Miss Mondo peruviana, dopo Madeleine Hartog Bell nel 1967.\nNel 2001, Mar\u00eda Julia Mantilla era stata campionessa peruviana di triathlon e pentathlon, ed era stata eletta atleta dell'anno. Durante il suo anno di regno ha lavorato nel campo della moda e della televisione in Per\u00f9, dopo di che si \u00e8 dedicata allo studio per diventare insegnante."}
{"id": "3127514", "revid": "88740", "url": "https://it.wikipedia.org/wiki?curid=3127514", "title": "Cold Spring", "text": ""}
{"id": "3127515", "revid": "149727", "url": "https://it.wikipedia.org/wiki?curid=3127515", "title": "Altenburger Land", "text": ""}
{"id": "3127516", "revid": "88740", "url": "https://it.wikipedia.org/wiki?curid=3127516", "title": "Coldspring", "text": ""}
{"id": "3127518", "revid": "223320", "url": "https://it.wikipedia.org/wiki?curid=3127518", "title": "Mar\u00eda Julia Mantilla Garc\u00eda", "text": ""}
{"id": "3127520", "revid": "1305772", "url": "https://it.wikipedia.org/wiki?curid=3127520", "title": "Colonial Heights", "text": ""}
{"id": "3127521", "revid": "88740", "url": "https://it.wikipedia.org/wiki?curid=3127521", "title": "Conesville", "text": ""}
{"id": "3127523", "revid": "2126943", "url": "https://it.wikipedia.org/wiki?curid=3127523", "title": "Conrad", "text": ""}
{"id": "3127527", "revid": "838137", "url": "https://it.wikipedia.org/wiki?curid=3127527", "title": "IPod touch 3G", "text": ""}
{"id": "3127528", "revid": "88740", "url": "https://it.wikipedia.org/wiki?curid=3127528", "title": "Coon Rapids", "text": ""}
{"id": "3127529", "revid": "1305772", "url": "https://it.wikipedia.org/wiki?curid=3127529", "title": "A Thousand Suns", "text": "A Thousand Suns \u00e8 il quarto album in studio del gruppo musicale statunitense Linkin Park, pubblicato il 14 settembre 2010 dalla Warner Bros. Records.\nProdotto da Rick Rubin e dal rapper del gruppo, Mike Shinoda, \"A Thousand Suns\" \u00e8 un concept album incentrato sulle paure dell'uomo, come ad esempio la guerra nucleare, e si tratta inoltre della prima pubblicazione in studio dei Linkin Park uscita a distanza di oltre tre anni da \"Minutes to Midnight\", uscito nel maggio 2007. L'album ha venduto circa 3 milioni di copie in tutto il mondo.\nRegistrazione.\nLe registrazioni di \"A Thousand Suns\" sono cominciate nel 2008, mentre il gruppo era ancora impegnato a promuovere il terzo album \"Minutes to Midnight\". Come quanto operato con lo stesso \"Minutes to Midnight\", il rapper e polistrumentista del gruppo Mike Shinoda e Rick Rubin si sono occupati dell'intero processo di registrazione, le quali si sono tenute presso l'NRG Recording Studios di North Hollywood, in California; della registrazione aggiuntiva \u00e8 stata effettuata presso gli Stockroom, la casa del DJ del gruppo, Joe Hahn, i Chung King di New York, i Sono Records Studio di Nouzov (Repubblica Ceca) e i Tritonus di Berlino (Germania).\nNel novembre 2008, il cantante Chester Bennington ha spiegato che il quarto album in studio del gruppo sarebbe stato un concept album, affermando che \u00absembrava assai scoraggiante per me [e] pensavo che il mio livello di fiducia scendesse, ma quando [l'idea] ci era stata presentata da questo nostro amico, l'avevamo apprezzata. Era un'idea ispiratrice ed era qualcosa che potevamo raccontare attraverso la composizione di un sacco di cose che ci piace scrivere.\u00bb Nel maggio 2009, Shinoda ha fornito aggiornamenti relativi alla composizione, affermando di sentirsi come se \u00abavessimo scritto un sacco. Direi che abbiamo circa la met\u00e0 della musica completata, sebbene non dovrei dire [di essere a] met\u00e0 strada perch\u00e9 chiss\u00e0 quanto tempo prender\u00e0 il prossimo gruppo di brani.\u00bb Il rapper ha inoltre spiegato la sperimentazione a cui il gruppo sta lavorando: \nNel corso del 2009, Bennington ha continuato a contribuire per l'album nonostante fosse impegnato con il suo progetto parallelo Dead by Sunrise nella promozione dell'album in studio di questi ultimi, \"Out of Ashes\"; lo stesso cantante, intervistato da MTV, ha spiegato che i Linkin Park hanno proseguito sull'idea della composizione di un concept album, affermando che \u00abpotremo aver bisogno giusto di realizzare un album e provare ancora a fare un concept [album] ma [abbiamo scoperto] un modo per farlo senza aspettare altri cinque o sei anni per buttare fuori un disco, per provare a tirar fuori tutta la follia grandiosa a cui stiamo pensando di fare.\u00bb Durante il mese di agosto 2010, il bassista Phoenix ha predetto che i fan del gruppo si sarebbero divisi con \"A Thousand Suns\", spiegando di essere al corrente del fatto che il quarto album sarebbe risultato diverso da quanto svolto in precedenza e \u00abse i fan si aspettavano [un album simile a] \"Hybrid Theory\" o a \"Meteora\", saranno sorpresi. La gente prender\u00e0 del tempo per scoprirlo e sapere cosa farci con esso.\u00bb Il batterista Rob Bourdon ha invece ammesso che la realizzazione di \"A Thousand Suns\" \u00e8 stata una sfida da completare: \nShinoda, giudicando \"A Thousand Suns\", ha negato che lo stesso si tratti di un vero e proprio concept album, spiegando che non presenta alcuna storia e che risulta \"pi\u00f9 astratto\" rispetto a molti altri concept album.\nStile e composizione.\nIn un'intervista concessa a \"IGN\" nel giugno 2009, Shinoda rivelato che, rispetto al precedente \"Minutes to Midnight\", l'album avrebbe presentato un enorme \u00abfilo di coerenza\u00bb e che sarebbe risultato molto sperimentale e \"auspicabilmente pi\u00f9 d'avanguardia\".\nChristopher R. Weingarten di \"The Village Voice\" ha paragonato \"A Thousand Suns\" ad \"OK Computer\" dei Radiohead, notando come il gruppo abbia inglobato numerosi stili ed elementi all'interno dell'album, commentando che il gruppo ha \"affondato i loro pedali di distorsione in un oblio di gara, abbracciando influenze del vocoder di Imogen Heap, i dolci sintetizzatori dei Yeasayer e il rap post-apocalittico di El-P\". Jordy Kasko di \"Review Rinse Repeat\" ha paragonato lo stile dell'album a quello del noto ottavo album in studio dei Pink Floyd, \"The Dark Side of the Moon\", e a quello del quarto album dei Radiohead \"Kid A\". Dello stesso pensiero anche James Montgomery di MTV, che ha paragonato l'album a \"Kid A\" a causa dello scarso utilizzo delle chitarre, evidenziando lo stile completamente differente rispetto alle precedenti pubblicazioni dei Linkin Park e il messaggio lasciato dall'album, descritto da Montgomery: Alcuni recensori hanno notato l'utilizzo da parte del gruppo di svariati generi per \"A Thousand Suns\", tra cui il rock sperimentale, elettronico e alternativo, l'industrial rock e il rap rock.\nSecondo il DJ Joe Hahn, il titolo dell'album \u00e8 una citazione del poema religioso \"Bhagavadg\u012bt\u0101\", in particolare alla frase \u00abSe la luce di mille soli divampasse nel cielo, sarebbe come lo splendore dell'Onnipotente\u00bb, resa celebre da Robert Oppenheimer in riferimento alla bomba atomica. I Linkin Park stessi hanno affermato che i commenti di Oppenheimer riguardo alla bomba atomica sono stati influenti per le tematiche apocalittiche di \"A Thousand Suns\", come descritto nella nota introduttiva del libretto dell'album: \nRispetto a \"Minutes to Midnight\", in \"A Thousand Suns\" \u00e8 presente un maggior contributo vocale di Shinoda, mentre le parti di chitarra sono state posizionate pi\u00f9 in secondo piano. Shinoda rappa nei brani \"When They Come for Me\", \"Waiting for the End\" e \"Wretches and Kings\", cantando (principalmente nelle strofe) in gran parte dei restanti brani, come \"Burning in the Skies\", \"Blackout\" o \"The Catalyst\", quest'ultimo caratterizzato da un cantato simultaneo sia di Shinoda sia di Bennington. I due frontman cantano insieme anche in \"Jornada del muerto\" e in \"Robot Boy\", mentre il brano \"Iridescent\" \u00e8 caratterizzato da una sezione centrale che vede cantare tutti i sei componenti del gruppo. L'album risulta inoltre caratterizzato da alcuni campionamenti di discorsi di tre note figure politiche: Robert Oppenheimer (ascoltabile in \"The Radiance\"), Martin Luther King (in \"Wisdom, Justice, and Love\") e Mario Savio, il cui discorso \u00e8 presente all'inizio e alla fine del decimo brano \"Wretches and Kings\". Lo stesso \"Wretches and Kings\" \u00e8 un omaggio del gruppo ai Public Enemy: secondo quanto affermato da Shinoda, in un'intervista concessa a \"New Musical Express\", \u00e8 presente \u00abun omaggio a Chuck D. Probabilmente, \u00e8 il brano pi\u00f9 hip hop dell'album, nonch\u00e9 uno dei pi\u00f9 aggressivi... I Public Enemy sono stati tridimensionali con le loro pubblicazioni perch\u00e9, sebbene politici, ci sono un gran numero di altre tematiche nascoste in essi. Ci\u00f2 mi ha fatto riflettere su quanto volessi il nostro album tridimensionale, senza imitarli per forza e mostrando dove siamo a livello di creativit\u00e0.\u00bb Ian Winwood di \"Kerrang!\" ha notato che, nello specifico, \"Wretches and Kings\" fa riferimento al brano \"Fight the Power\" dei Public Enemy.\nBennington ha invece evidenziato come nell'album ci siano brani caratterizzati da elementi che il gruppo \u00abnon ha mai provato precedentemente\u00bb, sebbene alcuni brani richiamano il classico stile dei Linkin Park, come \u00abunire l'hip hop con un ritornello rock\u00bb.\nPromozione.\n\"A Thousand Suns\" \u00e8 stato ufficialmente annunciato dai Linkin Park attraverso un comunicato pubblicato l'8 luglio 2010, nel quale \u00e8 stato annunciato anche il singolo apripista dell'album, \"The Catalyst\". Per quest'ultimo, il gruppo ha lanciato attraverso Myspace il concorso \"Linkin Park, Featuring You\", durato dal 9 al 25 luglio e nel quale i fan hanno potuto scaricare e remixare parti del brano. Il vincitore \u00e8 stato il polacco Czeslaw \"NoBraiN\" Sakowski, il cui remix \u00e8 stato inserito come traccia multimediale in alcune edizioni dell'album, oltrech\u00e9 come singolo digitale nell'iTunes Store giapponese. Sakowski ha inoltre contribuito all'album con della programmazione aggiuntiva nel finale di \"When They Come for Me\". Gli altri venti remix selezionati dal gruppo sono stati inizialmente considerati per un futuro utilizzo come b-side o download online: due di questi (ad opera di DIGITALOMAT e di ill Audio) sono stati pubblicati per il download gratuito sul sito dei Linkin Park, altri due (realizzati da DJ Endorphin e Cale Pellick) sono stati inseriti nella seconda versione digitale di \"The Catalyst\", mentre il remix di Keaton Hashimoto \u00e8 stato inserito in \"Download to Donate for Haiti V2.0\". Per \"The Catalyst\" \u00e8 stato inoltre realizzato un video musicale, diretto dal DJ del gruppo, Joe Hahn, e pubblicato il 26 agosto 2010. Il 2 settembre \u00e8 stato reso disponibile per il download digitale il brano \"Wretches and Kings\" a tutti coloro che hanno preordinato l'album attraverso il sto ufficiale del gruppo, mentre sei giorni pi\u00f9 tardi sono stati resi disponibili in streaming i brani \"Waiting for the End\" e \"Blackout\" attraverso Myspace.\nL'intero audio dell'album \u00e8 stato presentato per la prima volta al Music Box Theater di Hollywood il 7 settembre 2010, per poi venire pubblicato ufficialmente il 10 settembre in Austria, Germania e Svizzera e il 14 dello stesso mese negli Stati Uniti. Il 24 novembre 2010 \u00e8 stata pubblicata per il solo mercato giapponese la \"Gunpla 30th Edition\", mentre il 5 marzo 2011 \u00e8 stata annunciata l'uscita di \"A Thousand Suns +\", un'edizione speciale dell'album costituita da un DVD aggiuntivo con il concerto del gruppo tenutosi a Madrid il 7 novembre 2010 in occasione degli MTV Europe Music Awards. Tale versione \u00e8 stata pubblicata in aprile in Australia e in Giappone e a inizio giugno anche in Europa. Per la promozione dell'album, i Linkin Park hanno tenuto lA Thousand Suns World Tour\", iniziato il 7 ottobre 2010 e terminato il 25 settembre 2011; tra le varie date del tour \u00e8 presente il sopracitato concerto tenuto a Madrid e quello tenuto nel luglio 2011 all'iTunes Festival, quest'ultimo parzialmente pubblicato nell'EP '.\nIl gruppo ha inoltre promosso \"A Thousand Suns\" grazie all'inserimento di alcuni brani in vari videogiochi. Hahn ha rivelato che \"The Catalyst\" sarebbe stato incluso in \"Medal of Honor\", mentre la Warner Music Japan ha annunciato che il brano sarebbe stato incluso come tema principale del videogioco '. Il brano \"Blackout\" \u00e8 stato invece incluso in \"FIFA 11\", mentre \"Wretches and Kings\" \u00e8 presente nel trailer di \"EA Sports MMA\". All'interno del videogioco ' \u00e8 stato incluso un pacchetto scaricabile denominato \"Linkin Park Track Pack\" e comprendente sei brani dell'album: \"Burning in the Skies\", \"Waiting for the End\", \"Blackout\", \"Wretches and Kings\", \"The Catalyst\" e \"The Messenger\". L'11 gennaio 2011 un altro pacchetto di brani dei Linkin Park (nel quale \u00e8 presente \"Waiting for the End\" tra i brani di \"A Thousand Suns\") \u00e8 stato pubblicato per il videogioco \"Rock Band\", mentre un remix di \"Blackout\" realizzato da Renhold\u00ebr \u00e8 stato inserito nella colonna sonora del film \"Underworld - Il risveglio\".\nDa \"A Thousand Suns\" sono stati estratti altri tre singoli accompagnati dai rispettivi video musicali: \"Waiting for the End\", \"Burning in the Skies\" e \"Iridescent\". Pubblicato il 1\u00ba ottobre 2010, \"Waiting for the End\" \u00e8 stato promosso da un video musicale diretto da Hahn e presentato l'8 dello stesso mese, nonch\u00e9 dalle esecuzioni dello stesso agli MTV Europe Music Awards 2010 e al programma televisivo \"Saturday Night Wrist\". \"Burning in the Skies\" \u00e8 stato annunciato da Shinoda il 24 febbraio 2011 come singolo internazionale, data nel quale \u00e8 stato presentato il videoclip; la commercializzazione del singolo \u00e8 invece avvenuta il 23 marzo dello stesso anno. Il 13 aprile 2011 Shinoda ha annunciato l'uscita di \"Iridescent\" come terzo singolo statunitense e quarto internazionale, spiegando che una versione remixata sarebbe stata inclusa nel film \"Transformers 3\"; tale versione \u00e8 stata eseguita dal gruppo alla prima del film presso la Piazza Rossa di Mosca (Russia) il 23 giugno 2011.\nAccoglienza.\n\"A Thousand Suns\" ha ricevuto critiche positive dalla stampa specializzata, con Metacritic che ha assegnato un punteggio medio di 66/100, pari a giudizi generalmente favorevoli.\nRick Florino di Artistdirect ha dato all'album il punteggio massimo, scrivendo che \u00abdopo \"A Thousand Suns\", buona parte della scena rock si potr\u00e0 attenere a quanto fatto dai Linkin Park\u00bb, attribuendogli la capacit\u00e0 di creare un proprio genere. Anche Ian Winwood di \"Kerrang!\" ha assegnato il punteggio massimo al disco, definendolo \u00abun buon album politico\u00bb ed elogiando i testi, in quanto \u00abrispecchiano esattamente i sentimenti del gruppo in fase di composizione\u00bb, paragonandolo nelle intenzioni all'album dei Public Enemy \"Fear of a Black Planet\" del 1990. Dave De Sylvia di Sputnikmusic lo ha ritenuto \u00abun album rock fatto a regola d'arte\u00bb, ritenendolo musicalmente superiore al precedente \"Minutes to Midnight\", ma lontano dalla forza interpretativa dell'album di debutto \"Hybrid Theory\". Johan Wippsson di \"Melodic\" ha riconosciuto \u00abl'abilit\u00e0 [del gruppo] di creare un suono unico e piacevole\u00bb, ritenendo innovativi i brani \"Blackout\" e \"When They Come for Me\".\nIn una recensione mista, David Buchanan di \"Consequence\" ha dato tre stelle e mezzo su cinque all'album, dicendo che \u00abqualcuno non amerebbe la leggerezza del disco, il passaggio a sonorit\u00e0 vicine a brani tipicamente radiofonici; c'\u00e8 stata sicuramente un'evoluzione nel modo di comporre e di apparire, sia nella copertina che nella videografia, ma in essenza il gruppo ha saputo padroneggiare simili cambiamenti\u00bb.\nIan Winwood di BBC, nel recensire il seguente album \"Living Things\", apprezz\u00f2 \"A Thousand Suns\" e lo ritenne \u00abun coraggioso tentativo di competizione, in veste diversa, con la fortuna commerciale dei primi due album\u00bb.\nTracce.\nTesti di Mike Shinoda e Chester Bennington, musiche dei Linkin Park, eccetto dove indicato.\nSuccesso commerciale.\n\"A Thousand Suns\" venne inserito nella speciale classifica \"20 Best Albums of 2010\" (i 20 migliori album del 2010) stilata da MTV ed \u00e8 stato certificato disco d'oro e disco di platino in varie nazioni. Ha debuttato al primo posto nella classifica Billboard 200 vendendo copie nella prima settimana.\nAl 2012 il disco ha venduto oltre copie solo negli Stati Uniti."}
{"id": "3127530", "revid": "88740", "url": "https://it.wikipedia.org/wiki?curid=3127530", "title": "Copeland", "text": ""}
{"id": "3127531", "revid": "838137", "url": "https://it.wikipedia.org/wiki?curid=3127531", "title": "IPod touch 4G", "text": ""}
{"id": "3127536", "revid": "182193", "url": "https://it.wikipedia.org/wiki?curid=3127536", "title": "Sestese", "text": "L'appellativo Sestese o Sestese Calcio pu\u00f2 riferirsi a:\nL'aggettivo \"Sestese\" designa:"}
{"id": "3127539", "revid": "111813459", "url": "https://it.wikipedia.org/wiki?curid=3127539", "title": "Capanna dei Monti di Lego", "text": "La capanna dei Monti di Lego \u00e8 un rifugio alpino gestito come ostello, situato nel comune di Mergoscia, nel Canton Ticino, nella val Resa, nelle Alpi Lepontine, a 1.150\u00a0m s.l.m.\nStoria.\n\u00c8 una vecchia stalla del 1890, riattata nel 1970, \u00e8 gestita come rifugio alpino-grotto-ostello, e fu ancora riattata nel 2008.\nCaratteristiche e informazioni.\nLa capanna \u00e8 disposta su un piano, con refettorio per un totale di 15 posti. Il riscaldamento \u00e8 a legna. L'illuminazione \u00e8 prodotta da pannelli solari. I posti letto sono sistemati in un'unica stanza.\nPer pernottare \u00e8 obbligatoria la riservazione.\nCuriosit\u00e0.\nOgni anno ai monti di Lego e il vasto territorio che circonda le \"cascine\" avviene la tradizionale festa che richiama molte persone a degustare i tipici piatti nostrani che salgono a piedi o con l'alternativa dell'elicottero che parte dalla piazza patriziale in val Resa di fondo."}
{"id": "3127541", "revid": "281779", "url": "https://it.wikipedia.org/wiki?curid=3127541", "title": "Medibuntu", "text": "Medibuntu (\"Multimedia, Entertainment &amp; Distractions In Ubuntu\") \u00e8 un repository di pacchetti Debian che non possono essere inclusi nella distribuzione Ubuntu per motivi legali come il diritto d'autore, le restrizioni di licenza o di brevetto o variazioni geografiche nella legislazione, quali:\nAlcuni esempi di software presenti in Medibuntu sono: Acrobat Reader, codec non liberi, Google Earth, e RealPlayer."}
{"id": "3127543", "revid": "88740", "url": "https://it.wikipedia.org/wiki?curid=3127543", "title": "Cottage Grove", "text": ""}
{"id": "3127544", "revid": "481349", "url": "https://it.wikipedia.org/wiki?curid=3127544", "title": "Parker Pyne", "text": "Parker Pyne \u00e8 un personaggio protagonista dei gialli di Agatha Christie; \u00e8 l'ultimo, in ordine cronologico, dei sette investigatori \"fissi\" inventati da Christie, tra quelli che compaiono in pi\u00f9 di una storia (gli altri sono i pi\u00f9 celebri Hercule Poirot, Miss Marple, la coppia Tommy e Tuppence e la coppia Quin e Satterthwaite).\nPyne appare in 14 racconti di Agatha Christie, 12 della raccolta \"Parker Pyne indaga\" che segnano il suo esordio letterario pi\u00f9 altri due, presenti nella raccolta di racconti \"In tre contro il delitto\": \"La stella del mattino\" e \"Il caso della baia di Pollensa\". Quest'ultimo racconto \u00e8 presente anche nella raccolta postuma uscita nel Regno Unito nel 1991 \"Problem at Pollensa Bay and Other Stories\".\nDescrizione del personaggio.\nParker Pyne \u00e8 un impiegato statale in pensione, che vuole mettere a disposizione delle persone l'esperienza accumulata in trentacinque anni passati a compilare statistiche.\nL'autrice cos\u00ec descrive Parker Pyne:\nRaccolte di racconti.\nRaccolta di racconti interamente dedicata:\nRaccolta di racconti condivisa (con Hercule Poirot e Miss Marple):"}
{"id": "3127548", "revid": "287204", "url": "https://it.wikipedia.org/wiki?curid=3127548", "title": "Polpi alla luciana", "text": ""}
{"id": "3127549", "revid": "88740", "url": "https://it.wikipedia.org/wiki?curid=3127549", "title": "Crab Orchard", "text": ""}
{"id": "3127551", "revid": "88740", "url": "https://it.wikipedia.org/wiki?curid=3127551", "title": "Craigsville", "text": ""}
{"id": "3127552", "revid": "1305772", "url": "https://it.wikipedia.org/wiki?curid=3127552", "title": "Creekside", "text": ""}
{"id": "3127553", "revid": "1305772", "url": "https://it.wikipedia.org/wiki?curid=3127553", "title": "Creighton", "text": ""}
{"id": "3127556", "revid": "38120", "url": "https://it.wikipedia.org/wiki?curid=3127556", "title": "Mercurio (Amalgam Comics)", "text": ""}
{"id": "3127558", "revid": "767487", "url": "https://it.wikipedia.org/wiki?curid=3127558", "title": "Fratello homo sorella bona", "text": "Fratello homo sorella bona \u00e8 un film italiano del 1972 diretto da Mario Sequi.\nIl film \u00e8 noto anche con il sottotitolo Nel Boccaccio superproibito.\nTrama.\nChiarina di Vallefiorita, figlia del podest\u00e0, \u00e8 promessa dal padre al vecchio, grasso e brutto usuraio Teobaldo de' Teobaldi. Con l'aiuto del vero padre, il priore del convento cittadino, e di alcuni falsi monaci e monache, la ragazza riesce a evitare il matrimonio e a fuggire con l'uomo amato: Adriano, il finto San Prudenzio."}
{"id": "3127560", "revid": "1005847", "url": "https://it.wikipedia.org/wiki?curid=3127560", "title": "Cresson", "text": ""}
{"id": "3127561", "revid": "1305772", "url": "https://it.wikipedia.org/wiki?curid=3127561", "title": "Cross Plains", "text": ""}
{"id": "3127565", "revid": "123806957", "url": "https://it.wikipedia.org/wiki?curid=3127565", "title": "Cross Roads", "text": ""}
{"id": "3127575", "revid": "984922", "url": "https://it.wikipedia.org/wiki?curid=3127575", "title": "Un angelo di cristallo", "text": "Un angelo di cristallo (\"Sins of Silence\") \u00e8 un film drammatico statunitense del 1996 di Sam Pillsbury.\nTrama.\nUna ragazza di nome Sophie cerca l'aiuto di Molly, una consulente esperta, dopo essere stata violentata da un ragazzo appartenente ad una ricca famiglia."}
{"id": "3127576", "revid": "371529", "url": "https://it.wikipedia.org/wiki?curid=3127576", "title": "The Beatles' Million Sellers", "text": "The Beatles' Million Sellers \u00e8 un disco in formato EP dei Beatles, pubblicato in Gran Bretagna il 6 dicembre 1965 dalla Parlophone (n\u00b0 catal. GEP 8946). L'Album consiste di canzoni pubblicate dai Beatles, che avevano venduto ciascuna pi\u00f9 di un milione di copie.\nIl disco.\n\"The Beatles' Million Sellers\" \u00e8 il decimo EP dei Beatles pubblicato nel Regno Unito. L'EP \u00e8 costituito da 4 brani, tutti notevoli successi pubblicati tra il 1963 e il 1964. Il disco raggiunse la prima posizione in classifica nel 1966, e vi rimase per quattro settimane complessivamente, due settimane a febbraio, e due settimane a marzo.\nTracce.\nTutti i brani sono opera di John Lennon &amp; Paul McCartney"}
{"id": "3127578", "revid": "36426", "url": "https://it.wikipedia.org/wiki?curid=3127578", "title": "Cattelan", "text": ""}
{"id": "3127579", "revid": "149727", "url": "https://it.wikipedia.org/wiki?curid=3127579", "title": "Bohra", "text": ""}
{"id": "3127580", "revid": "149727", "url": "https://it.wikipedia.org/wiki?curid=3127580", "title": "Brandr\u00fcbel", "text": ""}
{"id": "3127581", "revid": "149727", "url": "https://it.wikipedia.org/wiki?curid=3127581", "title": "Gro\u00dfst\u00f6bnitz", "text": ""}
{"id": "3127582", "revid": "149727", "url": "https://it.wikipedia.org/wiki?curid=3127582", "title": "Kleinm\u00fcckern", "text": ""}
{"id": "3127586", "revid": "149727", "url": "https://it.wikipedia.org/wiki?curid=3127586", "title": "Nitzschka", "text": ""}
{"id": "3127587", "revid": "149727", "url": "https://it.wikipedia.org/wiki?curid=3127587", "title": "N\u00f6denitzsch", "text": ""}
{"id": "3127588", "revid": "149727", "url": "https://it.wikipedia.org/wiki?curid=3127588", "title": "Papierm\u00fchle", "text": ""}
{"id": "3127589", "revid": "149727", "url": "https://it.wikipedia.org/wiki?curid=3127589", "title": "Schlo\u00dfig", "text": ""}
{"id": "3127590", "revid": "149727", "url": "https://it.wikipedia.org/wiki?curid=3127590", "title": "Selka", "text": ""}
{"id": "3127591", "revid": "149727", "url": "https://it.wikipedia.org/wiki?curid=3127591", "title": "Sommeritz", "text": ""}
{"id": "3127592", "revid": "161374", "url": "https://it.wikipedia.org/wiki?curid=3127592", "title": "RNA-polimerasi", "text": ""}
{"id": "3127599", "revid": "1494169", "url": "https://it.wikipedia.org/wiki?curid=3127599", "title": "Wei\u00dfbach", "text": ""}
{"id": "3127600", "revid": "1971044", "url": "https://it.wikipedia.org/wiki?curid=3127600", "title": "Roberto Messini", "text": "Biografia.\nAttore principalmente di teatro, esordisce nel cinema nel 1983 con il film \"Una gita scolastica\" di Pupi Avati; in seguito diventa componente, assieme a Marcello Foschini e Roberto Onofri, del \"Trioreno\", trio comico-cabarettistico con il quale partecipa a diverse trasmissioni televisive come \"Drive In\". Successivamente, sciolto il trio, partecipa a \"Quelli che il calcio\". Partecipa successivamente ancora come attore a pellicole come \"Caterina va in citt\u00e0\" (2003), \"Tutta la vita davanti\" (2008) di Paolo Virz\u00ec e \"Gli amici del bar Margherita\" di Pupi Avati (2009)."}
{"id": "3127603", "revid": "149727", "url": "https://it.wikipedia.org/wiki?curid=3127603", "title": "Wei\u00dfbach (Hohenlohe)", "text": ""}
{"id": "3127605", "revid": "287204", "url": "https://it.wikipedia.org/wiki?curid=3127605", "title": "Weissbach", "text": ""}
{"id": "3127607", "revid": "203266", "url": "https://it.wikipedia.org/wiki?curid=3127607", "title": "Bob Messini", "text": ""}
{"id": "3127608", "revid": "149727", "url": "https://it.wikipedia.org/wiki?curid=3127608", "title": "Zschernitzsch", "text": ""}
{"id": "3127610", "revid": "260676", "url": "https://it.wikipedia.org/wiki?curid=3127610", "title": "Sanya", "text": "Sanya (in cinese \u4e09\u4e9a, in pinyin \"S\u0101ny\u00e0\") \u00e8 una citt\u00e0 della Provincia di Hainan, in Cina. Ha una popolazione di circa 685.000 abitanti (2010). Dopo la capitale, Haikou, \u00e8 la seconda citt\u00e0 pi\u00f9 popolata dell'isola. Sanya \u00e8 conosciuta per il suo clima tropicale che l'ha resa una rinomata meta turistica. \u00c8 la citt\u00e0 pi\u00f9 a sud della Cina.\nA Sanya si svolgono gli allenamenti della nazionale cinese di pallavolo e vari concorsi di bellezza, come Elite Model Look 2008, Miss Mondo 2003, 2004, 2005, 2007, 2010, 2015 e 2018 e Mister Mondo 2007.\nGeografia antropica.\nSuddivisioni amministrative.\nSanya \u00e8 una citt\u00e0 di livello di prefettura, ma le sue suddivisioni sono pi\u00f9 simili a una sottoprefettura o una contea. Ha giurisdizione diretta su due distretti (\u4e61\u7ea7\u7ba1\u7406\u533a \"xiangji guanli-qu\") e sei citt\u00e0 (\u9547 \"zhen\") :"}
{"id": "3127613", "revid": "122986404", "url": "https://it.wikipedia.org/wiki?curid=3127613", "title": "Arena Homme +", "text": "Arena Homme + \u00e8 una rivista di moda e attualit\u00e0 inglese, pubblicata dalla Bauer dal 1994. La rivista che si occupa prevalentemente di moda maschile inizialmente era un allegato della rivista \"Arena\".\nCollaboratori.\nSimon Foxton, Bruce Weber, Alasdair McLellan, Joe McKenna, Panos Yiapanis, Nicola Formichetti, Olivier Rizzo, Tim Blanks, Murray Healy, Paul Morley e Shamadean Reid."}
{"id": "3127615", "revid": "38120", "url": "https://it.wikipedia.org/wiki?curid=3127615", "title": "Mister X (Amalgam Comics)", "text": ""}
{"id": "3127619", "revid": "466539", "url": "https://it.wikipedia.org/wiki?curid=3127619", "title": "Davide Umiliata", "text": "Biografia.\nTra il 1998 e il 2000 studia teatro con la compagnia \"Anna Bolens\" di Torino e presso l'Accademia dei Filodrammatici di Milano. Intensifica lo studio sul lavoro dell'attore con Roberto Cajafa e Roberto Brivio. Protagonista di diversi spot pubblicitari, lavora come artista di strada e clown, per poi dedicarsi alla prosa e al cabaret. Numerosi i ruoli da protagonista ricoperti negli anni, nelle opere di William Shakespeare, Niccol\u00f2 Machiavelli, Luigi Pirandello, Georges Feydeau. Lo ricordiamo nell'episodio \"La storiella\" della sit-com \"Camera Caf\u00e9\" e su Happy Channel diretto da Beppe Recchia.\nDal 2007 collabora con il Teatro alla Scala di Milano in qualit\u00e0 di mimo, diretto tra gli altri da Pier Luigi Pizzi e Robert Carsen. Il 2010 lo vede impegnato sul set di diverse serie televisive, come \"Distretto di polizia\" e \"Un passo dal cielo\" diretto da Enrico Oldoini con Terence Hill. Sempre nello stesso anno sul set di \"Centovetrine\" soap opera italiana prodotta dal 2001.\nLe collaborazioni con i \"Teatri Lirici\" si consolidano e prende parte a diverse opere prime con il Teatro Regio di Torino e il Rossini Opera Festival di Pesaro. In \"Tourn\u00e8e\" presso il Teatro Bol'\u0161oj di Mosca e il \"Tokyo Bunka Kaikan\" in Giappone collaborando con importanti registi del panorama Internazionale, tra gli altri Mario Martone, il Regista Torinese \"Davide Livermoore\", \"Federico Tiezzi\" e dividendo il palcoscenico con Mariella Devia, Pl\u00e1cido Domingo, Lambert Wilson, Juan Diego Fl\u00f3rez, Anna Jur'evna Netrebko.\nPer il cinema, oltre alle collaborazioni con la Radiotelevisione svizzera e \"Lo Zoo di 105\" nei panni di \"Claudio Mazzoli\" affiancato da Chiara Francini, prende parte alla produzione de \"Il sogno del Califfo\" ricoprendo il ruolo del \"Colonnello\" Vincent Yves Boutin diretto da \"Souheil Ben Barka\" con \"Rodolfo Sancho\", Carolina Crescentini, Marisa Paredes e con la partecipazione di Giancarlo Giannini.\nIl 2020 lo vede protagonista dello spot istituzionale di apertura della 77\u00aa Mostra internazionale d'arte cinematografica di Venezia, prodotto dalla Direzione Creativa Rai e partecipa alla diretta TV della Prima del Teatro alla Scala \u201c\u2026a rivedere le stelle\u201d, un viaggio in un secolo di musica e di cultura italiana ed europea per dare un segnale ai tanti teatri chiusi in tutto il mondo a causa della Pandemia di COVID-19."}
{"id": "3127623", "revid": "363629", "url": "https://it.wikipedia.org/wiki?curid=3127623", "title": "Enrico Berlinguer (politico 1850)", "text": "Biografia.\nNacque in un'antica famiglia sarda, forse di lontana origine settentrionale (\"Belingheri\") o iberica (\"Berlenguer\"), con i titoli nobiliari di cavaliere e nobile con trattamento di don e di donna per concessione il 29 marzo 1777 a Giovanni e Angelo Ignazio da Vittorio Amedeo III re di Sardegna, iscritta negli \"Stamenti nobiliari della Sardegna\" e legata da una fitta rete di parentele ad altre famiglie dell'aristocrazia e borghesia sarda, sesto ed ultimo figlio di Don Antonio Berlinguer (1802-1874) e Maria Marogna. Nel 1889 spos\u00f2 in seconde nozze Caterina Falco, imparentata con la famiglia Segni; dal matrimonio nel 1891 nacque Mario Berlinguer, futuro deputato aventiniano e padre, a sua volta, del pi\u00f9 noto Enrico Berlinguer, futuro segretario del PCI.\nAllievo del Convitto Nazionale Canopoleno di Sassari, si laure\u00f2 in Giurisprudenza all'Universit\u00e0 di Torino; ritornato a Sassari fu avvocato e giurista, fra i principali esponenti del movimento mazziniano in Sardegna. Consigliere comunale, guid\u00f2 i repubblicani alla conquista della maggioranza nel consiglio comunale di Sassari nel 1877, maggioranza mantenuta fino al 1915. Nel 1891, assieme a Pietro Moro, Pietro Satta Branca e Giuseppe Castiglia, fond\u00f2 \"La Nuova Sardegna\", un giornale dapprima con periodicit\u00e0 settimanale, ma che divenne quotidiano il 17 marzo 1892 e in breve tempo il pi\u00f9 diffuso quotidiano dell'isola."}
{"id": "3127631", "revid": "122986432", "url": "https://it.wikipedia.org/wiki?curid=3127631", "title": "Details (rivista)", "text": "Details \u00e8 una rivista di moda maschile statunitense, fondata nel 1982. La rivista \u00e8 stata comprata nel 1988 dal gruppo Cond\u00e9 Nast Publications, il formato attuale deriva dalla pubblicazioni sotto la Fairchild Publications. Tra il suo ultimo numero alla Cond\u00e9 Nast e primo alla Fairchild, la pubblicazione di \"Details\" \u00e8 stata temporaneamente sospesa."}
{"id": "3127636", "revid": "38120", "url": "https://it.wikipedia.org/wiki?curid=3127636", "title": "Runaway (personaggio)", "text": ""}
{"id": "3127637", "revid": "729019", "url": "https://it.wikipedia.org/wiki?curid=3127637", "title": "Isola Wiener Neustadt", "text": "L'isola di Wiener Neustadt in russo \"Ostrov Viner-Neyshtadt\",\u041e\u0441\u0442\u0440\u043e\u0432 \u0412\u0438\u043d\u0435\u0440-\u041d\u043e\u0439\u0448\u0442\u0430\u0434\u0442)\n\u00e8 un'isola che appartiene alla Terra di Francesco Giuseppe, \u00e8 situata a nord della Russia.\nL'isola ha preso il nome della citt\u00e0 di Wiener Neustadt, \u00e8 stata cos\u00ec denominata dalla Spedizione austro-ungarica al polo nord di Payer-Weyprecht.\nGeografia.\nL'area dell'isola \u00e8 di 237\u00a0km\u00b2 ed \u00e8 quasi completamente coperta dai ghiacci. L'altitudine massima \u00e8 di 620\u00a0m, che \u00e8 anche l'altitudine massima della Terra di Francesco Giuseppe.\nCapo Tirolo \u00e8 l'estrema punta settentrionale dell'isola e capo Vasiliev quella occidentale. A nord-ovest dell'isola di Wiener Neustadt, separata dal canale di Collinson, si trova l'isola di Ziegler e ad ovest l'isola di Salisbury. A sd-est lo stretto Austriaco la separa dalla Terra di Wilczek."}
{"id": "3127640", "revid": "1543377", "url": "https://it.wikipedia.org/wiki?curid=3127640", "title": "Schwarzbach (Turingia)", "text": "Schwarzbach \u00e8 un comune di 224 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di M\u00fcnchenbernsdorf."}
{"id": "3127641", "revid": "729019", "url": "https://it.wikipedia.org/wiki?curid=3127641", "title": "Owen McKibbin", "text": "Nel 1996 ha debuttato come attore nella serie televisiva \"Suddenly Susan\", nel 1998 ha recitato nel telefilm \"Pacific Blue\" nel ruolo di Doug Fraser. Nel 2001 ha recitato nella serie \"Beautiful\" e nel 2005 nel film \"One More Round\". Prima di iniziare la carriera da modello McKibbin era un giocatore professionista di beach volley attivo dal 1988 al 1994 e un personal trainer."}
{"id": "3127642", "revid": "125750942", "url": "https://it.wikipedia.org/wiki?curid=3127642", "title": "Montebello (Perugia)", "text": "Montebello \u00e8 un centro abitato, un tempo chiamato Montecorneo a 3\u00a0km circa da Perugia, nell'Italia centrale. In questo luogo visse anche Riccardo Duranti, esponente della poesia dialettale perugina. Nel quartiere perugino servito di tutti i servizi vi sono anche la scuola elementare G. Tofi e un asilo nido. Presente anche il centro Luigi Guanella.Nel Centro abitato vicino all'Universit\u00e0 dei Sapori vi \u00e8 Villa Osperellone villa cinquecentesca appartenuta a varie famiglie nobili."}
{"id": "3127644", "revid": "1482985", "url": "https://it.wikipedia.org/wiki?curid=3127644", "title": "Bess Truman", "text": "Biografia.\nElizabeth Virginia Wallace era la pi\u00f9 grande dei quattro figli di David Willock Wallace (1860-1903) e di sua moglie Margaret Elizabeth Gates (1862-1952). Fu conosciuta col soprannome \"Bessie\" sin dall'infanzia. Frequent\u00f2 la stessa scuola del futuro marito Harry S. Truman dalle elementari in avanti. Studi\u00f2 a Kansas City, ma nel 1903 dovette tornare ad Independence, dopo che il padre si suicid\u00f2.\nIl 28 giugno 1919, Bess ed Henry Truman si sposarono e dalla loro unione nel 1924 nacque Margaret Truman. Quando nel 1934 Truman fu eletto senatore, l'intera famiglia dovette trasferirsi a Washington e nel 1944 divenne vice presidente. In seguito alla morte di Franklin D. Roosevelt il 12 aprile 1945, Harry Truman divent\u00f2 il nuovo presidente degli Stati Uniti d'America, e sua moglie Bess, la nuova first lady.\nBess Truman trovava la mancanza di privacy della Casa Bianca davvero sgradevole, cos\u00ec come non apprezzava particolarmente la vita mondana a cui il suo ruolo la costringeva. Bench\u00e9 riusc\u00ec a soddisfare tutti i compiti che gravavano sulla first lady, Bess Truman si limit\u00f2 a fare solo ci\u00f2 che riteneva necessario. Durante la ristrutturazione della Casa Bianca, avvenuta durante il secondo mandato di Truman, la famiglia presidenziale si trasfer\u00ec presso la Blair House, dove mantenne la propria vita sociale ai minimi storici.\nPer tali ragioni, le differenze contrastanti con Eleanor Roosevelt, che l'aveva preceduta nel ruolo di first lady, furono evidenti. A differenza della Roosevelt, la Truman tenne una sola conferenza stampa, con domande scritte ed approvate in anticipo, a cui la first lady rispose con monosillabi e vari \"\"no comment\". A chi le chiese se avrebbe voluto che sua figlia diventasse presidente, rispose \"most definitely not\" (\"decisamente no\"\").\nNel 1953 i Truman tornarono a vivere ad Indipendence dove Henry Truman lavor\u00f2 alle proprie memorie, mentre Bess nel 1959 dovette lottare con un tumore che si rivel\u00f2 benigno. Suo marito mor\u00ec nel 1972 all'et\u00e0 di ottantotto anni, mentre Bess ne aveva ottantasette: i Truman erano diventati la coppia presidenziale pi\u00f9 longeva sino a quel momento. Bess Truman invece mor\u00ec il 18 ottobre 1982 per un attacco cardiaco. Con i suoi 97 anni al momento della morte, Bess Truman rappresenta la pi\u00f9 longeva first lady nella storia degli Stati Uniti."}
{"id": "3127646", "revid": "38120", "url": "https://it.wikipedia.org/wiki?curid=3127646", "title": "Dome Concordia", "text": ""}
{"id": "3127647", "revid": "124293175", "url": "https://it.wikipedia.org/wiki?curid=3127647", "title": "Dome C", "text": "Dome C (conosciuta anche come Dome Circe, Dome Charlie (per gli statunitensi) o Dome Concordia (per italiani e francesi)), \u00e8 una cima di 3233\u00a0m s.l.m. situata nel Plateau Antartico, a circa 1100\u00a0km dalla base australiana Casey Station e 1200\u00a0km da quella italiana Mario Zucchelli. A Dome C \u00e8 presente la stazione internazionale Concordia, operata in collaborazione da Francia e Italia.\nStoria.\nNel 1980, fu posizionata in situ una stazione meteorologica automatica, battezzata \"Dome C\" (, ), che registr\u00f2 la temperatura minima rimasta a lungo record dell'area (-84,6\u00a0\u00b0C, il 26 agosto 1982); nel 1995 la stazione fu spostata a qualche decina di chilometri (, ) e ribattezzata \"Dome C II\": tuttora operativa, ha misurato una temperatura minima di -83,2\u00a0\u00b0C (13 agosto 2010), mentre la temperatura minima misurata alla stazione Concordia \u00e8 stata di -84,7\u00a0\u00b0C (13 agosto 2010). Questi estremi, tipici del Plateau Antartico orientale, si raggiungono di norma verso la fine del semestre invernale (aprile - settembre), mentre il dato medio annuale si colloca a -52,7\u00a0\u00b0C; le precipitazioni nevose variano, invece, dai : tutte condizioni favorevoli, oltre che per gli studi di climatologia, sismologia e fisica dell'atmosfera dell'Antartide, anche per verificare l'adattamento umano in condizioni climatiche estreme.\nIl sito si presta, in modo eccellente, anche alle osservazioni astronomiche grazie all'atmosfera relativamente tersa e calma e garantisce un seeing medio di 0,3 secondi d'arco al di sopra dei ."}
{"id": "3127648", "revid": "38120", "url": "https://it.wikipedia.org/wiki?curid=3127648", "title": "Dome Charlie", "text": ""}
{"id": "3127655", "revid": "133557", "url": "https://it.wikipedia.org/wiki?curid=3127655", "title": "Scuola di Direzione Aziendale dell\u2019Universit\u00e0 Bocconi", "text": ""}
{"id": "3127658", "revid": "1776051", "url": "https://it.wikipedia.org/wiki?curid=3127658", "title": "Wei\u00dfbach (Turingia)", "text": "Wei\u00dfbach \u00e8 un comune di 162 abitanti della Turingia, in Germania.\nAppartiene al circondario della Saale-Holzland (targa SHK) ed \u00e8 parte della comunit\u00e0 amministrativa (\"Verwaltungsgemeinschaft\") di H\u00fcgelland/T\u00e4ler."}
{"id": "3127664", "revid": "1774874", "url": "https://it.wikipedia.org/wiki?curid=3127664", "title": "Reaction (album Rebbie Jackson)", "text": "Reaction \u00e8 il secondo album della cantante statunitense Rebbie Jackson, pubblicato nel 1986."}
{"id": "3127672", "revid": "599013", "url": "https://it.wikipedia.org/wiki?curid=3127672", "title": "Giuseppe Giustacchini", "text": "Carriera.\nClub.\nCentrocampista centrale, Giustacchini inizi\u00f2 nell'A.C. Stelvio, squadra di Milano, del quartiere Bovisa. Poi pass\u00f2 alla Societ\u00e0 di Ginnastica Educativa Virtus di Bologna (che, a seguito di fusioni con altre compagini cambi\u00f2 nome , prima in \"Virtus Bolognese\" nel 1920 e poi in \"Virtus Bologna\" nel 1922) e vi rimase fino al 1923, anno in cui pass\u00f2 all'Inter. Nella sua prima stagione in nerazzurro scese in campo per 22 volte; in seguito dovette saltare tutta la stagione 1924-1925 a causa di una squalifica per illecito sportivo. Rimase poi a Milano per altre tre stagioni prima di passare al , per il quale segn\u00f2 in totale 8 reti, e infine all'Empoli.\nNazionale.\nGiustacchini gioc\u00f2 la sua unica gara in maglia azzurra il 6 novembre 1921 contro la Svizzera."}
{"id": "3127673", "revid": "599013", "url": "https://it.wikipedia.org/wiki?curid=3127673", "title": "Severino Rosso", "text": "Carriera.\nClub.\nInterno sinistro, dopo aver militato due stagioni nel Legnano nella prima in Prima Categoria 1920-1921 con 19 presenze e 10 reti, nella seconda stagione in Prima Divisione 1922-1923 con 8 presenze ed una rete realizzata, gioc\u00f2 nella massima serie italiana per la Pro Vercelli.\nNel 1927-1928 ebbe anche un'esperienza come giocatore-allenatore del Foggia in Prima Divisione; guid\u00f2 i rossoneri anche nel corso del successivo Campionato Meridionale 1928-1929.\nIn seguito milit\u00f2 nel Bari con cui disput\u00f2 5 gare e segn\u00f2 2 reti nel campionato di Serie B 1930-1931, ed ancora nel Galliate e nel Saronno.\nNazionale.\nRosso esord\u00ec in Nazionale il 6 aprile 1924 nella gara persa per 7-1 contro l'Ungheria. In seguito fu tra i convocati della Nazionale che prese parte ai Giochi della VIII Olimpiade ma non ebbe mai occasione di scendere in campo nella competizione."}
{"id": "3127674", "revid": "154893", "url": "https://it.wikipedia.org/wiki?curid=3127674", "title": "Stazione BTN", "text": ""}
{"id": "3127675", "revid": "339392", "url": "https://it.wikipedia.org/wiki?curid=3127675", "title": "Vogue America", "text": ""}
{"id": "3127676", "revid": "228587", "url": "https://it.wikipedia.org/wiki?curid=3127676", "title": "Elle America", "text": ""}
{"id": "3127677", "revid": "274179", "url": "https://it.wikipedia.org/wiki?curid=3127677", "title": "Arena Homme Plus", "text": ""}
{"id": "3127678", "revid": "274179", "url": "https://it.wikipedia.org/wiki?curid=3127678", "title": "Arena Homme", "text": ""}
{"id": "3127680", "revid": "2184720", "url": "https://it.wikipedia.org/wiki?curid=3127680", "title": "Infinite volte (Giorgia)", "text": "Infinite volte \u00e8 un singolo della cantante italiana Giorgia, pubblicato nel 2005 come unico estratto dall'album dal vivo \"MTV Unplugged\"..\nDescrizione.\nIl brano \u00e8 stato scritto dalla cantante stessa insieme a collaborazione di Emanuel Lo ed \u00e8 apparso successivamente anche nella raccolta \"Spirito libero - Viaggi di voce 1992-2008\" del 2008."}
{"id": "3127685", "revid": "729019", "url": "https://it.wikipedia.org/wiki?curid=3127685", "title": "Nor-Am Cup 2005", "text": "La Nor-Am Cup 2005 fu la 28\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 21 novembre 2004 a Jackson, negli Stati Uniti, e si concluse il 1\u00ba aprile 2005 a Mammoth Mountain, ancora negli Stati Uniti; furono disputate 20 gare (4 discese libere, 4 supergiganti, 6 slalom giganti, 6 slalom speciali), in 7 diverse localit\u00e0. Il canadese John Kucera si aggiudic\u00f2 sia la classifica generale, sia quelle di discesa libera e di supergigante; il suo connazionale Ryan Semple vinse quella di slalom gigante, lo statunitense Chip Knight quella di slalom speciale. Il canadese David Anderson era il detentore uscente della Coppa generale.\nLa stagione femminile inizi\u00f2 il 30 novembre 2004 a Winter Park, negli Stati Uniti, e si concluse il 1\u00ba aprile 2005 a Mammoth Mountain, ancora negli Stati Uniti; furono disputate 19 gare (4 discese libere, 3 supergiganti, 6 slalom giganti, 6 slalom speciali), in 8 diverse localit\u00e0. La canadese Brigitte Acton si aggiudic\u00f2 sia la classifica generale, sia quella di slalom speciale (quest'ultima a pari merito con la statunitense Kaylin Richardson); la sua connazionale Sherry Lawrence vinse quelle di discesa libera e di supergigante, la statunitense Jessica Kelley quella di slalom gigante. La statunitense Stacey Cook era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "3127686", "revid": "1086846", "url": "https://it.wikipedia.org/wiki?curid=3127686", "title": "Associazione Calcio Fiorentina 1959-1960", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1959-1960.\nStagione.\nArriva l'argentino Luis Carniglia ad allenare la squadra viola, dopo che Luigi Ferrero aveva sostituito Lajos Czeizler nelle ultime giornate dello scorso campionato.\nNella stagione 1959-1960 per la Fiorentina arriva un altro secondo posto in campionato con 47 punti, dietro la Juventus che in questa stagione \u00e8 nettamente pi\u00f9 forte e vince lo scudetto con 55 punti, ma alla Fiorentina riesce a battere i bianconeri (1-0) con un gol di Hamrin nel loro periodo di crisi, arrivando a soli due punti dalla vetta, non riusciendo per\u00f2 a spodestare la vecchia signora che manterr\u00e0 la testa della classifica fino alla fine.\nL'ala destra Kurt Hamrin anche quest'anno finisce il campionato con un bottino di 26 reti seguito da Montuori con 9 reti. Il nuovo capitano per questa stagione \u00e8 Giuseppe Chiappella.\nIn Coppa Italia di nuovo la Fiorentina arriva in finale, e dopo aver eliminato dal torneo Como, Inter e Torino, ritrova sulla sua strada la Juventus: la squadra di Torino vince la finale dopo i supplementari (3-2) diventando un incubo per i viola. Gianfranco Petris diventa il miglior marcatore della Coppa con 4 reti.\nEsce subito al primo turno la Fiorentina di Carniglia dalla Coppa Mitropa, vincendo fuori casa all'andata ma subendo una sconfitta al Franchi, contro l'\u00dajpest.\nLa seconda edizione della Coppa dell'Amicizia, vide la partecipazione di sedici squadre di club per nazione. I Gigliati vincono la seconda Coppa in rappresentanza della lega italiana.\nRisultati.\nCoppa Italia.\nStatistiche.\nPetris diventa il miglior marcatore della Coppa con 4 reti.\nCoppa dell'Amicizia italo-francese.\nLa Fiorentina vince la seconda coppa in rappresentanza della lega italiana."}
{"id": "3127688", "revid": "666668", "url": "https://it.wikipedia.org/wiki?curid=3127688", "title": "Wesley Lopes Beltrame", "text": "Carriera.\nCresciuto nelle giovanili del Santos, ha esordito con la prima squadra nel 2007.\nNel 2009 \u00e8 stato ceduto in prestito al Clube Atl\u00e9tico Paranaense fino al termine della stagione .\nNel 2010 \u00e8 tornato al Santos ed ha vinto il \"Campeonato Paulista\" e la \"Copa do Brasil\".\nNello stesso anno \u00e8 stato acquistato dal Werder Brema. Ha esordito in Bundesliga l'11 settembre contro il .\nIl 14 settembre 2010 ha esordito in Champions League contro il Tottenham (partita finita 2-2). Il 23 ottobre ha segnato il primo gol con la maglia del Werder in campionato contro il Borussia M\u00f6nchengladbach."}
{"id": "3127696", "revid": "406032", "url": "https://it.wikipedia.org/wiki?curid=3127696", "title": "Wesley Tavares dos Santos", "text": ""}
{"id": "3127702", "revid": "830939", "url": "https://it.wikipedia.org/wiki?curid=3127702", "title": "Albarosa Sisca", "text": "Biografia.\nNata a Crotone il 14 marzo 1945, ha svolto i suoi studi a Napoli, laureandosi in filosofia. Vive a Salerno dove ha insegnato Italiano nelle scuole superiori.\nLa sua poesia, oltre a essere stata tradotta in Spagna e in Francia, \u00e8 stata oggetto di studio presso la Scuola Contemporanea di Poesia a Mantova.\nLe sue poesie hanno ottenuto vari riconoscimenti letterari: il testo \"Peosie\" ha vinto il Premio Nazionale Lucanto-Lorica nel 1980; le inedite \"Rond\u00f2 sulla veneziana\" hanno vinto il Premio Internazionale di Poesia \"Alfonso Gatto\" nel 1985; nel 1989 le \u00e8 stato conferito il primo Premio di poesia Nosside per alcuni poemi inediti. Con il testo \"Copri Rimbaud\" ha vinto i seguenti riconoscimenti: Premio Letterario Primavera Strianese, Il Tripode, Premio Internazionale di Poesia e Narrativa\nVal di Vara - Alessandra Marziale, Marengo d'Oro (Menzione d'onore, Sestri Levante, 2007) e Firenze Capitale d'Europa (Menzione d'Onore). Nel 1994 ha vinto il premio internazionale \"Le Regioni\"; nel 1995 ha pubblicato \"L'occhio melanconico di Creta\", testo di prose poetiche che ha vinto il Premio Nazionale Storie di donne, Premio speciale Donna 2000.\nOpere.\nAntologie.\n\"Quaderni Rosa - Scrittrici italiane dell'ultimo Novecento\", di Neria De Giovanni, a cura di Giacomo F. Rech, Dipartimento per l'Informazione e l'Editoria della Presidenza del Consiglio dei Ministri, Roma, 2003"}
{"id": "3127703", "revid": "647919", "url": "https://it.wikipedia.org/wiki?curid=3127703", "title": "Aeroporto Internazionale di Glasgow Prestwick", "text": ""}
{"id": "3127712", "revid": "287204", "url": "https://it.wikipedia.org/wiki?curid=3127712", "title": "Ehrenberg", "text": ""}
{"id": "3127716", "revid": "599013", "url": "https://it.wikipedia.org/wiki?curid=3127716", "title": "Nacer Chadli", "text": "Carriera.\nClub.\nAGOVV Apeldoorn.\nDopo le parentesi nelle giovanili dello Standard Liegi e del MVV, nell'estate del 2007 approda nell'AGOVV Apeldoorn, squadra della Eerste Divisie olandese (la seconda serie). Segna il suo primo gol da professionista nel match contro il Volendam.\nTwente.\nNell'estate 2010 approda nel Twente. Segna il primo gol in Eredivisie il 30 ottobre 2010 nella partita contro il PSV, terminata 1-0 per la squadra di Enschede. Il suo debutto in Champions League avviene il 14 settembre 2010, nel pareggio ottenuto dal Twente per 2-2 contro l'Inter, e segna il suo primo gol in questa competizione il 28 settembre successivo, nel match contro il Tottenham. Segner\u00e0 altre due reti contro il e ancora contro il Tottenham, chiudendo cos\u00ec la sua edizione della Champions League con tre reti. L'8 maggio 2011 vince la KNVB beker per 3-2 in rimonta contro l'Ajax dopo i tempi supplementari.\nTottenham Hotspur.\nIl 21 luglio 2013 Il Tottenham Hotspur ufficializza l'accettazione dell'offerta di 7 milioni di sterline presentata al Twente per l'acquisto del cartellino del giocatore. Il 23 luglio 2013, il club ha confermato che Chadli si \u00e8 unito alla squadra per partecipare alle sessioni di allenamento, e il 26 luglio 2013 \u00e8 diventato ufficialmente un giocatore degli \"Spurs\". Ha debuttato con la nuova maglia nella partita amichevole contro il , persa per 2-5. Il 18 agosto 2013 debutta in Premier League, nella vittoria per 1-0 contro il Crystal Palace. Il 24 agosto 2014 realizza una doppietta nella partita contro il Queens Park Rangers (4-0).\nWest Bromwich Albion.\nIl 29 agosto 2016 viene acquistato per 15 milioni di euro dal West Bromwich Albion, con cui firma un contratto quadriennale.\nMonaco.\nIl 30 agosto 2018 passa al Monaco per 10 milioni di euro, firmando un contratto triennale.\nNazionale.\nLa sua doppia nazionalit\u00e0 (sia belga che marocchina) gli permette di poter rappresentare una nazionale tra Belgio e Marocco. Il 28 gennaio 2011 annuncia la sua scelta di rappresentare il Belgio, dove debutta ufficialmente il 9 febbraio 2011 in amichevole a Gand giocando da titolare 59 minuti contro la . Convocato per i Mondiali 2014, durante i quali scende in campo in quattro occasioni, e per i Mondiali 2018, in quest'ultima manifestazione segna il gol decisivo nella vittoria 3-2 contro il Giappone che permette ai \"Diavoli rossi\" di qualificarsi per i quarti di finale.\nStatistiche.\nPresenze e reti nei club.\n\"Statistiche aggiornate al 8 aprile 2021.\"\nCronologia presenze e reti in nazionale.\nBelgio.\n "}
{"id": "3127719", "revid": "1226", "url": "https://it.wikipedia.org/wiki?curid=3127719", "title": "A dangerous man", "text": ""}
{"id": "3127721", "revid": "1431409", "url": "https://it.wikipedia.org/wiki?curid=3127721", "title": "Rodney Strasser", "text": "Caratteristiche tecniche.\n\u00c8 un centrocampista centrale dal fisico massiccio, con notevoli doti atletiche; giocatore molto aggressivo e carismatico, \u00e8 abile nel recuperare palloni. Per le sue caratteristiche era stato paragonato a Gennaro Gattuso, cui ha sempre dichiarato di ispirarsi. A inizio carriera veniva considerato come uno dei calciatori pi\u00f9 promettenti del vivaio del Milan.\nCarriera.\nClub.\nCresciuto nella formazione sierraleonese del Kallon, \u00e8 stato acquistato dal Milan nel 2007, dove ha giocato prima nella formazione Berretti e poi nella Primavera. Nel 2009 \u00e8 sceso in campo nella finale di ritorno del Campionato Berretti 2008-2009 vinta contro la Juventus. Ha esordito in Serie A il 21 dicembre 2008 nella vittoria interna contro l'Udinese (5-1), subentrando a Kakhaber Kaladze all'82\u00ba minuto e venendo ammonito 5 minuti pi\u00f9 tardi. Nella stagione successiva ha collezionato un'altra presenza in campionato nel corso di in Milan-Cagliari 4-3 del 22 novembre 2009 e a livello giovanile ha vinto la Coppa Italia Primavera contro il Palermo.\nIl 20 luglio 2010, nell'ambito dell'operazione che ha portato S\u014dkrat\u012bs Papastathopoulos in maglia rossonera, il Milan ha ceduto met\u00e0 del suo cartellino al Genoa, garantendosi tuttavia, a titolo temporaneo, le prestazioni del calciatore per la stagione 2010-2011, nella quale Strasser \u00e8 stato aggregato alla prima squadra. Il 23 novembre 2010 ha esordito nelle competizioni UEFA per club, sostituendo Gennaro Gattuso nel secondo minuto di recupero della gara contro l' valevole per la quinta giornata della fase a gironi della Champions League 2010-2011, partita nella quale \u00e8 stato ammonito un minuto dopo il suo ingresso in campo per aver perso tempo nel battere una rimessa laterale.\nIl 6 gennaio 2011, nella partita Cagliari-Milan, \u00e8 subentrato a Gattuso al 58\u00ba minuto di gioco e all'85\u00ba ha segnato, su assist di Antonio Cassano, il primo gol in Serie A e in carriera che ha consentito ai rossoneri di vincere la partita per 1-0. Nella successiva gara contro l'Udinese, pareggiata per 4-4, ha giocato per la prima volta da titolare, disputando tutti i 90 minuti. Il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la Roma. Il 14 giugno 2011 il Milan ha riscattato la met\u00e0 del cartellino ceduta al Genoa l'estate precedente e il 19 luglio seguente ha ceduto il giocatore in prestito al Lecce per la stagione 2011-2012. Ha esordito con i salentini il 21 agosto 2011 nella gara del terzo turno di Coppa Italia 2011-2012 persa in casa per 2-0 contro il Crotone.\nDopo 12 presenze e un gol (il 30 ottobre 2011 contro il Novara) nelle prime 17 giornate di campionato, l'8 gennaio 2012 nei primi minuti della partita contro la Juventus si \u00e8 procurato la frattura composta del malleolo mediale della caviglia sinistra. Il 18 gennaio 2012 \u00e8 tornato al Milan come parziale pagamento del trasferimento di Djamel Mesbah in rossonero. Dopo tre mesi di inattivit\u00e0 dovuti all'infortunio alla caviglia \u00e8 tornato in campo il 10 aprile 2012 contro il Chievo, subentrando nei minuti finali della partita a Clarence Seedorf. Il 14 luglio 2012, nel corso dell'allenamento, si \u00e8 procurato una frattura al malleolo tibiale che lo ha costretto a star fuori per circa 3 mesi. Per la stagione 2012-2013 ha cambiato numero di maglia, tornando alla numero 14 gi\u00e0 indossata nella precedente esperienza rossonera. Ha fatto il suo esordio stagionale il 13 dicembre seguente, in occasione della partita casalinga di Coppa Italia vinta per 3-0 contro la .\nIl 25 gennaio 2013 Strasser \u00e8 stato ceduto in prestito al nell'ambito dell'operazione di mercato che ha portato Cristian Zaccardo in rossonero e Djamel Mesbah in gialloblu. Ha esordito con la maglia dei ducali il 3 marzo 2013 in occasione della partita -Parma (1-0) subentrando nel secondo tempo a Marco Parolo. Tornato al Milan per fine prestito, il 27 luglio 2013 si \u00e8 trasferito nuovamente al Genoa, questa volta a titolo definitivo, nell'ambito dell'operazione che ha permesso ai rossoneri di riscattare la compartecipazione di K\u00e9vin Constant. Il 21 agosto 2013 \u00e8 passato a titolo temporaneo alla , in Serie B, decidendo di indossare la maglia numero 2. Ha esordito con la maglia amaranto 2 giorni dopo, in occasione della partita interna pareggiata per 0-0 contro il .\nAl termine della stagione torna al Genoa ma, non trovando spazio, nel gennaio del 2015 viene ceduto in prestito al ; tuttavia, anche con i toscani vede poco il campo e disputa solo un match. Il 31 agosto 2015, durante le fasi finali del calciomercato, viene ceduto in prestito alla Lupa Castelli Romani, club militante in Lega Pro.\nFacendo il suo esordio il 6 settembre nella sconfitta interna contro l'Ischia, il 12 dicembre segna il suo primo gol stagionale contro la ritornando al gol dopo quattro anni dall'ultima volta.\nIn gennaio 2016 passa, sempre in prestito nella massima serie Croata nelle file del NK Zagabria. A fine stagione torna a giocare nella Lupa Castelli Romani, che nel frattempo si \u00e8 fusa con il Racing Roma e ne ha assunto la denominazione.\nIl 19 dicembre 2018 viene tesserato per la squadra scaligera Villafranca Veronese facente parte della Lega Nazionale Dilettanti girone B. Dopo un'esperienza estere nella massima serie Finlandese, nel Settembre 2021 torna in Italia per vestire la maglia del Cattolica, formazione ripescata in serie D.\nNazionale.\nNell'agosto 2010 \u00e8 stato convocato per la prima volta nella Nazionale sierraleonese per la partita del 5 settembre 2010 contro l', valida per le qualificazioni alla Coppa d'Africa 2012, nella quale Strasser ha esordito in Nazionale da titolare giocando l'intera gara.\nStatistiche.\nPresenze e reti nei club.\n\"Statistiche aggiornate al 17 novembre 2021.\""}
{"id": "3127722", "revid": "125639930", "url": "https://it.wikipedia.org/wiki?curid=3127722", "title": "Jennifer Saunders", "text": "Nella sua carriera ha vinto per due volte il premio BAFTA, un Emmy Award, un British Comedy Awards, due volte il Writers Guild of America Award ed un People's Choice Awards.\nCarriera.\nJennifer Saunders ha ottenuto la sua prima popolarit\u00e0 fra la fine degli anni ottanta ed i primi anni novanta quando dopo essersi laureata presso la Central School of Speech and Drama, divenne un membro di The Comic Strip, un gruppo di cabarettisti di cui facevano parte anche Peter Richardson, Rik Mayall e Robbie Coltrane, oltre che il suo futuro marito Adrian Edmondson. Insieme alla sua collega Dawn French, ha scritto, prodotto e recitato nel proprio show televisivo a sketch intitolato \"French &amp; Saunders\", andato in onda ininterrottamente dal 1987 al 2007. Contemporaneamente ha ottenuto visibilit\u00e0 ed apprezzamento internazionale per aver scritto la sceneggiatura ed interpretato il ruolo della protagonista Edina Monsoon nella sitcom della BBC \"Absolutely Fabulous\".\nFra gli altri progetti a cui ha partecipato si possono citare le celebri sitcom statunitensi \"Pappa e ciccia\" e \"Friends\" ed il film d'animazione statunitense della Dreamworks \"Shrek 2\", dove doppiava il personaggio della Fata Madrina, e per il quale ha ottenuto il People's Choice Award. Pi\u00f9 di recente ha scritto ed interpretato \"Jam &amp; Jerusalem\" e \"The Life and Times of Vivienne Vyle\".\nDal marito, ha avuto tre figlie: Ella, Beattie e Freya.\nDoppiatrici italiane.\nDa doppiatrice \u00e8 sostituita da:"}
{"id": "3127725", "revid": "1226", "url": "https://it.wikipedia.org/wiki?curid=3127725", "title": "A Dangerous Man", "text": ""}
{"id": "3127739", "revid": "6923", "url": "https://it.wikipedia.org/wiki?curid=3127739", "title": "I Hate Boys", "text": "I Hate Boys \u00e8 un brano musicale della cantante statunitense Christina Aguilera, pubblicato il 3 settembre 2010 dall'etichetta discografica RCA esclusivamente in Australia.\nIl brano \u00e8 stato scritto da Christina Aguilera insieme a Jamal Jones, Esther Dean, William Tyler, Bill Wellings e J.J. Hunter ed \u00e8 stato prodotto da Polow Da Don. \u00c8 stato estratto come singolo dall'album \"Bionic\" solamente in Australia e non \u00e8 stato realizzato un video a supporto della canzone. Il brano rivendica la superiorit\u00e0 femminile e ridicolizza l'uomo abusivo.\nIl brano ha ricevuto critiche per met\u00e0 buone e per met\u00e0 tiepide dai critici musicali; ci sono stati alcuni che hanno gradito il coro di sottofondo e lo hanno definito \"una corazzata femminile\", mentre altri ne hanno criticato il testo elementare.\nDescrizione.\nContiene un sample del brano \"Jungle Juice\" del 1973 dell'artista elettronico Elektrik Cokernut. \u00c8 un brano urban uptempo con elementi synthpop, elettropop e urban pop."}
{"id": "3127743", "revid": "309289", "url": "https://it.wikipedia.org/wiki?curid=3127743", "title": "Kosma", "text": ""}
{"id": "3127744", "revid": "1305772", "url": "https://it.wikipedia.org/wiki?curid=3127744", "title": "Borowski", "text": ""}
{"id": "3127745", "revid": "149727", "url": "https://it.wikipedia.org/wiki?curid=3127745", "title": "Zetzscha", "text": ""}
{"id": "3127751", "revid": "1573940", "url": "https://it.wikipedia.org/wiki?curid=3127751", "title": "Pogona", "text": "Pogona () \u00e8 un genere di rettili della famiglia Agamidae, che comprende otto specie diffuse nelle zone desertiche dell'Australia.\nDescrizione.\nSono facilmente riconoscibili per avere un'ampia testa triangolare, il corpo piatto. file e ammassi di spine sotto la gola, che riescono ad annerire o ingrandire per spaventare i nemici, queste spine presenti anche lungo i fianchi e dietro la testa sono in realt\u00e0 intimidatorie, sono morbide e composte principalmente di grasso. Hanno la capacit\u00e0 di cambiare colore, quando si scontrano con dei rivali e per reagire ad alcuni stimoli ambientali come la variazione di temperatura, per esempio possono diventare pi\u00f9 scure per assorbire pi\u00f9 calore. I maschi possono crescere fino a 60\u00a0cm e le femmine fino a 50\u00a0cm, la loro livrea \u00e8 di colore dal rosso al bruno con macchie o striature pi\u00f9 chiare o giallastre.\nBiologia.\nComportamento.\nLe pogone adulte sono animali molto territoriali, man mano che crescono, si stabiliscono delle gerarchie sociali fondate sull'aggressivit\u00e0 e sulla riappacificazione. Sebbene entrambi i sessi abbiano la \u201cbarba\u201d i maschi la usano molto pi\u00f9 sovente, specialmente durante i rituali di accoppiamento, mentre le femmine solo come segno di aggressione. Quando si sentono minacciati o sotto stress, gonfiano e anneriscono la barba al fine di sembrare pi\u00f9 grandi, a volte possono anche aprire la bocca. Un comportamento diffuso in entrambi i sessi \u00e8 l\"'headbobbing\", che \u00e8 un movimento rapido della testa, il maschio pi\u00f9 velocemente della femmina, a volte annerendo e gonfiando la gola, per mostrare la loro supremazia. Risposta di sottomissione a l\"headbobbing\" \u00e8 l\"arm-waving\", che consiste in un movimento circolare di una zampa anteriore. L\"arm-waving\" pu\u00f2 essere anche un segno di riconoscimento tra la specie, e viene generalmente eseguito dai maschi e dalle femmine per evitare l'attacco di un grosso maschio. Durante l'accoppiamento si vedr\u00e0 il maschio fare \"headbobbing\" e poi saltare sulla schiena della femmina, mordendola al collo (solitamente senza causare ferite, essendo la loro pelle molto dura). La femmina in calore far\u00e0 \"arm-waving\" ed alzer\u00e0 la coda. La femmina che non desidera accoppiarsi far\u00e0 a sua volta \"headbobbing\".\nAlimentazione.\nMentre un esemplare giovane basa quasi l'80% della sua dieta su gli insetti, uno adulto, tender\u00e0 pi\u00f9 a mangiare verdure a foglia verde, bacche e in alcuni casi anche piccoli vertebrati. Tra gli insetti mangiati dalle pogone si trovano: grilli, larve della mosca soldato nera, locuste, zophobas morio, tarme della cera, bachi da seta, cavallette, larve di sfinge del tabacco, e alcune specie di scarafaggi, le tarme della farina, dovrebbero essere considerate come solo uno spuntino per le pogone, in quanto contengono molto grasso e questo pu\u00f2 portare loro problemi di salute.\nDistribuzione e habitat.\nI draghi barbuti provengono da Australia centrale, dove vivono in boschi aridi e subtropicali, boscaglie, savane, aree costiere e nei grandi deserti interni. Il loro habitat si estende in tutto l'interno degli stati orientali. Passano la maggior parte del loro tempo in cespugli e gli alberi, e spesso a crogiolarsi sulle rocce. Quando il clima \u00e8 troppo caldo spesso si rifugiano sottoterra.\nTassonomia.\nSi riconoscono otto specie:"}
{"id": "3127753", "revid": "38120", "url": "https://it.wikipedia.org/wiki?curid=3127753", "title": "Will Magnus (Amalgam Comics)", "text": ""}
{"id": "3127754", "revid": "76963", "url": "https://it.wikipedia.org/wiki?curid=3127754", "title": "Oscar von Sydow", "text": "Biografia.\nFiglio di un ricco aristocratico svedese e proprietario terriero di antica e nobile famiglia, fu destinato fin da giovane agli studi giuridici e consegu\u00ec nel 1890 il diploma per la magistratura, dopo essersi laureato in diritto all'Universit\u00e0 di Uppsala nel 1894. Divenne poi direttore della Svea hovr\u00e4tt, il principale settore amministrativo della giustizia svedese, divenendo poi nel 1907 assessore al Parlamento svedese.\nNel 1911 venne nominato Segretario di Stato al Ministero del Lavoro (Verwaltung). Ebbe poi numerosi incarichi presso i settori dell'industria, delle comunicazioni e della direzione dei consigli comunali e provinciali presso il Ministero degli Interni. Grande merito di von Sydow fu la rivoluzione che diede alle poste svedesi e inoltre introdusse l'uso del telegrafo nelle province pi\u00f9 sperdute della Svezia; nel 1911 era stato appunto nominato governatore della provincia del Norrbotten.\nRappresentante di una corrente pi\u00f9 o meno progressista ma di partenza monarchiche, dal febbraio 1914 fu ministro del lavoro nel governo di Hammarskj\u00f6ld, e tra i suoi meriti vi furono una progressiva liberalizzazione del mercato e un aumento degli stipendi e una diminuzione delle ore di lavoro degli operai, nonch\u00e9 il permesso di indire libere consulte operaie.\nScaduto anche il mandato di Louis de Geer, il re Gustavo V lo nomin\u00f2 presidente del consiglio dei ministri nel febbraio 1921, e a sua volta gli succedette Karl Hjalmar Branting. Il grande, principale merito di von Sydow, che lo rese celebre in Svezia e poi nel mondo fu la precoce abolizione della pena di morte in Svezia, messa in atto nei primi mesi del suo mandato, appena nell'ottobre 1921; inoltre von Sydow diede per la prima volta nella storia svedese il permesso al Partito Socialdemocratico di aver seggi in parlamento. Dal 1917 al 1934 era stato governatore della provincia di G\u00f6teborg e Bohus, mentre nel 1934 il re lo nomin\u00f2 Maresciallo Reale (cio\u00e8 presidente) della Camera Alta del parlamento svedese."}
{"id": "3127758", "revid": "125850505", "url": "https://it.wikipedia.org/wiki?curid=3127758", "title": "Daisy Duke", "text": "Daisy Duke \u00e8 un personaggio televisivo e cinematografico della serie televisiva \"Hazzard\", degli spin-off e dei film da essa derivati. \u00c8 la principale protagonista femminile e il sex symbol ad apparire in tutti i media basati sulle vicende di Hazzard.\nIl personaggio.\nDaisy Duke \u00e8 una bella del Sud canaglia ben intenzionata. Come con i suoi cugini Bo e Luke Duke, vive in una fattoria alla periferia della contea di Hazzard con lo zio Jesse, e ha l'abitudine di mettere se stessa/la sua famiglia nei guai, anche se crede sempre nel fare la cosa giusta, specialmente quando aiuta gli altri bisognosi. \u00c8 bella, onesta e gentile, anche se a volte pu\u00f2 essere un po' troppo fiduciosa e ingenua, il che ha portato la famiglia Duke nei guai in diverse occasioni. A volte aspira a diventare una cantautrice e cantante, altre volte una giornalista. Nonostante il suo aspetto un po' ingenuo, Daisy \u00e8 una persona molto estroversa e a volte pu\u00f2 essere piuttosto esuberante, che pu\u00f2 pi\u00f9 che reggere il confronto, e mostra in diverse occasioni che pu\u00f2 trasformare le sue abilit\u00e0 in qualsiasi problema a portata di mano; ad esempio, durante un'avventura con un veicolo blindato rubato (nella seconda stagione), Daisy \u00e8 in grado di sparare con precisione con il suo cannone principale mentre il veicolo \u00e8 in movimento con a malapena alcuna istruzione da parte sua. Il cugino veterano della guerra del Vietnam e lo zio Jesse la decorano allegramente come \"tiratore scelto della settimana\" per l'impresa. Mostra anche equitazione, tiro con l'arco e numerose altre abilit\u00e0 in vari episodi; sa guidare bene (ha guidato anche il Generale Lee) e rimane famosa per la sua Jeep CJ \"Dixie\" bianca, e in alcune occasioni viene suggerito che potrebbe essere un'autista migliore dei cugini (come l'episodio della prima stagione \"La grande rapina\", in cui lo sceriffo Rosco P. Coltrane, credendo che Bo e Luke stiano guidando il Generale, commenta che \"stanno guidando particolarmente bene oggi\"). Numerose volte indossa camicie o magliette ampiamente scollate e shorts di jeans, che in seguito sono diventati noti come \"daisydukes\".\nDaisy lavora come cameriera al Boar's Nest, la taverna di propriet\u00e0 di Boss Hogg e il principale luogo di incontro ad Hazzard (nella famiglia Duke \u00e8 l'unica che realmente abbia un lavoro fisso). Il suo lavoro alla taverna di Boss le d\u00e0 l'opportunit\u00e0 di origliare conversazioni private tra Boss, lo sceriffo Rosco e varie fonti, scoprendo spesso informazioni importanti che pu\u00f2 trasmettere allo zio Jesse e ai cugini per sventare i vari schemi di Hogg. Il suo continuo impiego al Boar's Nest nonostante la sua ovvia lealt\u00e0 alla sua famiglia \u00e8 un segno del suo status e della sua popolarit\u00e0 nella contea di Hazzard, e di una corrispondente mancanza di intelligenza da parte di Boss Hogg. Il boss in effetti la licenzia in alcune occasioni, ma a causa di vari colpi di scena, finisce sempre per riassumerla entro la fine dell'episodio. \nAl contrario dei cugini, Daisy non \u00e8 condannata alla libert\u00e0 vigilata. Il suo nome CB \u00e8 Pecorella Smarrita, ma quando nella 5 stagione ci sono Coy e Vance il suo nome CB \u00e8 Bambola. In realt\u00e0 (negli episodi \"Cletus innamorato\", \"Candeline per il Generale\" o \"Robot P: Coltrane\", per esempio), il suo nome \u00e8 Pastorella (Zio Jesse era il Pastore). Sebbene non venga mai menzionato nella serie, del materiale per la stampa suggerisce che i genitori di Daisy sono stati uccisi in un incidente d'auto; nel film sulla riunione del 1997, Daisy dice che sua madre \u00e8 morta quando era ancora una bambina.\nNonostante la sua avvenenza, non ha un fidanzato ufficiale e l'unico che le fa reali \"avances\" (oltre ai clienti del Boars Nest) era Enos Strate, ma non tutti sanno che in un episodio (probabilmente uno degli ultimi), dopo tanti anni che il famoso vice-sceriffo tentava timidamente di dirle che l'amava, Daisy si sposa proprio con lui e Enos, l'uomo sfortunato ma di buona fede, che pensava di non coronare il suo sogno d'amore, inizia una nuova vita felice con la donna della sua vita (l'episodio si chiama proprio \"Enos and Daisy's Wedding\").\nMezzi.\nNei primi cinque episodi Daisy Duke guida una Plymouth Road Runner gialla a strisce nere (stile \"Starsky &amp; Hutch\") e dotata di cerchi Western Tracker cromati da 15\". L'auto per\u00f2 finisce nel Precipizio dei Baci a causa della rottura dei freni durante un inseguimento tra Rosco, Enos ed i cugini Duke che la guidavano. L'auto viene cos\u00ec sostituita successivamente con la Jeep CJ \"Dixie\", regalatale da C.J. Holmes (ricco uomo d'affari).\nDaisy possiede inoltre un cavallo nero."}
{"id": "3127759", "revid": "287204", "url": "https://it.wikipedia.org/wiki?curid=3127759", "title": "Altenburg (disambigua)", "text": ""}
{"id": "3127761", "revid": "1005847", "url": "https://it.wikipedia.org/wiki?curid=3127761", "title": "Giancarlo Tesini", "text": "\u00c8 stato deputato alla Camera per cinque legislature, dal 1972 al 1992, e tre volte ministro. \u00c8 stato inoltre presidente della Fortitudo Pallacanestro Bologna e della Lega Basket.\nBiografia.\nIscritto alla Democrazia Cristiana, entr\u00f2 alla Camera dei deputati con le elezioni del 1972 e fu confermato ininterrottamente fino al 1992. Fra il 1981 e il 1982 fu ministro senza portafoglio con delega al Ministro per il coordinamento delle iniziative per la ricerca scientifica e tecnologica con i governi Spadolini I e II; fu poi Ministro dei trasporti nel governo Amato I fra il 1992 e il 1993."}
{"id": "3127774", "revid": "1543377", "url": "https://it.wikipedia.org/wiki?curid=3127774", "title": "Giuseppe Finzi (sommergibile)", "text": "Il Giuseppe Finzi \u00e8 stato un sommergibile della Regia Marina, appartenente alla classe Calvi e operante durante la seconda guerra mondiale.\nStoria.\nAssieme ai gemelli \"Calvi\" e \"Tazzoli\" form\u00f2 la 2\u00aa Squadriglia Sommergibili con base a La Spezia, venendo poi trasferito a Taranto e impiegato per l'addestramento. \nPartecip\u00f2 clandestinamente alla guerra di Spagna svolgendo una missione dal 15 agosto al 4 settembre 1937: il 20 agosto lanci\u00f2 due siluri contro due cacciatorpediniere spagnoli (classe Churruca e Lazaga), senza colpirli e subendo poi tre ore di caccia antisommergibile che caus\u00f2 lievi danni. Svolse altre tre manovre d'attacco delle quali una sola portata a termine, con il lancio di due siluri, il 22 agosto, contro un piroscafo (identificato come \"Escolano\") che per\u00f2 li evit\u00f2.. \nNel giugno 1939 navig\u00f2 sino a El Ferrol per verificare le condizioni del passaggio dello stretto di Gibilterra.\nAllo scoppio della seconda guerra mondiale fu fra i primi sommergibili italiani inviati in Atlantico: part\u00ec da Cagliari gi\u00e0 il 5 giugno 1940 e il 13 giugno fu il primo sommergibile italiano a passare lo stretto di Gibilterra (scampando, il 12 giugno, ad un attacco del cacciatorpediniere \"Watchman\" presso Punta Almina). Rimase in agguato dapprima nei pressi delle Canarie e poi al largo di Madera senza ottenere risultati; il 6 luglio pass\u00f2 nuovamente lo Stretto e quattro giorni dopo arriv\u00f2 a Cagliari. \nIl 7 settembre part\u00ec da La Spezia e attravers\u00f2 di nuovo lo stretto di Gibilterra fra il 12 ed il 13 settembre; fu attaccato da un cacciatorpediniere con bombe di profondit\u00e0 senza tuttavia riportare danni gravi e il 29 del mese giunse a Bordeaux, sede della base atlantica di Betasom, senza avere affondato nessuna nave. Il 24 ottobre part\u00ec per una nuova missione e il 30 lanci\u00f2 un siluro contro un mercantile armato, mancandolo; ricevette poi una dura reazione da parte di una nave da guerra, senza tuttavia riportare danni. Fra il 18 ed il 27 novembre rilev\u00f2 tre convogli ma non riusc\u00ec mai ad attaccarli a causa del mare mosso e rientr\u00f2 alla base il 4 dicembre. \nFra il 10 marzo ed il 17 aprile 1941 oper\u00f2 al largo di Oporto, a ovest delle Canarie e ad est delle Isole di Capo Verde, rilevando la presenza di due convogli ma non riuscendo ad attaccarli per la scorta. Il 10 agosto fu inviato alla ricerca di un convoglio ma non riusc\u00ec a seguirlo; il 4 settembre dovette iniziare la navigazione di rientro a causa di perdite di carburante. Fra il 6 ed il 24 dicembre partecip\u00f2 \u2013 assieme ai gemelli \"Calvi\" e \"Tazzoli\" \u2013 all'operazione di trasporto dei superstiti dell'incrociatore ausiliario \"Atlantis\" e della nave cisterna \"Python\", recuperati in precedenza dagli U-Boot tedeschi \"U. 126\" e \"U. 38\". \nIl 6 febbraio 1942 part\u00ec diretto nella zona a est delle Bahama e dello stretto della Florida; sub\u00ec due avarie ai motori (che richiesero rispettivamente sei e quattro giorni per le riparazioni), dovendo anche rinunciare a due attacchi (contro un convoglio e una nave cisterna); poi si guastarono i periscopi e i timoni. Nonostante tutto il \"Finzi\" riusc\u00ec, il 6 marzo 1942, a cogliere un primo successo, colpendo e affondando con quattro siluri la motocisterna inglese \"Melpomene\" (7001 tsl) nel punto 23\u00b036' N e 62\u00b028' N; nella notte successiva colp\u00ec con tre siluri e cannoneggi\u00f2 il piroscafo \"Skane\" (4528 tsl) dovendosi per\u00f2 allontanare per l'arrivo di un aereo (la nave affond\u00f2 comunque per i danni subiti). \nFu poi inviato incontro al sommergibile \"Francesco Morosini\" che il 13 marzo riforn\u00ec con 21 tonnellate di nafta, affondando nel frattempo (il 9 marzo) la motonave \"Charles Racine\" (9957 tsl), con il lancio di sei siluri; si avvi\u00f2 poi sulla rotta di ritorno giungendo alla base il 31 marzo. \nDopo un periodo di lavori durati aprile e maggio, il 16 giugno 1941 ripart\u00ec per raggiungere la zona d'agguato compresa fra Cuba, Santo Domingo, la Giamaica e Pedro Bank; il 9 luglio giunse nel Mar dei Caraibi. Fra il 12 ed il 20 luglio avvist\u00f2 (o rilev\u00f2 all'idrofono) dapprima un cacciasommergibili, poi una nave passeggeri, due navi a turbina e infine una nave cisterna scortata da tre cacciatorpediniere, oltre ad un totale di quattro velivoli; non pot\u00e9 per\u00f2 svolgere alcun attacco. Il 23 riforn\u00ec di acqua e nafta i sommergibili \"Francesco Morosini\" e \"Reginaldo Giuliani\"; sei giorni pi\u00f9 tardi lanci\u00f2 tre siluri contro una nave passeggeri senza riuscire a colpirla ed il 31 inizi\u00f2 il ritorno, arrivando a Bordeaux il 18 agosto. \nIl 26 novembre, dopo un periodo di manutenzione e attivit\u00e0 addestrativa, fu inviato nei pressi di Capo San Rocco ma dovette tornare alla base il 10 dicembre a causa di gravi avarie. L'11 febbraio 1943, guidato dal TV Mario Rossetto che ne aveva assunto il comando il 22 Gennaio 1943, part\u00ec diretto in Oceano Indiano, dove avrebbe dovuto svolgere attivit\u00e0 di appoggio (rifornimento) al sommergibile \"Leonardo Da Vinci\", frattanto partito per missione offensiva in quelle acque. Il 18 marzo, poco prima d'incontrarsi col \"Da Vinci\" per il rifornimento, danneggi\u00f2 con cannone e siluro il piroscafo \"Lulworth Hill\" (7628 tsl) che riusc\u00ec per\u00f2 ad allontanarsi (la nave fu affondata poco dopo dal \"Da Vinci\", informato della sua presenza proprio dal \"Finzi\"). Fra il 19 ed il 20 marzo il \"Finzi\" riforn\u00ec il \"Da Vinci\" e si avvi\u00f2 poi sulla rotta di ritorno, cogliendo due successi: il 28 marzo colp\u00ec con un siluro il piroscafo greco \"Granicos\" (3689 tsl), che affond\u00f2 nel punto 3\u00b049' N e 15\u00b015' O (a circa 350 miglia da Freetown); l'indomani avvist\u00f2 il piroscafo britannico \"Celtic Star\" (5575 tsl), che silur\u00f2 e affond\u00f2 il giorno seguente, nel punto 4\u00b008' N e 17\u00b035' O. \nIl 18 aprile arriv\u00f2 a Bordeaux e, mentre stava imboccando l'estuario della Gironda, provoc\u00f2 lo scoppio di una mina magnetica, che non caus\u00f2 per\u00f2 danni gravi. Si decise poi di adattare il sommergibile a missioni di trasporto per l'Estremo Oriente: furono rimossi i cannoni e il periscopio d'attacco e i depositi munizioni furono convertiti in stive; i lavori ebbero termine nel luglio 1943, ma il \"Finzi\" non fu fatto partire, perch\u00e9 i tedeschi, ormai incerti della posizione dell'Italia nella guerra, preferivano aspettare l'evolversi dei fatti. All'armistizio il sommergibile era ancora a Bordeaux e prese a bordo il comandante della base, c.v. Enzo Grossi; quasi tutto l'equipaggio decise di continuare a combattere dalla parte della Germania e il 14 ottobre fu sbarcato (per la maggior parte entr\u00f2 nei ranghi della Repubblica Sociale Italiana). Incorporato nella Kriegsmarine, il \"Finzi\" divenne dapprima \"Mercator I\" e fu poi ribattezzato \"U. IT. 21\"; si pens\u00f2 dapprima di impiegarlo nelle missioni di trasporto ma l'idea fu abbandonata per via del cattivo stato in cui versava; fu posto in disarmo nell'aprile del 1944 ed il 20 agosto dello stesso anno minato e fatto saltare in aria."}
{"id": "3127776", "revid": "460592", "url": "https://it.wikipedia.org/wiki?curid=3127776", "title": "Aggro-metal", "text": ""}
{"id": "3127777", "revid": "460592", "url": "https://it.wikipedia.org/wiki?curid=3127777", "title": "Adidas rock", "text": ""}
{"id": "3127778", "revid": "1494169", "url": "https://it.wikipedia.org/wiki?curid=3127778", "title": "Reding", "text": ""}
{"id": "3127779", "revid": "395232", "url": "https://it.wikipedia.org/wiki?curid=3127779", "title": "Stazione di Orbetello", "text": ""}
{"id": "3127780", "revid": "395232", "url": "https://it.wikipedia.org/wiki?curid=3127780", "title": "Stazione di Monte Argentario", "text": ""}
{"id": "3127781", "revid": "460592", "url": "https://it.wikipedia.org/wiki?curid=3127781", "title": "Adidas-rock", "text": ""}
{"id": "3127785", "revid": "124299286", "url": "https://it.wikipedia.org/wiki?curid=3127785", "title": "Monte Scaletta", "text": "Il monte Scaletta (\"Eschal\u00e9to\" in occitano) \u00e8 una montagna delle Alpi Cozie, alta 2.840 Si trova in territorio italiano, tra le valli Maira e Stura.\nCaratteristiche.\nLa montagna si trova su una costiera secondaria, che dirama dallo spartiacque alpino principale in corrispondenza del vicino monte Vanclava. Da questa vetta, lo spartiacque alpino principale prosegue verso nord-ovest e verso ovest; lo spartiacque secondario invece, prolungando fisicamente quello principale, prosegue verso sud-est, scende dirupato al \"colle della Scaletta\", e risale poi al monte Scaletta. Da qui procede con un continuo sali e scendi nella stessa direzione, fino a giungere alla rocca Peroni, ove piega verso est-sud-est in direzione del monte Oserot.\nSi tratta di una montagna caratterizzata da fianchi scoscesi e dirupati sia sul versante della val Maira che su quello della valle Stura; la sommit\u00e0 \u00e8 invece costituita da un cocuzzolo tondeggiante.\nDal punto di vista geologico, \u00e8 costituita da calcari dolomitici e dolomie, localmente a struttura brecciata, appartenenti al complesso Brianzonese, e risalenti al Triassico.\nLa prima ascensione nota risale al 1830, e fu effettuata dal capitano Cossato, dello Stato Maggiore del Regno di Sardegna.\nIl nome \u00e8 legato al fatto che i sentieri che ne percorrono i ripidi versanti sono appunto configurati come una scaletta.\nLa montagna ospita diverse opere del Vallo Alpino del Littorio, che aveva qui uno dei suoi capisaldi (\"caposaldo della Scaletta\"). In particolare, in vetta \u00e8 presente un'opera sotterranea che aveva funzioni di osservatorio. L'opera \u00e8 costituita da un ingresso, un corridoio ed un ampio stanzone, parzialmente crollato, da cui si diramavano tre tunnel. I due tunnel frontali portavano a due malloppi di osservazione, i cui resti sono ancora visibili nelle immediate vicinanze della vetta, mentre un terzo tunnel laterale portava ad una postazione per fotoelettrica. A poca distanza dalla vetta, sul lato della val Maira, \u00e8 ancora visibile la stazione di arrivo della teleferica che garantiva il rifornimento all'osservatorio. Il sentiero di accesso dal colle della Scaletta attraversa un'ulteriore opera, che era costituita da uno stanzone centrale e da due postazioni per mitragliatrice, ospitate in malloppi esterni. Altri malloppi secondari erano presenti nei pressi del colle della Scaletta, nei cui pressi, dal lato della valle Stura, sorgeva anche una caserma della Guardia alla Frontiera, oggi ancora presente bench\u00e9 in parte inagibile. Tutte le opere furono rese inutilizzabili mediante demolizione con esplosivo in seguito alla sconfitta italiana nella seconda guerra mondiale.\nsulla vetta sono state collocate una croce realizzata con i resti di una mitragliatrice e una nicchia in pietra con una statuetta della Madonna del Monte Scaletta Mediatrice di tutte le grazie edificata e collocata il 27 agosto 2021.\nAscensione alla vetta.\n\u00c8 possibile salire alla vetta dal colle della Scaletta, seguendo il tracciato del sentiero Roberto Cavallero. Il colle \u00e8 a sua volta raggiungibile con sentiero dalla frazione Viviere di Acceglio (valle Maira), o dai laghi di Roburent in valle Stura, raggiungibili da Argentera (valle Stura) o da Larche (Francia). Il colle \u00e8 raggiunto inoltre dal sentiero Roberto Cavallero, in arrivo dal bivacco Enrico e Mario.\nSul percorso il sentiero attraversa la postazione per mitragliatrici del Vallo Alpino; viene pertanto consigliato di dotarsi di una fonte d'illuminazione artificiale.\nLa difficolt\u00e0 del percorso \u00e8 valutata in EE."}
{"id": "3127790", "revid": "125850760", "url": "https://it.wikipedia.org/wiki?curid=3127790", "title": "Jesse Duke", "text": "Jesse Duke, pi\u00f9 comunemente noto come Zio Jesse, \u00e8 un personaggio immaginario della serie TV \"Hazzard\".\nIl personaggio.\nIndicato da quasi tutti in Hazzard tranne Boss Hogg come \"zio Jesse\", \u00e8 il patriarca della famiglia Duke e la figura paterna di tutti i cugini Duke. \nAnziano e saggio, si occupa della fattoria (alla periferia della Contea di Hazzard) ed elargisce preziosi consigli ai suoi nipoti, che molto spesso si trovano in difficolt\u00e0 con i funzionari locali corrotti. \u00c8 vedovo (sua moglie si chiamava Lavinia) e senza figli, ma i suoi nipoti vivono con lui. Apparentemente Jesse ha almeno cinque fratelli ma non figli suoi, e provvede felicemente ai suoi nipoti e alla nipote nell'inspiegabile assenza di tutti i loro genitori (Gy Waldron, il creatore dello spettacolo, afferma sui DVD che i loro genitori erano morti in un incidente d'auto, ma non \u00e8 mai stato menzionato nella serie). Jesse ha educato i suoi nipoti Bo, Luke, Daisy, Vance, Coy e Jeb Stewart Duke contro Hogg e spesso fornisce ai cugini consigli saggi ispiratori. \nJesse Duke, in giovent\u00f9, era stato un corridore di creste in diretta concorrenza con Boss Hogg che chiama sempre \"JD\" (forse un gioco di parole sul noto termine per il whisky di Jack Daniel), e un distillatore di whisky, ed in una puntata dice che la famiglia Duke ha distillato per 200 anni prima di lui. Proprio con il whisky era socio di contrabbando con Boss Hogg; con quest'ultimo ha un rapporto di antagonismo aperto, che lascia per\u00f2 sempre spazio al rispetto da uomo a uomo. Tuttavia, mentre sia il capo Hogg che lo zio Jesse si accigliavano alla menzione del nome dell'altro, i due godettero di una sorta di \"amicizia\" per tutta la vita, con uno che aiutava l'altro quando avevano un disperato bisogno. \nLo zio Jesse guida solitamente un camioncino Ford F-100 bianco del 1973. Nella stalla, ha anche la sua vecchia macchina da corsa. Il suo nome CB \u00e8 \"Pastore\", un riferimento al suo cercare e salvare sempre la sua \"pecora smarrita\" - cio\u00e8, Bo e Luke - dai loro vari incidenti irresponsabili.\nRimane scolpita nella memoria la sua faccia coperta dalla barba bianca, nonch\u00e9 il suo abbigliamento sempre in salopette azzurra, camicia bianca e cappello rosso. "}
{"id": "3127792", "revid": "287204", "url": "https://it.wikipedia.org/wiki?curid=3127792", "title": "Altenberg (disambigua)", "text": ""}
{"id": "3127793", "revid": "628767", "url": "https://it.wikipedia.org/wiki?curid=3127793", "title": "Bivacco Duccio Manenti", "text": "Il bivacco Duccio Manenti \u00e8 un bivacco della Valtournenche, in Valle d'Aosta. Sorge sulla riva del lago di Balanselmo, nella conca di Cignana.\n\u00c8 situato poco sotto il rifugio Perucca-Vuillermoz.\nStoria.\nIl bivacco \u00e8 stato inaugurato nell'agosto del 1955. Ricorda l'alpinista Duccio Manenti, caduto nel 1949 sulla cresta di Rochefort.\nCaratteristiche e informazioni.\n\u00c8 un minuscolo bivacco di legno e lamiera dotato di due posti letto, tre al massimo. Di propriet\u00e0 del CAI sezione di Torino, \u00e8 aperto tutto l'anno.\nAccesso.\nL'itinerario d'accesso \u00e8 lo stesso che conduce al rifugio Perucca-Vuillermoz."}
{"id": "3127794", "revid": "287204", "url": "https://it.wikipedia.org/wiki?curid=3127794", "title": "Robert Wickens", "text": "Carriera.\nKart.\nNel 2001 Wickens inizi\u00f2 la sua carriera motoristica nei kart in cui vinse la Junior Heavy Marigold Fall Classic e la Junior Lite Iron Man Enduro. Conquist\u00f2 poi nel 2002, 2003 e 2005 la Sunoco Ron Fellows Karting Championship in varie classi. Vinse anche gare nell'ASN Canadian National Formula Junior, SKUSA ProMoto Tour, BeaveRun, PA, 80cc Junior OKRA Grand National e Junior Heavy Mosport Grand Prix.\nFormula BMW.\nNel 2005 cominci\u00f2 a correre con vetture monoposto a ruote scoperte; grazie alla Junior Scholarship della BMW, partecip\u00f2 alla Formula BMW USA col team Apex Racing USA. Ottenne due vittorie e altri tre podi che gli fecero conquistare il terzo posto nella classifica generale e il titolo di miglior esordiente; partecip\u00f2 anche alle finali mondiali della Formula BMW, dove chiuse sesto. Anche l'anno seguente inizi\u00f2 nella stessa categoria e nello stesso team, ma dopo poche gare pass\u00f2 all'EuroInternational essendo diventato nel frattempo membro del Red Bull Junior Team. Wickens ottenne tre vittorie, sette podi e la conquista del campionato; prima di ripetere l'esperienza alla finale della Formula BMW, Wickens fu pilota ospite in una gara al N\u00fcrburgring della Formula BMW ADAC, che fu gara di supporto al Gran Premio d'Europa 2006. Dopo tre mesi riapparve al N\u00fcrburgring per competere nell'Eurocup Formula Renault 2.0 con la Motopark Academy.\nChamp Car Atlantic.\nNel 2007 Wickens pass\u00f2 nella Champ Car Atlantic col Red Bull/Team Forsythe; nella stagione conquist\u00f2 una vittoria a Portland, e giunse terzo nella classifica generale dietro a Raphael Matos e Franck Perera.\nFormula Renault 3.5 Series.\nCorse poi le quattro gare finali della Formula Renault 3.5 Series 2007, per poi competere nella categoria anche nella stagione 2008, con la Carlin Motorsport; conquist\u00f2 una vittoria a Silverstone e termin\u00f2 dodicesimo nella graduatoria finale.\nA1 Grand Prix.\nNell'inverno 2007-2008 partecip\u00f2 all'A1 Grand Prix conquistando una vittoria sul circuito di Durban, in Sudafrica.\nFormula 3 Euroseries.\nNella stagione 2008 Wickens affront\u00f2 anche parte della F3 Euro Series con la Signature-Plus. Ottenne un secondo posto al Norisring e una vittoria a Le Mans. L'impegno prosegu\u00ec anche l'anno seguente, passando alla Kolles &amp; Heinz Union, partecipando per\u00f2 solo alle gare svolte a Hockenheim e Digione, senza marcare punti.\nFormula 2.\nWickens nel 2009 si focalizz\u00f2 maggiormente sul rinato campionato di Formula 2. Wickens vinse la prima gara del campionato, risultando cos\u00ec il primo pilota a vincere una gara internazionale con vetture di tale categoria dai tempi di Philippe Streiff. Conquist\u00f2 anche la seconda gara, sempre svolta a Valencia, ma ci\u00f2 non gli consent\u00ec di vincere il campionato che fu appannaggio di Andy Soucek.\nNel novembre 2009 rivel\u00f2 di essere in contatto con alcuni team di Formula 1, affermando di possedere buone possibilit\u00e0 di correre nella massima categoria essendo il solo pilota esordiente nordamericano con la Superlicenza FIA.\nGP3 Series.\nNel 2010 Wickens partecip\u00f2 al neonato campionato GP3 Series, nato a supporto della Formula 1 e della GP2, con la Status Grand Prix. In tale campionato vinse tre gare e conquist\u00f2 71 punti, giungendo secondo alle spalle di Esteban Guti\u00e9rrez per 17 punti.\nFormula 1.\nDal Gran Premio del Canada 2011 fu nominato terzo pilota della Virgin al posto del giapponese Sakon Yamamoto; fece il suo esordio nelle prove libere del Gran Premio di Abu Dhabi al posto di J\u00e9r\u00f4me d'Ambrosio. Sempre nel 2011 partecip\u00f2 alla Formula Renault 3.5 Series con la Carlin, vincendo cinque gare e aggiudicandosi il titolo davanti al compagno di squadra Jean-\u00c9ric Vergne.\nDTM.\nNel 2012 pass\u00f2 al campionato DTM guidando una Mercedes del team M\u00fccke Motorsport; nelle due stagioni successive corse per il team HWA, sempre con una Mercedes."}
{"id": "3127796", "revid": "767487", "url": "https://it.wikipedia.org/wiki?curid=3127796", "title": "Crown of Creation", "text": "Crown of Creation \u00e8 il quarto album in studio dei Jefferson Airplane pubblicato dalla RCA Victor nel 1968. L'album raggiunse la posizione numero 6 in classifica e fu anche certificato disco d'oro. \"Triad\" di David Crosby \u00e8 la sola traccia composta da un membro diverso dai Jefferson Airplane.\nIl disco.\nIl manager e promoter dei Jefferson Airplane, Bill Thompson, acquist\u00f2 per la band una grande villa costituita da venti stanze al numero 2400 di Fulton Street, vicino al Golden Gate Bridge di San Francisco, dove i membri del gruppo avrebbero potuto vivere tutti insieme come in una comune. Costata $73,000, la villa, conosciuta come \"The Airplane\" o semplicemente \"The Mansion\", includeva una spaziosa cantina attrezzata con uno studio di registrazione. La band compose la maggior parte dei brani di \"Crown of Creation\" nella nuova residenza. La combinazione di tanti talenti individuali accentu\u00f2 le sperimentazioni e lo stile visionario dei testi delle canzoni che resero i Jefferson la band principale della scena rock psichedelica di San Francisco. Le composizioni furono equamente distribuite fra i vari membri e tutti partecipavano ai brani degli altri. La band intese \"Crown of Creation\" come la propria riflessione personale sul consumismo, sul crimine, sul passare del tempo, e sulla commerciabilit\u00e0 della loro musica.\nRegistrazione.\nLe sessioni di registrazione ebbero luogo all'inizio dell'estate del 1968 negli studi della RCA dove la band aggiunse effetti di distorsione e sezioni di chitarra, sovraincidendo le tracce. Stilisticamente, fu il loro lavoro pi\u00f9 vario fino a quel punto, prendendo tutto quello che il gruppo aveva provato in precedenza sviluppandolo ulteriormente. Tuttavia, si tratt\u00f2 di una struttura pi\u00f9 organizzata rispetto al caos del precedente \"After Bathing at Baxter's\", dove si respirava un'atmosfera pi\u00f9 \"free\". Gli arrangiamenti complessi e sofisticati delle canzoni contenute nell'album, resero ardua la pubblicazione di un singolo \"di richiamo\"; \"Greasy Heart\" fu pubblicata su 45 giri nell'aprile 1968 diventando un modesto successo nella classifica Hot 100. Svariati musicisti furono coinvolti nella lavorazione dell'album, inclusi David Crosby, Bill Goodwin, e Tim Davis.\nFormazione.\nJefferson Airplane\nAltri musicisti\nCrediti"}
{"id": "3127797", "revid": "345261", "url": "https://it.wikipedia.org/wiki?curid=3127797", "title": "Ram\u00f3n Otero Pedrayo", "text": "Nel 1988 gli venne dedicato il \"Giorno delle Lettere Galiziane\" (\"D\u00eda das Letras Galegas\").\nBiografia.\n\u00c8 stato professore cattedratico presso l'Istituto di Geografia e Storia, prima a Burgos e Santander, e in seguito a Ourense. Nell'anno 1918 entra a far parte delle \"Irmandades da Fala\" (lett. \"confraternite della parlata\" o, se si vuole, della \"lingua\"). Patriarca delle lettere galiziane, appartenente alla \"Xeraci\u00f3n N\u00f3s\", \u00e8 uno dei pi\u00f9 illustri scrittori galiziani. Durante la guerra civile spagnola venne estromesso dalla sua cattedra, ed ebbe salva la vita grazie alle buone relazioni che aveva con i vertici della chiesa ourense.\nNon vi era genere in cui non si cimentasse: saggistica, romanzo, poesia, oltre agli studi scientifici di geografia della sua cattedra all'Universit\u00e0 di Santiago. Militante del \"Partido Galeguista\" fu deputato della 2\u00aa Repubblica.\nTra i suoi romanzi spiccano \"Os cami\u00f1os da vida\" e \"O mes\u00f3n dos Ermos\", descrizione minuziosa dei costumi e della vita rurale galiziana. Ma l'opera pi\u00f9 conosciuta \u00e8 \"Arredor de si\" che pu\u00f2 considerarsi parzialmente autobiografica e che ci permette intravedere le vie percorse dai membri della cosiddetta \"Xeraci\u00f3n N\u00f3s\" fino al \"galeguismo\". In questa accezione \"autobiogr\u00e1fica\" \"Arredor de si\" viene completata dagli articoli \"\"Dos nosos tempos\", di Florentino L\u00f3pez Cuevillas, e inoltre da \"N\u00f3s, os inadaptados\"\" di Vicente Risco, questi due ultimi apparsi nella rivista \"N\u00f3s\".\nOggi la Fondazione Otero Pedrayo e la Fondazione Penzol conservano la biblioteca con i documenti e gli scritti dell'illustre galiziano nella sua casa-museo di Trasalba.\nVenne sepolto nel Cimitero di San Francisco (Ourense).\nOpere in galiziano.\nLe sue opere, salvo quelle di saggistica, ordinate cronologicamente, sono:"}
{"id": "3127802", "revid": "466689", "url": "https://it.wikipedia.org/wiki?curid=3127802", "title": "Fussball Manager 2002", "text": ""}
{"id": "3127813", "revid": "125599604", "url": "https://it.wikipedia.org/wiki?curid=3127813", "title": "Birra Italia", "text": "Birra Italia \u00e8 una birra Premium Lager italiana prodotta dal 1906, in origine dall'omonimo birrificio con sede a Milano; nel 2020 ItalianBev, azienda con sede a Bergamo, ha acquisito il marchio da HoReCaRe, che ne era proprietaria dal 2007.\nStoria.\nBirra Italia nasce nel 1906, nel periodo storico, culturale e artistico della Belle \u00c9poque. Un clima positivo, entusiasta e favorevole all\u2019innovazione.\nIl primo stabilimento \u00e8 a Milano in Corso Sempione e vede tra i soci fondatori Pietro W\u00fchrer Junior, figlio di Pietro W\u00fchrer. Si producono tre tipi di birra, una chiara, una scura e un\u2019alta gradazione, attingendo un\u2019acqua pura, perfetta per la birra, da tre pozzi che si trovano proprio dentro alla fabbrica. Grazie anche a questa risorsa, il birrificio si afferma in breve tempo, assorbendo negli anni \u201830 la Birra Milano, la Birra Seriate di propriet\u00e0 Von Wunster e la Birreria Ambrosiana.\nNegli anni '50 inizia il declino di Birra Italia. Un terremoto di lieve entit\u00e0 verificatosi a Milano rovina irreparabilmente l'acqua dei pozzi Birra Italia rendendola dura e poco adatta alla produzione. Sopravvengono a seguire problemi sindacali e nuovi cambiamenti societari che determinarono, nel 1972, la chiusura dell\u2019azienda e la sua uscita dal mercato. \nSolo pi\u00f9 di trent'anni dopo, nel 2007, il marchio torna alla ribalta con l'acquisizione del marchio da parte di HoReCaRe, azienda specializzata in bevande, che fa ripartire la produzione.\nCon la chiusura poi dello stabilimento Triscele di Messina, la birra viene prodotta da Birra Castello nel birrificio che fino al 2007 \u00e8 appartenuto a Birra Moretti, prima che il marchio venisse acquistato da gruppo Heineken.\nNel 2020 l'azienda bergamasca ItalianBev acquisisce il marchio Birra Italia e ne rinnova l'immagine.\nProduzione attuale.\nAttualmente Birra Italia \u00e8 prodotta a San Giorgio di Nogaro (UD).\nViene preparata secondo la ricetta originale e utilizzando solo ingredienti selezionati: questo connubio le conferisce il tipico gusto frizzante e rinfrescante che continua a farle guadagnare popolarit\u00e0 sia nei mercati nazionali che internazionali. Oggi \u00e8 una delle pochissime lager internazionali che pu\u00f2 affermare di essere al 100% di propriet\u00e0, gestita e prodotta in Italia. \nCaratteristiche.\nBirra Italia \u00e8 una Birra Premium Lager (birra), chiara, di bassa fermentazione, con una gradazione alcolica del 4,7% vol.\nPer essere gustata a pieno richiede una temperatura tra i 7\u00b0 e 10\u00b0. Non va bevuta in bottiglia, perch\u00e9 il collo stretto le impedisce di prendere aria e di sviluppare tutto il suo aroma.\nLa schiuma ha un ruolo importante, perch\u00e9 protegge la bevanda dal contatto con l\u2019aria, conservandone pi\u00f9 a lungo il gusto e la temperatura.\nAbbinamenti.\nBirra Italia con i suoi aromi frizzanti e rinfrescanti tipici di una Premium Lager (birra) di alta qualit\u00e0, trova la sua collocazione naturale nella maggior parte di bar e ristoranti grazie anche alle possibilit\u00e0 di abbinamento. \nLa si pu\u00f2 gustare con quasi tutti i piatti, ma \u00e8 ottima con il cibo piccante, Hamburger (panino), insalate di gamberi, pesce e Patatine fritte e naturalmente, essendo italiana, \u00e8 perfetta da bere insieme a Pasta e Pizza.\nCollegamenti esterni.\nwww.birraitalia.it\nhttps://archiviostorico.fondazionefiera.it/entita/744-birra-italia "}
{"id": "3127814", "revid": "200568", "url": "https://it.wikipedia.org/wiki?curid=3127814", "title": "Rosco P. Coltrane", "text": "Rosco Pervis Coltrane \u00e8 un personaggio immaginario della serie televisiva americana \"The Dukes of Hazzard\", nota in Italia con il nome di \"Hazzard\", in cui ricopre il ruolo dello sceriffo della Contea di Hazzard. \u00c8 stato interpretato dall'attore James Best.\nNotoriamente non molto spigliato, \u00e8 il fedele sottoposto di Boss Hogg, complice dei suoi sotterfugi per arricchirsi e per incastrare i Duke, ma sempre spaventato dalle conseguenze. La sua figura \u00e8 quella di un uomo indeciso e pasticcione. Rimangono famosi il modo in cui dice il suo nome (sottolineando sempre la P) e la sua risata. Normalmente guida le vetture della polizia di contea, solitamente Dodge Monaco versioni 1974 e 1977, in alcune occasioni funge anche da autista per lo stesso Boss Hogg, spesso con risultati disastrosi.\nDel passato di Rosco non si sa molto, ma si possono trovare alcune notizie sparse nel corso della serie. Nel primo episodio della prima stagione il narratore afferma che Rosco \u00e8 in servizio da almeno 20 anni, periodo in cui la sua tutela della legge \u00e8 stata pessima e disonesta. Pi\u00f9 avanti nel corso della serie, per\u00f2, un collega sceriffo di una contea vicina, indignato proprio dalla disonest\u00e0 e dal disprezzo della legge di Rosco, lo accuser\u00e0 ricordandogli che per molto tempo \u00e8 stato \"il miglior sceriffo dello stato (della Georgia)\". Questo fatto non \u00e8 quindi molto chiaro.\nAl momento di congedarsi dalla polizia, gli abitanti di Hazzard si sono, per qualche ragione mai specificata, rifiutati di attribuire a Rosco la pensione, che si \u00e8 ritrovato con solo 48 dollari sul conto corrente. Questo fatto ha portato ad un netto peggioramento nel carattere dello sceriffo, che ha deciso di prolungare il suo servizio ancora per qualche anno e di accaparrarsi quanto pi\u00f9 denaro possibile agli ordini di Boss Hogg. Rosco, in uno dei suoi rari sfoghi, si mostra particolarmente risentito verso Hazzard proprio a causa di questo evento, che usa per giustificare i suoi traffici illegali con Boss. Lo stesso vicesceriffo Enos Strate, personaggio molto ingenuo ma particolarmente onesto, ammette che Rosco avrebbe avuto diritto alla sua pensione.\nNonostante non approvi, nel profondo, i metodi di Boss Hogg, viene spesso costretto a partecipare ai suoi traffici con i criminali sotto la minaccia di divorziare dalla sorella Lul\u00f9 e di rimandarla a casa a vivere con lui. Tale minaccia \u00e8 piuttosto ricorrente nel corso della serie.\nRosco vive con sua madre, molto ossessiva e protettiva nei confronti del figlio, fortemente decisa a non perderlo. probabilmente proprio per l'interesse nell'avere un parente vicino per badare a lei, con l'avanzare dell'et\u00e0.\nIn un episodio della terza stagione Rosco decide di sposarsi con una donna conosciuta per corrispondenza, ma alla fine essa si rivela una criminale gi\u00e0 sposata con un rapinatore di banche. Il matrimonio, di fatto, viene quindi annullato.\nNello stesso episodio Rosco afferma di aver compiuto 48 anni, ma ciononostante \"mangia ancora i piselli con le mani\", a detta della madre."}
{"id": "3127818", "revid": "110157", "url": "https://it.wikipedia.org/wiki?curid=3127818", "title": "Bridgewater (contea di Beaver, Pennsylvania)", "text": "Bridgewater \u00e8 un comune (\"borough\") degli Stati Uniti d'America, nella contea di Beaver nello Stato della Pennsylvania. Secondo il censimento del 2010 la popolazione \u00e8 di 704 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (92,8%) seguita da quella afroamericana (5,3%), dati del 2010."}
{"id": "3127819", "revid": "298055", "url": "https://it.wikipedia.org/wiki?curid=3127819", "title": "Angela Rivalta", "text": ""}
{"id": "3127821", "revid": "297059", "url": "https://it.wikipedia.org/wiki?curid=3127821", "title": "Articolazione tibio-fibulare", "text": ""}
{"id": "3127822", "revid": "2214234", "url": "https://it.wikipedia.org/wiki?curid=3127822", "title": "Asterix alle Olimpiadi (videogioco)", "text": "Asterix alle Olimpiadi \u00e8 un videogioco per Wii, Windows, Xbox 360, PlayStation 2 e Nintendo DS vagamente ispirato ai fumetti omonimi e al film \"Asterix alle Olimpiadi\". \u00c8 uscito in Europa nel novembre del 2007 per PlayStation 2, Microsoft Windows, Nintendo DS e Nintendo Wii, e nel 2008 per Xbox 360. \nTrama.\nIl perfido Alambiccus ha preso una chiave interdimensionale che pu\u00f2 arrivare in altri mondi. Il giocatore deve aiutare Asterix e Obelix insieme a Idefix a catturare Alambiccus.\nAffrontando i Romani, bisogna vincere le gare sportive per avanzare nel gioco.\nModalit\u00e0 di gioco.\nIl gameplay del gioco \u00e8 praticamente identico rispetto a quello dei due Asterix &amp; Obelix XXL, ma con alcune sostanziali differenze: innanzitutto, sono stati rimossi l'elmo di diamante e le gallerie sbloccabili, e al loro posto Olimpia mette a disposizione un negozio per sbloccare combo speciali. Al posto del power up fiammeggiante, presente in Asterix &amp; Obelix XXL 2, sono presenti i power up lampo e superlampo, ottenibili rispettivamente dopo 10 e 20 colpi di fila. \u00c8 inoltre possibile raccogliere altri 12 pezzi di scudi per aumentare la salute da 12 a 24 (gli scudi sono ancora i 4 punti vita per ciascuno scudo). Inoltre, per la prima volta in un'avventura dinamica con protagonista Asterix, \u00e8 anche possibile giocare in due, ma solo nella parte d'avventura della storia, e non nelle gare dell'avventura. Tuttavia, ogni volta che i due giocatori si separano, \u00e8 possibile per il giocatore non attivo premere delle sequenze di tasti in un rhythm game per ottenere elmi.\nOltre alla modalit\u00e0 Avventura, \u00e8 presente anche una modalit\u00e0 libera, nella quale \u00e8 possibile giocare a una qualsiasi delle nove discipline sbloccate nel gioco. Questa modalit\u00e0 \u00e8 presente sia in giocatore singolo che in multigiocatore.\nNemici.\nI legionari possono essere armati di semplici lance oppure di potenti mazze, mentre i loro centurioni portano soltanto le loro spade. Peculiarmente, per\u00f2, si presentano in versioni semplici, in versione cinematografica e in versione fumetto.\nEsiste anche una categoria speciale: i legionari colorati; questi arrivano una volta colpita una scatola musicale, e sono colorati in giallo, rosso, verde e blu. La sequenza da eseguire, cantata da un pupazzo che riproduce fedelmente le sembianze e la voce del bardo Assurancetourix, \u00e8 formata da note, il colore di ognuna delle quali \u00e8 equivalente al legionario da colpire. Se si sbaglia, si ricomincia la sequenza dall'inizio.\nModalit\u00e0 Olimpica.\nLa modalit\u00e0 olimpica permette di giocare nei panni di uno dei 12 personaggi-atleti, di cui sono disponibili tre all'inizio (cio\u00e8 Asterix, Obelix e Alafolix).\nProve.\nLe prove disponibili all'inizio sono 3, mentre le altre sono sbloccabili nell'avventura."}
{"id": "3127825", "revid": "149727", "url": "https://it.wikipedia.org/wiki?curid=3127825", "title": "Altendorf in Steiermark", "text": ""}
{"id": "3127829", "revid": "111452857", "url": "https://it.wikipedia.org/wiki?curid=3127829", "title": "Cooter Davenport", "text": "Cooter Davenport \u00e8 un personaggio immaginario della serie televisiva \"Hazzard\". \u00c8 interpretato da Ben Jones.\n\u00c8 il meccanico di Hazzard ed il solo che pu\u00f2 mettere le mani dentro al Generale Lee, nonch\u00e9 grande amico-complice dei Duke. Appare sempre sudicio e vestito con vestiti unti, a volte rasato e altre volte con la barba incolta. Sa rimettere sempre a nuovo ogni tipo di macchina. Cooter viene considerato dai Duke uno di famiglia e lui contraccambia aiutandoli a sgominare i piani di J.D. Hogg."}
{"id": "3127832", "revid": "541721", "url": "https://it.wikipedia.org/wiki?curid=3127832", "title": "Cavallo Sarcidanese", "text": ""}
{"id": "3127833", "revid": "547992", "url": "https://it.wikipedia.org/wiki?curid=3127833", "title": "Raduno di Pontida", "text": "Il Ritrovo politico della Lega Nord di Pontida \u00e8 l'annuale raduno politico dei militanti della Lega Nord a Pontida, per celebrare il Giuramento di Pontida che secondo la tradizione si sarebbe tenuto il 7 aprile 1167 portando alla nascita la Lega Lombarda contro Federico I Barbarossa.\nStoria.\nLa prima edizione si \u00e8 svolta il 20 maggio 1990 nel comune bergamasco di Pontida; durante la festa intervengono i maggiori esponenti della Lega Nord. Sul \"sacro suolo\", come veniva definito dai leghisti un prato lungo la strada statale 342, veniva issata la bandiera della Padania e veniva suonato il \"Va, pensiero\" di Giuseppe Verdi, scelto quale inno della Padania.\nInoltre, durante il raduno di Pontida del 2008, si \u00e8 svolto il giuramento di un rappresentante nazionale della Lega Nord (Valle d'Aosta, Piemonte, Liguria, Lombardia, Emilia, Romagna, Trentino, Alto Adige, Veneto, Friuli, Marche, Umbria, Toscana) nelle varie lingue e dialetti all'Abbazia di Pontida con le seguenti parole:\nI partecipanti sono stati 50.000 nel 2010."}
{"id": "3127838", "revid": "36426", "url": "https://it.wikipedia.org/wiki?curid=3127838", "title": "Nicola Maria Rossi", "text": "Biografia e opere.\nNicola Maria Rossi non inizi\u00f2 la sua carriera come pittore, inizi\u00f2 invece gli studi per dottore in legge, ma come dice il De Dominici nella sua \"Vite dei pittori, scultori e architetti napoletani\":\nAllora \u00e8 entrato nello studio di Francesco Solimena nel 1706, a soli 16 anni di et\u00e0. All'inizio del tirocinio di Nicola Maria Rossi, il Solimena era in linea con la pittura arcadica e si stava allontanado dal barocco estremo andando verso uno stile pi\u00f9 classico, in debito con Carlo Maratta.\nRossi imit\u00f2 lo stile del suo maestro con tanto successo che il De Dominici dice che spesso le sue copie venivano scambiate per gli originali. Gli affreschi del 1716 per la Basilica di San Sossio Levita e Martire a Frattamaggiore sono senza dubbio di sua mano.\nNel 1717 il giovane Corrado Giaquinto entr\u00f2 nella sua bottega e nel 1727 il sedicenne Michele Foschini.\nLe chiese di Napoli.\nNapoli, oltre la sua citt\u00e0 natale fu anche la vetrina delle sue opere.\nNel 1717 si trovano le sue prime tele nella Basilica di Santa Maria della Pazienza. Nel 1723 dipinse, sotto la direzione di Solimena, l'affresco del \"Padre Eterno\" e la tela della \"Trinit\u00e0\" per la chiesa di San Nicola alla Carit\u00e0 a Napoli, una sua tela con \"San Michele e gli angeli ribelli\" si trova nella chiesa di San Giuseppe dei Vecchi. Per l'altare maggiore di una cappella della chiesa di Santa Maria della Concezione a Montecalvario dipinse una pala con \"San Michele\".\nNella chiesa della Croce di Lucca alcuni \"putti coi simboli della Passione\" affrescati negli archi sono di sua mano, databili tra il 1736 e il 1737, mentre due tele della stessa chiesa con due episodi della storia dell\"'Invenzione della Croce\", sono state spostate altrove durante i lavori di rifacimento della chiesa, che avrebbe dovuto comportarne l'abbattimento. Tutto questo per far spazio alle cliniche universitarie costruite ai primi del Novecento, durante i quali lavori era gi\u00e0 stato abbattuto il convento delle Carmelitane annesso alla chiesa.\nUna \"Vergine annunziata\" del 1744 si trova all'interno del Duomo. Una sua \"Crocifissione\" si trova nella chiesa di Santa Maria della Graziella. Nella chiesa di Santa Maria ad Ogni Bene dei Sette Dolori una pala con \"Madonna e santi\" e una \"Madonna con bambino\" nella chiesa di Sant'Efremo Vecchio. Nella Chiesa di Santa Maria della Purit\u00e0 al Vomero dipinse la pala per l'altare maggiore con la \"Madonna della Purit\u00e0 e Santi\", datata 1720. Nella Basilica di San Lorenzo ci sono due sue tele rappresentanti \"La Madonna addolorata\" e un \"San Michele e altri santi\". Una \"Madonna con bambino e Santi\" del 1748 si trova nella Chiesa dei Santi Demetrio e Bonifacio. Nella Chiesa di Sant'Aniello a Caponapoli sono state di recente ricollocate (dopo una lunga permanenza nei depositi della Sovrintendenza e dopo un accorto restauro) due tele con \"La Nascita del Battista\" e \"La Decollazione del Battista\". \"La Presentazione della Vergine al Tempio\" che sormontava l'altare maggiore del Sacro Tempio della Scorziata \u00e8 stata trafugata nel 1993 (i carabinieri del nucleo tpc ne hanno ritrovato due frammenti).\nNell'affresco de \"L'Assunzione della Vergine\" (firmata e datata 1725) per la Cappella dell'Immacolata della Basilica di San Paolo Maggiore si vede ancora la corrispondenza con lo stesso soggetto solimenesco, influenza dalla quale il Rossi non usc\u00ec mai rimanendovi fedele in tutta la sua produzione e passando il testimone al suo allievo pi\u00f9 famoso Corrado Giaquinto.\nChiese del Regno.\nAnche fuori Napoli si trovano alcune sue opere come la \"Madonna con bambino e San Nicola da Tolentino\" per la \"Confraternita di San Nicola\" di Venafro. A Piedimonte Matese, nella chiesa di San Tommaso d'Aquino si trova la tela con \"La Nativit\u00e0\" del 1732 e nella chiesa della Santissima Annunziata, una tela smisurata rappresenta \"le Nozze di Cana\" sempre dello stesso anno.\nNella vicina Alvignano una sua pala d'altare decora la chiesa di San Sebastiano. Del 1733 \u00e8 la decorazione a fresco della chiesa di Sant'Anna a Rivello. Una sua tela con \"La Madonna di Loreto\" del 1735 \u00e8 conservata nella Galleria del Forte spagnolo abruzzese de L'Aquila oggi Museo Nazionale d'Abruzzo e, sempre in Abruzzo una tela con \"La Madonna il bambino angeli e Santi\" per la chiesa di San Francesco a Chieti. Un restauro del 2010 ha consentito di rinvenire la firma del pittore su sei pale d'altare conservate nella chiesa di San Domenico a Pianella (Pescara).\nRitratti e affreschi.\nNel 1725 il Rossi lo troviamo a Vienna per la decorazione della \"Galleria\" di Palazzo Refrano, palazzo dell'omonimo marchese, Consigliere di Stato dell'Imperatore Carlo VI d'Asburgo. Dipinse per questo palazzo una grande tela rappresentante \"La virt\u00f9 eroica coronata dalla Gloria, dalla Fama e altre virt\u00f9\".\nTornato a Napoli fu accolto nella corte del vicer\u00e9 Aloys Thomas Raimund von Harrach, suo protettore, che lo impieg\u00f2 nella decorazione a fresco di suoi palazzi e ville. Oggi ci rimangono le tele \"Pallade che libera la giovent\u00f9 dai vizi\" e \"L'Allegoria della saggezza\" visibili oggi al Kunsthistorisches Museum di Vienna e altre tele di carattere \"allegorico-celebrativo\", un tempo a Palazzo Reale, poi trasportate nella residenza austriaca del conte di Harrach.\nIl Palazzo Caracciolo di Avellino contiene suoi affreschi che probabilmente sono stati fatti \"oscurando\" gli originali seicenteschi di Belisario Corenzio e Giacomo del P\u00f2.\nAnche al Palazzo Reale di Napoli decor\u00f2 gli Appartamenti della regina (al contempo Francesco Solimena affrescava quelli del Re). Gli Appartamenti privati dei sovrani erano stati edificati sulla terrazza esposta a sud (lato mare), decorati, e successivamente in massima parte demoliti. Nel 2013 sono stati recuperati e restaurati gli affreschi superstiti realizzati dal Rossi nell'oratorio privato, entro il 1738, anno delle nozze di Carlo e Maria Amalia (per immagini, piante degli appartamenti interessati, notizie dettagliate sugli interventi effettuati, cfr. Gina Carla Ascione, Vita di corte al tempo di Carlo di Borbone nel Palazzo Reale di Napoli, Arte'm, Napoli, 2013. ISBN 978-88-569-0408-6 in particolare pp. 76-81; 112-116). A Piedimonte Matese (CE), nella chiesa dell'Annunziata, rappresenta la tela delle \"Nozze di Cana\" (mq. 40), 1732.\nGli affreschi documentati in altre dimore nobiliari non sono giunti ai nostri giorni.\nFu anche un famoso ritrattista lo dimostr\u00f2 a Vienna, ma anche a Napoli ci sono \"Il ritratto dei figli del Duca di Bovino\", oggi al Museo Civico Gaetano Filangieri e il \"Ritratto del Marchese Niccol\u00f2 Fragianni\".\nUna curiosit\u00e0 della sua produzione \u00e8 l'allestimento annuale del presepe per il re Carlo di Borbone, che dal 1740 fu affidata al pittore, purtroppo non abbiamo notizie circa la composizione di questa opera della tradizione napoletana presto condivisa anche dai Borboni che si napoletanizzarono fin dall'inizio della loro reggenza del Regno."}
{"id": "3127842", "revid": "280255", "url": "https://it.wikipedia.org/wiki?curid=3127842", "title": "Bivacco (struttura)", "text": ""}
{"id": "3127843", "revid": "339392", "url": "https://it.wikipedia.org/wiki?curid=3127843", "title": "Ipertensione arteriosa sistemica", "text": ""}
{"id": "3127844", "revid": "767487", "url": "https://it.wikipedia.org/wiki?curid=3127844", "title": "Twilight Dementia", "text": "Twilight Dementia \u00e8 un album dal vivo della power metal band DragonForce, pubblicato il 13 settembre 2010 in Europa e il 14 in Stati Uniti e Canada.\n\u00c8 composto da 2 dischi, contenenti rispettivamente 7 e 6 canzoni (nell'edizione giapponese ogni disco ha una traccia in pi\u00f9). I brani sono stati registrati in 19 spettacoli nel Regno Unito. A detta del chitarrista Herman Li, l'idea era quella di registrare ogni singolo spettacolo dell'ultima tappa del tour, in modo da poter scegliere il meglio di ogni canzone senza bisogno di fare qualsiasi sovraincisione in studio, mantenendo il tutto molto \"live\"."}
{"id": "3127850", "revid": "180559", "url": "https://it.wikipedia.org/wiki?curid=3127850", "title": "Enos Strate", "text": "Enos Strate \u00e8 il Vice Sceriffo di Hazzard. Dipendente di Boss Hogg, in realt\u00e0 \u00e8 un uomo per bene che non sa cedere alle malefatte del suo capo. Amico di Bo e Luke, con cui giocava da piccolo, \u00e8 profondamente innamorato di Daisy, alla quale tenta sempre di rivelare il suo amore. Persona buona ma poco scaltra, rimane sempre beffato dai Duke. Quando riesce ad arrestarli gli dispiace, ma quando sa di un piano per incastrarli d\u00e0 loro sempre una soffiata. Il suo sogno \u00e8 lavorare a Los Angeles e ci riuscir\u00e0 nella terza stagione), per poi fare ritorno dopo un anno.\nSpin-off.\nIl suo personaggio ha dato vita ad uno spin-off ambientato a Los Angeles, \"Enos\" (1980-1981, 17 episodi) che per\u00f2 ebbe poca fortuna."}
{"id": "3127851", "revid": "6923", "url": "https://it.wikipedia.org/wiki?curid=3127851", "title": "Bivacco Bonelli", "text": "Il bivacco Roberto Bonelli \u00e8 un bivacco situato nel comune di Acceglio, in alta valle Maira, nelle alpi Cozie, ad una quota di 2.330 \nStoria.\nIl bivacco, edificato per iniziativa privata, fu inaugurato nel 1987.\nCaratteristiche e informazioni.\nIl bivacco sorge sulle sponde del lago di Apzoi (o \"di Apsoi\"), in comune di Acceglio. \u00c8 una struttura in legno, con tetto a due falde, dotata di impianto elettrico alimentato da pannelli fotovoltaici. Bench\u00e9 sempre accessibile, \u00e8 chiuso a chiave; le chiavi si possono ritirare presso il bar Ciarbonet di Ponte Maira.\nAccessi.\nLa via d'accesso pi\u00f9 diretta \u00e8 dalle sorgenti del Maira, lungo il sentiero S13.\nTraversate.\nIl bivacco si trova sul percorso del \"sentiero Roberto Cavallero\", del quale costituisce il punto d'appoggio per il pernottamento tra la seconda e la terza tappa. Mediante questo sentiero, \u00e8 possibile la traversata da e verso i punti tappa attigui, ovvero il bivacco Barenghi ed il bivacco Enrico e Mario.\nSi trova inoltre sul percorso del \"sentiero Pier Giorgio Frassati\" della valle Maira, un percorso ad anello con origine alle sorgenti del Maira.\nAltri motivi d'interesse.\nNei pressi del bivacco sorgono i resti di alcune opere del Vallo Alpino del Littorio. Si tratta delle opere dei centri del Passo della Cavalla e delle Munie, costituiti da alcune casermette della Guardia alla Frontiera e da diversi malloppi di opere difensive (postazioni per mitragliatrice e cannone anticarro), in gran parte demoliti dopo la seconda guerra mondiale."}
{"id": "3127853", "revid": "767487", "url": "https://it.wikipedia.org/wiki?curid=3127853", "title": "Azione negatoria", "text": "L'azione negatoria \u00e8 un'azione giudiziaria, prevista dall'ordinamento giuridico italiano. Viene esercitata dal proprietario contro chi affermi l'esistenza di un diritto reale sulla cosa, come un usufrutto o una servit\u00f9 prediale.\nL'azione negatoria \u00e8 volta ad accertare che il diritto di propriet\u00e0 non sia gravato dai vincoli e dalle limitazioni da altri affermate: costituisce un'azione di \"accertamento negativo\", che pu\u00f2 essere esperita se sussiste, in capo all'attore, un motivo di temere pregiudizio dall'affermazione altrui.\nL'azione negatoria pu\u00f2 anche assolvere ad una funzione \"inibitoria\", per cui il proprietario potr\u00e0 ottenere l'ordine di cessazione delle turbative arrecate sulla base del diritto vantato, nonch\u00e9 ad una funzione risarcitoria. Incombe all'altra parte l'onere di provare l'esistenza del diritto che pretende di avere su quel bene altrui.\nL'azione negatoria \u00e8 imprescrittibile."}
{"id": "3127854", "revid": "1543377", "url": "https://it.wikipedia.org/wiki?curid=3127854", "title": "Brighton (Pennsylvania)", "text": "Brighton \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 8.024 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,96%) seguita da quella afroamericana (1,07%), dati del 2000."}
{"id": "3127859", "revid": "180559", "url": "https://it.wikipedia.org/wiki?curid=3127859", "title": "Cletus Hogg", "text": "Cletus Hogg \u00e8 il Vice Sceriffo di Hazzard quando Enos va a Los Angeles, e continuer\u00e0 ad esserlo al suo ritorno. Persona impacciata e poco sveglia, si fa coinvolgere nei loschi piani di J.D. Hogg. Talvolta per\u00f2, svela ai Duke le mosse del Boss. Quando lavora con Enos litigano sempre per la macchina, in quanto ne hanno una in due. Quando non \u00e8 impegnato con il lavoro rimane in macchina a fare degli spuntini."}
{"id": "3127860", "revid": "767487", "url": "https://it.wikipedia.org/wiki?curid=3127860", "title": "Benjam\u00edn Santos", "text": "Carriera.\nGiocatore.\nInizia in patria con la maglia del Belgrano, ma dopo una stagione passa al Rosario Central, squadra in cui raccoglie 107 presenze arricchite da 65 reti, che gli valgono nel 1948 il titolo di capocannoniere con 21 reti.\nNel 1949 approda al Torino, squadra costretta a ricostruirsi da zero dopo la tragedia di Superga: nella prima stagione ha un rendimento notevole (27 reti in 37 presenze), che gli valgono la riconferma per l'anno successivo (14 reti in 27 presenze).\nNel 1951 passa quindi alla Pro Patria, dove, dopo una prima buona stagione, nella seconda deve arrendersi ad un brutto infortunio che ne pregiudica il rendimento. Ha anche un'esperienza in Spagna con il Deportivo.\nAllenatore.\nAppesi gli scarpini al chiodo, torna in Italia e dapprima allena la formazione giovanile della Pro Patria e poi guida la formazione granata in Serie A dal 1960 al 1963. Passa in seguito al Genoa, dove vince la Coppa delle Alpi. Nell'estate del 1964 perde la vita in un incidente stradale nei pressi de La Coru\u00f1a."}
{"id": "3127864", "revid": "124123", "url": "https://it.wikipedia.org/wiki?curid=3127864", "title": "Hiroshi Ito", "text": " Attualmente lavora presso la 81 Produce."}
{"id": "3127866", "revid": "339392", "url": "https://it.wikipedia.org/wiki?curid=3127866", "title": "Beniamino Santos", "text": ""}
{"id": "3127867", "revid": "287204", "url": "https://it.wikipedia.org/wiki?curid=3127867", "title": "Elena Andreevna \u0160varc", "text": "Elena \u0160varc (nome completo in russo \u0415\u043b\u0435\u043d\u0430 \u0410\u043d\u0434\u0440\u0435\u0435\u0432\u043d\u0430 \u0428\u0432\u0430\u0440\u0446) \u00e8 una poetessa russa, considerata tra le pi\u00f9 innovative e piene di talento degli ultimi decenni. La sua poesia satirica e provocatoria, che si concentra su aspetti universali dell'esperienza femminile, \u00e8 stata molto lodata dalla critica e molte poetesse, incluse Bella Achatovna Achmadulina e Ol'ga Aleksandrovna Sedakova, le hanno dedicato poesie. La \u0160varc continua la tradizione di Velimir Chlebnikov, Michail Alekseevi\u010d Kuzmin, Marina Ivanovna Cvetaeva e Nikolaj Zabolockij, anche se nessuno di loro pu\u00f2 essere considerato il suo maestro: la sua fantasia e il suo stile sono del tutto individuali.\nBiografia.\n\u00c8 nata a Leningrado (oggi San Pietroburgo) il 17 maggio 1948. I suoi genitori si sono separati quando era una bambina ed \u00e8 stata allevata da sua madre, Dina, manager del \"Teatro Drammatico di Leningrado\". Ha avuto un'educazione privilegiata in un ambiente intellettuale e pieno di stimoli, e ha potuto coltivare i suoi interessi poetici sin dalla giovinezza. Ha scritto la sua prima poesia all'et\u00e0 di tredici anni. Ha studiato filologia per un anno all'Universit\u00e0 Statale di Leningrado, ma alla fine si \u00e8 laureata all'\"Istituto Teatrale di Leningrado\" nel 1971, per il quale ha lavorato traducendo opere o scrivendone lei stessa.\nNel 1973 le sue prime poesie appaiono sul giornale studentesco dell'universit\u00e0 di Tartu, in Estonia; dopo qualche anno, le sue poesie vengono pubblicate all'estero attraverso il Samizdat, perch\u00e9 non le fu permesso di pubblicare un solo verso in patria fino al crollo dell'Unione Sovietica. La censura guardava con sospetto i temi metafisico-mistici, ma comunque non poteva evitare che la sua lirica sperimentale e i suoi versi epici raggiungessero una crescente popolarit\u00e0, anche se segreta. Ha iniziato cos\u00ec a viaggiare per leggere le sue poesie e presto molti critici si sono interessati al suo lavoro. Le letture personali dei suoi versi erano molto popolari durante la stagnazione di Bre\u017enev.\nVerso la met\u00e0 degli anni Ottanta le sue poesie vengono pubblicate sulle principali riviste letterarie dell'Occidente (in America, Francia, Germania e Inghilterra), e alcune vengono tradotte in inglese. Grazie a questo, Elena \u0160varc diventa famosa prima all'estero che in Russia. Non deve sorprendere che il suo primo volume di poesie in russo \"Tancuju\u0161\u010dij David\" (trad. inglese \"Dancing David\"), sia stato pubblicato a New York, e che il seguente \"Stichi\" (trad. inglese \"Verses\") sia stato pubblicato a Parigi e Monaco nel 1987. Quando finalmente nel 1989 la Perestrojka lo ha reso possibile, la sua prima raccolta di poesie apparsa in Russia, \"Storony sveta\", \u00e8 stata esaurita il giorno stesso dell'uscita. Da allora, ha pubblicato una raccolta ogni anno.\nNel 1999 ha vinto il \"premio Northern Palmyra\" per la letteratura. Quattro anni dopo, ha ricevuto il \"premio Triumf\" per la sua raccolta di poesie in due volumi, \"So\u010dinenija Eleny \u0160varc\" (trad. inglese \"Collected Works by Elena Shvarts\"). Nel 2004 \u00e8 stata insignita del \"premio Gogol'\" per la sua raccolta di prose \"Vidimaja storona \u017eizni\" (trad. inglese \"The visible Side of the Life\").\nSua madre, la persona pi\u00f9 vicina a lei negli ultimi anni, \u00e8 morta nel 1998, e nelle poesie di quegli anni si riflettono il dolore e il senso di perdita che ha provato. Ha continuato a risiedere nella sua casa natale di San Pietroburgo fino alla morte.\nPoesia.\nScrittura.\nLa scrittura di Elena \u0160varc \u00e8 caratterizzata da una combinazione di elementi contrastanti, con influenze giudaiche, slave, tatare e gitane.\nNella sua scrittura, la poesia stessa \u00e8 un \"atto sacro\", e il poeta \u00e8 di conseguenza \u00abun santo e un martire\u00bb, una persona scelta per \u00abuna vita profetica e solitaria\u00bb.\nLa \u0160varc inizia una ricerca per comprendere la scrittura in s\u00e9 e il tempo della scrittura nella raccolta di poesie \"Dikopis' poslednego vremeni\" (\"Scritti furiosi dell'ultimo periodo\") del 2001. La raccolta si pone tra i disastri della storia russa e le perdite personali; \u00e8 infatti dedicata alla memoria di sua madre, morta di cancro nel 1998. Sembra che \u00abprovare dolore sia per lei l'unico modo di sentirsi viva\u00bb. La maggior parte delle poesie del volume \u00abprova a dare un senso alla morte della madre o descrive contesti in cui la perdita cambia i significati di tutte le cose\u00bb.\nStile.\nLa \u00abpotenza della sua immaginazione crea una relazione unica tra l'ordinario e il mitico. La sua poesia ha le sue radici nella tradizione lirico-religiosa cos\u00ec come nell'esperimento ludico\u00bb. La sua ricerca di libert\u00e0 espressiva curiosamente \u00abnon tende a uno sperimentalismo futuristico, ma al passato, agli inizi, ai versi spirituali (\"duchovnye stichi\"), all'antica poesia sillabica russa\u00bb.\nUsa un complesso simbolismo, il \u00abritmo delle sue poesie mistiche \u00e8 avvincente, a volte spezzato\u00bb. La metrica \u00e8 irregolare, le rime imperfette. Ma le metafore sono chiare e infantilmente semplici. Acute descrizioni danno una strana logicit\u00e0 e persuasione ad ansiose allucinazioni. L'effetto \u00e8 quello di una \u00abrottura con la tradizionale maniera di pensare e di guardare alle cose\u00bb. Struttura e temi possono essere semplici o complessi, stile e linguaggio possono essere aulici o ironico-grotteschi. A volte si avverte nelle sue liriche un doloroso senso di solitudine esistenziale. Il lessico sembra \u00abmeno accessibile\u00bb, ma contribuisce cos\u00ec a dare \u00abun effetto di immediatezza tipico dell'opera teatrale\u00bb. Diversamente da altri poeti russi contemporanei, Elena \u0160varc non usa slang o parole oscene.\nNonostante la sua visione austera, la poesia della \u0160varc \u00abnon \u00e8 mai pomposa o solenne, ma viene spesso \"alleggerita\" dal suo pungente umorismo e dalla sua auto-ironia. A dispetto della sua apparenza eccentrica, il tono \u00e8 molto lirico e si carica spesso di una tensione tragica\u00bb.\nUna visione personale.\nNella poesia della \u0160varc, \u00abil mondo si trasforma in un unico e mistico paesaggio\u00bb, mezzo reale, mezzo fantastico. Il mondo della \u0160varc \u00e8 \u00abun mondo a parte, dove il tempo \u00e8 compresso in flash, istanti, epifanie; quasi mai vengono narrate delle storie\u00bb.\nIl suo genere preferito, il \"piccolo poema\" (), \u00e8 un ciclo di liriche brevi collegate tra loro. La \"trama\" non viene svelata attraverso continue progressioni narrative, ma \u00abattraverso intersezioni musicali e collisioni tra le varie parti\u00bb. Le diverse parti del ciclo acquistano significato solo nelle relazioni e nel confronto tra loro. Considerate isolatamente, perdono la loro coerenza. Con questa complicata struttura costruita sui principi della polifonia, la \u0160varc pu\u00f2 creare un intero mondo, dove il poeta non ha il completo controllo. Ha coniato anche un nuovo termine per definire il suo verso: \"\u0432\u0438\u0437\u044c\u0451\u043d-\u043f\u0440\u0438\u043a\u044e\u0447\u0435\u043d\u0438\u044f\" (vis'\u00ebn-prikju\u010denija, \"visione-avventura\"); lei stessa non sa dove porta la sua visione.\nAnche se la poetessa considera le sue poesie \u00abintime e personali descrizioni di vita\u00bb, \u00e8 consapevole che \u00abhanno una vita propria\u00bb, \u00absi trasformano in esseri viventi\u00bb. C'\u00e8 un'intensa \"esplorazione dell'io\": \u00ablei prova a uscire fuori di s\u00e9 per osservarsi\u00bb, rigettando la narrativa autobiografica per amore di quella metafisica. Spesso cerca di tenere \u00abil personale fuori dalla sua poesia\u00bb; un aspetto intrigante delle sue opere \u00e8 \u00abla capacit\u00e0 di incarnarsi in brillanti personaggi\u00bb (dall'antica poetessa romana Cinzia, a un oscuro poeta estone, Arno Tsart, a suor Lavinia) che creano \u00abl'illusione di un alter ego di fantasia da cui lei \u00e8 molto distante. Riesce a mantenere questa distanza anche quando parla in prima persona\u00bb. Rimane sempre se stessa, pur rivelando poco o nulla sul suo vero io. L'elusiva molteplicit\u00e0 di identit\u00e0 \u00e8 inusuale, specie tra le poetesse.\nAlcuni lettori trovano il suo mondo \u00abeccentrico e strano\u00bb, altri \u00absemplice e naif\u00bb, ma sempre \u00abimprevedibile\u00bb. La \u0160varc estende l'immaginazione e, come Pu\u0161kin, \u00abcrede nel potere della poesia, dato ai poeti da Dio stesso attraverso la natura\u00bb.\nLe sue opere sono piene di immagini religiose: angeli, demoni (da cui non \u00e8 intimorita, anzi \u00abne \u00e8 affascinata\u00bb), folli in Cristo, icone e visioni di paradiso e inferno, ma la \u00abfede che illumina le poesie \u00e8 lontana dalla chiesa ortodossa. La \u0160varc sviluppa una sua religione poetica, con riferimenti all'ortodossia russa, al giudaismo, al cattolicesimo, alla superstizione e al folclore\u00bb; aderisce strettamente a una sua personale visione.\nTemi.\nDall'inizio alla fine della sua carriera, i temi della \u0160varc restano gli stessi; li rivisita negli anni, rivelando nuove e pi\u00f9 complicate possibilit\u00e0.\nL'universo poetico della \u0160varc include persone morte e vive, animali, specialmente gatti e topi, natura, stelle, paradiso, i quattro elementi, luce e buio, angeli (rappresentanti del trascendente) e Dio, alcune volte il Dio del Giudizio universale, altre un Dio radioso che dorme nell'io lirico, altre un Dio amico e confidente, altre ancora un Dio pazzo; allude ampiamente alla mitologia greca e slava, fa riferimento ad artisti o luoghi.\nLa storia della Russia e la storia personale della \u0160varc sono inestricabilmente legate; alcune opere suggeriscono che per lei siano una sola cosa. C'\u00e8 una costante traslazione dalla storia personale alla Storia e al mito e poi di nuovo a s\u00e9. Non a caso i maggiori temi della sua poesia sono la storia del suo paese, il misticismo, i miti pagani. La metamorfosi di ogni cosa in qualcos'altro nella sua poesia \u00e8 in linea con l'interscambiabilit\u00e0 di tutti gli elementi dell'universo in generale: sopra e sotto, dentro e fuori, inizio e fine.\n\u00c8 nata a San Pietroburgo, una citt\u00e0 costruita dalla storia; la sua architettura \u00e8 riflessa nella sua poesia. La citt\u00e0 ha fornito i soggetti di molte sue opere e le sue strade, i suoi palazzi e i suoi canali, i suoi miti letterari e i suoi fantasmi sono frequenti nelle sue poesie cos\u00ec come in quelle di Iosif Aleksandrovi\u010d Brodskij, Anna Achmatova e Aleksandr Pu\u0161kin, e nella prosa di Nikolaj Gogol' e F\u00ebdor Dostoevskij. Le strade e i quartieri di San Pietroburgo sono popolati dalle anime dei morti, il fiume Neva \u00e8 spesso una forza maligna, la strada in cui una volta ha vissuto diventa il suo \"paradiso perduto\".\nCome esprime bene nel libro del 1997 \"Zapadno-vosto\u010dnyj veter\" (\"Vento di est-ovest\"), la \u0160varc si sente alla fine della tradizione occidentale che esalta la razionalit\u00e0 e l'essere fondamentalmente conservatori, molto diversa dal canone russo cosiddetto orientale; allo stesso tempo, lei \u00e8 all'inizio di una generazione pi\u00f9 giovane che tende verso filosofie astratte e verso la dissoluzione della forma.\nNei versi della \u0160varc, il corpo \u00e8 un'immagine ricorrente. Non si preoccupa quasi mai di specificare il genere: la sua poesia \u00e8 interessata pi\u00f9 al corpo come depositario dell'anima e del dolore che come corpo materno o fonte di piacere. In \"Il cacciatore invisibile\" la poetessa paragona i disegni delle voglie sul suo corpo alle costellazioni o a un foglio di musica. In \"Elegia del mio cranio a raggi-X\", la poetessa allude al mito di Marsia, il poeta torturato e ucciso da Apollo come punizione per il suo orgoglio. La poesia riguarda i problemi della morte come alienazione da una forma fisica, del ruolo nell'artista nella societ\u00e0 e della natura effimera del corpo.\nLa sensualit\u00e0 \u00e8 un altro punto essenziale dell'opera della \u0160varc. \"Horror eroticus\" include ripetute immagini inquietanti di rapporti sessuali (paragonati ad assalti e omicidi) cos\u00ec come i temi della colpa, del disgusto e dell'intimit\u00e0 fisica ed emotiva. In \"E poi hai detto le parole\", la relazione sessuale di una coppia \u00e8 paragonata a quella di due gatti, in cui il sesso \u00e8 un bisogno fisico ma non richiede sentimento o obblighi.\nUn altro tema ricorrente nella poesia della \u0160varc \u00e8 la sua identit\u00e0 come poetessa russa. In \"Kindergarten dopo trent'anni\" giustappone le immagini dei terreni vuoti e degli edifici industriali abbandonati della San Pietroburgo contemporanea contro la ricca storia culturale della citt\u00e0. Alcune volte riflette anche su questioni politiche, ma solo con sarcasmo.\nPersonaggi: Cinzia e Lavinia.\nUsando sia brevi liriche sia lunghi cicli poetici, i versi della \u0160varc esplorano vari aspetti della condizione femminile, soffermandosi sugli elementi fisici e metafisici dell'esperienza femminile.\nLa \u0160varc ha creato due indimenticabili e differenti eroine: la leggendaria poetessa romana Cinzia, che nonostante ambientazioni e personaggi romani, usa un linguaggio contemporaneo per fare osservazioni su concetti come sessualit\u00e0, aspettative sociali, violenza; e Lavinia, una suora che lotta per vincere le sue pulsazioni sessuali e per indagare il rapporto delle donne con Dio cos\u00ec come il posto delle donne nel mondo.\nNel 1974, la \u0160varc cominci\u00f2 a scrivere una serie di brevi liriche, che nel 1978 vennero raccolte in due volumi, in cui l'io lirico \u00e8 rappresentato dalla romana Cinzia. Le poesie sono dedicate a varie persone vicine a Cinzia. La prima, alla sua serva, in cui le chiede di strangolare un rumoroso pappagallo, esprime l'umore annoiato e pieno di rabbia immotivata, che Cinzia vanta come la propria privilegiata instabilit\u00e0. La seconda poesia riguarda suo padre, che Cinzia immagina di uccidere orribilmente in vari modi, ma sa che non pu\u00f2 farlo davvero. Cinzia parla anche con Cupido, e in una poesia dedicata a un'amica di nome Claudia, apprendiamo che Cinzia, che ha quarant'anni, non ricambia l'amore di un gladiatore che si strugge per lei, ma si preoccupa perch\u00e9 quest'infatuazione potrebbe renderlo pi\u00f9 vulnerabile alla morte nell'arena.\nLavinia \u00e8 invece la protagonista di \"Trudy i dni Lavinii, monachini iz ordena Obrezanija Serdca\" (\"Le opere e i giorni di Lavinia, suora dell'ordine della Circoncisione del Cuore\"), una sorta di diario tenuto da una suora in qualche modo eretica ma totalmente sincera, un po' pura e un po' impura. In questo diario la suora registra sogni, visioni, esperienze, vita quotidiana. L'opera \u00e8 un moderno romanzo in versi, senza una trama, ma con un personaggio centrale che cambia ogni giorno. Le sue visioni sono rivisitazioni della tradizione poetica russa, un simbolismo barocco combinato con la religione.\nIl titolo ha come riferimenti molteplici tradizioni: il poema di Esiodo \"Le opere e i giorni\"; l'apparente discendenza pagana dell'eroina, Lavinia; la fonte biblica della \"circoncisione del cuore\".\n\"Le opere e i giorni\" sono un'esortazione alla saggezza, suggeriscono come vivere. Nel libro la \u0160varc esplora il ruolo di Lavinia come poetessa e il ruolo della poesia stessa. La scelta del nome Lavinia, non russo, sottolinea la natura eccezionale dell'eroina e sembra darle un retaggio pre-cristiano. Nella leggenda romana Lavinia era la figlia del re Latino, data in sposa a Enea e quindi progenitrice di Roma.\n\u00c8 importante per la \u0160varc la visione ecumenica di San Paolo, richiamata nella concezione del convento di Lavinia, che oltre a ebrei e gentili, include monaci buddisti, demoni, angeli e animali protettori. La circoncisione del cuore si riferisce appunto alla lettera di San Paolo ai Romani (II, 29), in cui il santo invoca la pulizia del cuore e l'accettazione di Cristo. L'eroina della \u0160varc come San Paolo, d\u00e0 una nuova e radicale interpretazione della vita religiosa. Nel libro, il cuore di Lavinia \u00e8 il luogo dove risiedono il dolore fisico e spirituale.\nLe poesie di suor Lavinia sono collegate dal tempo, dallo spazio e da ripetizioni tematiche e lessicali, ma soprattutto dal peculiare sguardo della narratrice. Il luogo metafisico di Lavinia \u00e8 uno spazio fisico (la Russia) circondato da un'entit\u00e0 spirituale (Dio). In particolare gli eventi descritti sono ambientati nel convento o nel corpo stesso della suora. Lavinia avverte la transitoriet\u00e0 dell'esistenza, ma a volte i suoi angeli hanno la concretezza di quelli di Michail Lermontov, e certe parole ricordano anche la poesia di Aleksandr Blok. Tutto \u00e8 mobile e in continuo cambiamento nel mondo di Lavinia, che ripete parole e immagini chiave contribuendo al senso di unit\u00e0 in un libro solo apparentemente frammentario.\nIl libro pu\u00f2 essere visto come un piccolo romanzo di formazione che descrive lo sviluppo spirituale di una suora attraverso tentazioni e sofferenze verso un unico stato di illuminazione modellato sulla resurrezione di Cristo e sul nirvana buddista. Il ciclo poetico \u00e8 caratterizzato da grande pathos e humor, elementi essenziali della poesia della \u0160varc."}
{"id": "3127868", "revid": "729019", "url": "https://it.wikipedia.org/wiki?curid=3127868", "title": "Will Johnson (rugbista 1974)", "text": "Biografia.\nNato a Solihull nelle Midlands Occidentali, \u00e8 il fratello minore di Martin Johnson, 84 volte internazionale per l'; nel 1977 la famiglia Johnson si trasfer\u00ec nel Leicestershire, dove Will crebbe e inizi\u00f2 a muovere i suoi primi passi rugbistici; come suo fratello, entr\u00f2 nel Leicester Tigers, nella cui prima squadra debutt\u00f2 in amichevole nel 1994 e, in campionato, nel 1996.\nIn 10 stagioni di Premiership Johnson si aggiudic\u00f2 4 titoli nazionali consecutivi (dal 1999 al 2002) e, a livello continentale, fu due volte consecutive campione d'Europa (vittorioso nelle edizioni di Heineken Cup 2000-01 e 2001-02).\nNel 2006 Johnson pass\u00f2 al Coventry, del quale fu subito nominato capitano.\nA dicembre dello stesso anno, tuttavia, si trasfer\u00ec in Italia, ingaggiato dal Benetton Treviso, con cui vinse lo scudetto nel 2007.\nNonostante il suo curriculum, a livello internazionale ha militato solo negli England Saxons, la Nazionale A inglese, senza venir mai selezionato per l' maggiore.\nNel 2008, su invito del proprietario inglese del Nizza, Paul White, Johnson accett\u00f2 un'offerta del club francese, i cui piani sono quelli di arrivare ai vertici del rugby nazionale (la squadra milita in F\u00e9d\u00e9rale 1, la terza serie francese) per militare nel club in cui erano gi\u00e0 stati reclutati altri connazionali come Kevin Yates e Dan Luger; Johnson fu nominato capitano della squadra.\nDopo avere terminato la carriera in campo, \u00e8 passato all'attivit\u00e0 tecnica: rimasto nel Nizza, dalla stagione 2010-11 ne \u00e8 l'allenatore in seconda."}
{"id": "3127869", "revid": "287204", "url": "https://it.wikipedia.org/wiki?curid=3127869", "title": "Coutinho (disambigua)", "text": ""}
{"id": "3127873", "revid": "38120", "url": "https://it.wikipedia.org/wiki?curid=3127873", "title": "Spettro (Amalgam Comics)", "text": ""}
{"id": "3127880", "revid": "1305772", "url": "https://it.wikipedia.org/wiki?curid=3127880", "title": "Hold Me (Whitney Houston &amp; Teddy Pendergrass)", "text": "Hold me \u00e8 un romantico brano soul-R&amp;B del 1984, cantato in coppia da Whitney Houston e da Teddy Pendergrass e facente parte dell'album di Teddy Pendergrass \"Love Language\" e dell'album eponimo (e di debutto) di Whitney Houston (1985).\nIl brano \u00e8 una rielaborazione, con un diverso arrangiamento, di \"In Your Arms\", inciso da Diana Ross nel 1982 per l'album \"Silk Electric\". Autori della canzone sono Michael Masser e Linda Creed.\nIl disco usc\u00ec su etichetta Asylum Records e fu prodotto da Michael Masser.\nPer l'allora quasi ventunenne Whitney Houston, si tratt\u00f2 del singolo di debutto.\nIl brano fu inoltre inserito come \"Lato B\" nella versione per l'Italia del singolo di Whitney Houston \"All at Once\", uscita nel 1987.\nTesto.\nIl testo \u00e8 il \"dialogo\" fra due innamorati, che si rassicurano e si fanno promesse a vicenda prima di una notte d'amore."}
{"id": "3127881", "revid": "1305772", "url": "https://it.wikipedia.org/wiki?curid=3127881", "title": "Hold Me", "text": ""}
{"id": "3127882", "revid": "1087849", "url": "https://it.wikipedia.org/wiki?curid=3127882", "title": "Bivacco Le due Valli", "text": "Il bivacco Le due Valli \u00e8 un bivacco situato nel comune di Acceglio, in alta valle Maira, nelle alpi Cozie, ad una quota di 2.600 \nCaratteristiche e informazioni.\nSi trova in prossimit\u00e0 del \"passo Le Croci\", tra la valle Maira e la valle Stura, in territorio del comune di Acceglio. \u00c8 una struttura metallica prefabbricata, con corpo parallelepipedo e volta a botte, internamente rivestito in legno. Offre solo quattro posti letto su tavolato, senza coperte; non \u00e8 disponibile acqua nei dintorni.\nAccessi.\nDa Viviere (frazione di Acceglio), salendo al passo le Croci mediante il sentiero S27\nTraversate.\nIl bivacco si trova lungo il percorso della quarta tappa del sentiero Roberto Cavallero; \u00e8 quindi possibile traversare ai due relativi punti tappa (bivacco Enrico e Mario e posto tappa GTA di Chialvetta)"}
{"id": "3127886", "revid": "30232", "url": "https://it.wikipedia.org/wiki?curid=3127886", "title": "Henry More Smith", "text": ""}
{"id": "3127890", "revid": "218520", "url": "https://it.wikipedia.org/wiki?curid=3127890", "title": "Parecon", "text": ""}
{"id": "3127891", "revid": "767487", "url": "https://it.wikipedia.org/wiki?curid=3127891", "title": "Mehdi Ballouchy", "text": "Carriera.\nClub.\nDopo essere stato al Boulder Rapids Reserve, nel 2006 firma un contratto con il Real Salt Lake. Durante il suo tempo con i Royals ha fatto 46 presenze e ha segnato 2 gol.\nDopo aver trascorso due anni nello Utah, nel luglio 2007 \u00e8 stato ceduto ai Colorado Rapids scambiandolo per Kyle Beckerman. Durante il suo tempo nella squadra, ha giocato principalmente come centrocampista offensivo, ma anche come esterno destro. Con i Colorado Rapids ha giocato in 77 partite di campionato, segnando 7 gol. La sua stagione pi\u00f9 produttiva ai Rapids \u00e8 stata nel 2009, quando ha giocato 28 partite segnando 2 gol.\nIl 14 settembre 2010, viene acquistato dal New York Red Bulls in cambio di Macoumba Kandji ai Colorado Rapids su richiesta dell'allenatore dei Red Bulls, Hans Backe, che aveva bisogno di un centrocampista offensivo.\nIl 18 novembre 2016 si ritira dal calcio giocato.\nLa carriera da allenatore.\nIl 10 luglio 2017 viene ingaggiato come allenatore dell'Under-15 dei New York City.\nNazionale.\nBallouchy ha giocato per la Nazionale marocchina Under-16 e per la Nazionale Under-17, prima di trasferirsi negli Stati Uniti all'et\u00e0 di 16 anni. "}
{"id": "3127895", "revid": "57342", "url": "https://it.wikipedia.org/wiki?curid=3127895", "title": "Robert C. Prim", "text": "Biografia.\nNel 1941 ricevette il Bachelor of Science in ingegneria elettronica presso l'Universit\u00e0 di Princeton; pi\u00f9 tardi, nel 1949, ha conseguito il dottorato di ricerca in matematica. Ha lavorato all'Universit\u00e0 di Princeton dal 1948 al 1949 come ricercatore associato.\nDurante la seconda guerra mondiale, tra il 1941 e il 1944, ha lavorato come ingegnere per la General Electric; in seguito, \u00e8 stato assunto allo United States Naval Ordnance Lab come ingegnere, lavorandovi fino al 1949.\n\u00c8 stato direttore della ricerca matematica dei Bell Laboratories tra il 1958 e il 1961; dopo quest'esperienza, Prim \u00e8 diventato vice presidente della ricerca presso i Sandia National Laboratories.\nDurante la sua carriera presso i Bell Laboratories, Robert Prim, insieme a Joseph Kruskal, ha sviluppato due diversi algoritmi greedy per trovare un albero di copertura minimo di un grafo: l'algoritmo di Kruskal e l'algoritmo che porta il suo nome. Quest'ultimo era stato originariamente scoperto nel 1930 dal matematico Vojt\u011bch Jarn\u00edk, e solo nel 1957, in modo indipendente, da Prim (e nel 1959 fu riscoperto da Edsger Dijkstra), ed \u00e8 a volte indicato anche come \"algoritmo DJP\" o \"algoritmo Jarn\u00edk\"."}
{"id": "3127903", "revid": "599013", "url": "https://it.wikipedia.org/wiki?curid=3127903", "title": "Francisco Monta\u00f1\u00e9s", "text": "Caratteristiche tecniche.\n\u00c8 un esterno sinistro.\nCarriera.\nProveniente dalla \"cantera\" del Bar\u00e7a, debutta tra i professionisti nel 2006."}
{"id": "3127905", "revid": "599013", "url": "https://it.wikipedia.org/wiki?curid=3127905", "title": "Aeroporto di Olbia", "text": ""}
{"id": "3127910", "revid": "115533", "url": "https://it.wikipedia.org/wiki?curid=3127910", "title": "Aeroporto militare di Trapani-Milo", "text": ""}
{"id": "3127911", "revid": "339392", "url": "https://it.wikipedia.org/wiki?curid=3127911", "title": "Aeroporto di Prati Vecchi di Aguscello", "text": ""}
{"id": "3127912", "revid": "38120", "url": "https://it.wikipedia.org/wiki?curid=3127912", "title": "Passero (personaggio)", "text": ""}
{"id": "3127917", "revid": "72396", "url": "https://it.wikipedia.org/wiki?curid=3127917", "title": "Raimondo Cappa", "text": "Carriera.\nNella sua lunga carriera ha vinto due titoli mondiali (1987 e 1989), tre europei (1984, 2000 e 2001) e dieci italiani in diverse categorie. Si \u00e8 aggiudicato inoltre la Centomiglia del Garda (1989), la Sardinia Cup (1990), la Settimana delle Bocche (1991, 1992 e 1993), il Trofeo Peroni (1992), il Trofeo Punta Ala (1997), la Primo Cup (2004) e gli Invernali (1995, 2002 e 2004).\n\u00c8 stato insignito di Medaglia d'Oro al Valore Atletico.\nAttualmente \u00e8 Segretario Generale dell'Associazione Medaglie d'Oro al Valore Atletico (AMOVA), associazione riconosciuta dal CONI che vanta numerosi iscritti tra cui campioni e primatisti olimpici e mondiali.\nPalmar\u00e8s.\nCampionati mondiali.\nVincitore di due Campionati mondiali\nCampionati europei.\nVincitore di tre Campionati europei\nCampionati italiani.\nVincitore di dieci Campionati italiani"}
{"id": "3127925", "revid": "533647", "url": "https://it.wikipedia.org/wiki?curid=3127925", "title": "Wikipedia in norvegese", "text": "Wikipedia in norvegese (Wikipedia p\u00e5 norsk) \u00e8 l'edizione in lingua norvegese di Wikipedia. Si divide in due versioni: Bokm\u00e5l e Nynorsk. La prima ebbe inizio il 26 novembre 2001 e la seconda il 31 luglio 2004.\nWikipedia in bokm\u00e5l.\nStatistiche.\nLa Wikipedia in bokm\u00e5l ha voci, pagine, utenti registrati di cui attivi, amministratori e una di (al ).\n\u00c8 la 23\u00aa Wikipedia per numero di voci ma, come \"profondit\u00e0\", \u00e8 la 35\u00aa fra quelle con pi\u00f9 di 100.000 voci (al 29 settembre 2021).\nWikipedia in nynorsk.\nStatistiche.\nLa Wikipedia in nynorsk ha voci, pagine, utenti registrati di cui attivi, amministratori; e una di (al ).\n\u00c8 la 55\u00aa Wikipedia per numero di voci e, come \"profondit\u00e0\", \u00e8 la 54\u00aa fra quelle con pi\u00f9 di 100.000 voci (al 29 settembre 2021)."}
{"id": "3127928", "revid": "1543377", "url": "https://it.wikipedia.org/wiki?curid=3127928", "title": "Herman Leonard", "text": "Leonard \u00e8 noto soprattutto per le sue fotografie di alcuni tra i pi\u00f9 importanti artisti jazz. Alcune sue immagini - il cappello di Lester Young appoggiato sulla custodia del sassofono, Dexter Gordon che fuma durante una pausa al Royal Roost, la serie dedicata a Chet Baker - hanno raggiunto un tale valore iconico da definire l'immagine del jazz.\nBiografia.\nFiglio di immigranti ebrei rumeni originari di Yassi, Leonard si diplom\u00f2 in fotografia alla Ohio University. Dopo aver prestato servizio militare durante la seconda guerra mondiale, Leonard si perfezion\u00f2 studiando presso il ritrattista Yousouf Karsh, che gli permisie di farsi una preziosa esperienza ritraendo personalit\u00e0 quali Albert Einstein, Harry Truman e Martha Graham.\nTrasferitosi al Greenwich Village di New York, Leonard vi apr\u00ec uno studio e inizi\u00f2 a lavorare per diverse riviste. La sera, passava il suo tempo in jazz club quali il Royal Roost e il Birdland, fotografando gli artisti che vi si esibivano, tra gli altri tra i quali Lester Young, Dexter Gordon, Charlie Parker, Dizzy Gillespie, Billie Holiday, Duke Ellington, Miles Davis, Chet Baker. Leonard utilizzava negativi di vetro, aumentandone la sensibilit\u00e0 mediante esposizione a vapori di mercurio.\nDopo aver lavorato per il produttore jazz Norman Granz, che utilizzava il suo lavoro per le copertine dei dischi, nel 1965 Lenonard divenne il fotografo personale di Marlon Brando nel corso di un lungo viaggio in estremo Oriente. Al ritorno, Leonard si trasfer\u00ec a Parigi, lavorando nel campo della moda e della pubblicit\u00e0 e come corrispondente europeo per la rivista \"Playboy\". Le sue ultime serie riguardanti artisti jazz risalgono a questo periodo.\nNel 1980, Leonard si trasfer\u00ec a Ibiza con sua moglie Elisabeth e i loro due figli, spostandosi successivamente (1988) a Londra dove tenne, a Notting Hill, la prima esposizione del suo lavoro, che ebbe un grande successo e fu anche inviata in tour negli USA. Fu in questa occasione che Leonard visit\u00f2 New Orleans, una citt\u00e0 che gli piacque tanto da trasferirvisi, immergendosi nella vita musicale della citt\u00e0 per i quattordici anni che seguirono. Nell'agosto 2005, l'uragano Katrina distrusse la casa e lo studio di Leonard. Nonostante la distruzione di pi\u00f9 di 8000 stampe, i negativi, che erano depositati presso il Museo Ogden di New Orleans, sopravvissero. Dopo questa disavventura Leonard si trasfer\u00ec a Studio City, in California, dove continu\u00f2 a lavorare con ditte musicali, cinematografiche e riviste.\nLe fotografie di jazzisti scattate da Leonard sono oggetto di collezionismo e costituiscono un ritratto unico della scena jazz statunitense nei decenni 1940, 1950 e 1960. La collezione di Leonard si trova negli archivi permanenti di Storia della musica americana allo Smithsonian Museum di Washington. Nel 2008, al Lincoln Center di New York, Leonard ricevette il prestigioso \"Lucie Award\" dalle mani del suo amico Tony Bennett.\nUno dei suoi ultimi progetti fu compiuto nel gennaio del 2010, alle Bahamas, col musicista Lenny Kravitz."}
{"id": "3127933", "revid": "34971274", "url": "https://it.wikipedia.org/wiki?curid=3127933", "title": "Karachay", "text": ""}
{"id": "3127935", "revid": "34971289", "url": "https://it.wikipedia.org/wiki?curid=3127935", "title": "Karachayi", "text": ""}
{"id": "3127940", "revid": "767487", "url": "https://it.wikipedia.org/wiki?curid=3127940", "title": "Episodi di Curb Your Enthusiasm (prima stagione)", "text": "La prima stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 15 ottobre al 17 dicembre 2000 su HBO.\nIn Italia la stagione \u00e8 andata in onda dal 16 febbraio 2005 su Jimmy."}
{"id": "3127945", "revid": "767487", "url": "https://it.wikipedia.org/wiki?curid=3127945", "title": "Vittorio Lugli", "text": "Biografia.\nAveva appena cinque anni, quando si trasfer\u00ec con la famiglia a Carpi. In questa citt\u00e0 frequent\u00f2 le scuole ginnasiali, completando poi a Modena gli studi liceali. All'universit\u00e0 di Bologna fu allievo di Giovanni Pascoli, al quale fu sempre legato da sentimenti di affetto e di gratitudine, oltre che da grandissima ammirazione. Il grande poeta fu relatore alla sua tesi di laurea, discussa nel 1908 e pubblicata l'anno successivo, nonch\u00e9 premiata dall'universit\u00e0 di Bologna.\nAppena laureato, insegn\u00f2 come supplente al ginnasio di Cento e, negli anni successivi dal 1911 al 1916, in numerose scuole secondarie da Viterbo a Montepulciano e poi, come titolare, da Imola a L'Aquila, da Monteleone di Calabria a Palermo. Allo scoppio della prima guerra mondiale, oper\u00f2 come ufficiale di artiglieria nell'Alto Cadore e in Macedonia, dove conobbe tra gli altri Alberto Savinio.\nFinita la guerra, oltre a riprendere l'attivit\u00e0 di docente di scuola secondaria a Forl\u00ec, collabor\u00f2 attivamente a quotidiani e riviste letterarie come \u00abLa Cultura\u00bb, allora diretta da Cesare De Lollis. Di quest'ultimo studioso condivise i metodi di ricerca, comuni anche ad altri collaboratori di spicco come Bruno Migliorini e Pietro Paolo Trompeo, col quale instaur\u00f2 rapporti amicali. La grande predilezione del Lugli per la letteratura francese trov\u00f2 spazio in quella rivista, dove nel 1924 apparve il suo saggio \"Rileggendo Racine\", seguito due anni dopo dalla sua prima opera in volume \"Racine\" (1926)\nIn questi anni intensific\u00f2 i suoi studi dedicati in netta prevalenza ad autori francesi, anche curando le rispettive \"voci\" della \"Enciclopedia Italiana\". Nel 1927 ottenne la libera docenza in lingua e letteratura francese presso l'universit\u00e0 di Bologna. In seguito a concorso per l'insegnamento delle suddette discipline, dal 1935 ricopr\u00ec tale cattedra nell'Universit\u00e0 Statale di Milano. Durante i cinque anni di soggiorno milanese, collabor\u00f2 tra l'altro all\"'Almanacco letterario\" Bompiani, al \"Dizionario letterario delle opere e dei personaggi\" e al \"Dizionario letterario degli autori\" del medesimo editore, con relativa direzione editoriale della sezione \u00abFrancese\u00bb. Dal 1940-41 pass\u00f2 all'universit\u00e0 di Bologna, dove fu poi anche docente emerito nel 1955.\nCome giornalista collabor\u00f2 in particolare al quotidiano bolognese \u00abIl Resto del Carlino\u00bb e al settimanale \u00abIl Mondo\u00bb, \u00abinserendosi a pieno titolo nella schiera dei grandi \"elzeviristi\"\u00bb. Cavaliere della Legion d'onore, fu socio dell'Accademia nazionale dei Lincei.\n\u00abCritico sottile e meditativo, il Lugli \u00e8 difficilmente classificabile nell'ambito della societ\u00e0 letteraria contemporanea, a cominciare da quella universitaria dove \u00e8 stato autorevole maestro\u00bb\nOpere.\nAlle opere sopra elencate sono da aggiungere le traduzioni e le edizioni di opere della letteratura francese, in particolare di A. De Musset, J. Racine, J. La Fontaine, H. De Balzac, con relative introduzioni e note di Vittorio Lugli."}
{"id": "3127947", "revid": "12420", "url": "https://it.wikipedia.org/wiki?curid=3127947", "title": "Cera punica", "text": "La cera punica \u00e8 un materiale usato per la pittura a encausto.\n\u00c8 una cera d'api parzialmente saponificata per renderla pi\u00f9 fluida e di pi\u00f9 facile impiego.\nAnticamente veniva preparata facendo bollire varie volte la cera d'api in acqua di mare e aggiungendo in seguito il \"nitrum\", una miscela costituita principalmente da Na2CO3 e NaOH o KOH."}
{"id": "3127952", "revid": "125173856", "url": "https://it.wikipedia.org/wiki?curid=3127952", "title": "Encausto", "text": "L'encausto (gr. \u03ad\u03b3k\u03b1\u03c5\u03c3\u03c4\u03bf\u03bd da \u03ad\u03b3k\u03b1\u03af\u03c9 \"metto a fuoco\"; lat. \" encaustum\") \u00e8 un'antica tecnica pittorica applicata, che si basa sull'uso di colori mescolati alla cera attraverso il calore. Fu ideata con delle differenze a seconda dello scopo (Plinio, XXXV, 122) \"ceris pingere, picturam inunero\" o \"encausticare\": su muro o noto come \"g\u00e1nosis\" su marmo, detta anche \"k\u00f3smesis\", in quanto ravvivava la policromia di legno, terracotta, avorio. In epoca contemporanea ci sono importanti esempi di applicazione su tela.\nI pigmenti vengono mescolati a cera d'api (che ha funzione di legante), mantenuti liquidi dentro un braciere e stesi sul supporto con un pennello o una spatola e poi fissati a caldo con arnesi di metallo chiamati cauteri o cestri: \u00e8 questo il procedimento che differenzia l'encausto dalla pittura a cera.\nStoria.\nLa tecnica molto importante era conosciuta a Pompei e anche in Grecia, come testimoniano gli scritti di Plinio il Vecchio, ma conobbe grande fortuna presso i Romani. Si dice che l'inventore di questa tecnica sia stato Aristide di Tebe. Restano, per\u00f2, scarsi reperti: tra i pi\u00f9 famosi, i ritratti del Fayyum, in Egitto, risalenti al I secolo d.C., le icone del monastero di Santa Caterina al Sinai.\nPer le pitture murali a Pompei, su cui sono state fatte spesso ipotesi di un'esecuzione ad encausto, si \u00e8 invece ormai chiarito che siano stati eseguiti ad affresco, secondo il procedimento indicato da Vitruvio per la pittura murale nel \"De Architectura\", VII libro, cap. III e IV.\nTecnica.\nSia Plinio che Vitruvio descrivono i metodi di esecuzione dell'encausto.\nI pigmenti venivano mescolati con colla di bue, cera punica (ovvero cera vergine fatta bollire in acqua di mare) e calce spenta, per sgrassare la colla: si ottiene una tempera densa, da diluire eventualmente con acqua. Una volta asciutta la tempera, la si spalmava con cera punica sciolta con un po' d'olio. Si scaldava quindi il supporto o con un braciere o con il cauterio, per far penetrare la cera fino al supporto. Infine, si passava alla lucidatura con un panno tiepido.\nTra i maestri della tecnica dell'encausto del Novecento si ricordano Giandante X ed i pittori e restauratori Tito Venturini Papari e Michele Paternuosto.\nEncausticazione.\nVa ricordato inoltre il processo cosiddetto di \"encausticazione\", comune nella pittura romana antica, che consisteva nello stendere uno strato di cera finale come protettivo del dipinto gi\u00e0 realizzato."}
{"id": "3127954", "revid": "110157", "url": "https://it.wikipedia.org/wiki?curid=3127954", "title": "K\u00f6nigliche Bayerische Staats-Eisenbahnen", "text": "Le K\u00f6nigliche Bayerische Staats-Eisenbahnen (acronimo K.B.St.B.), in italiano \"Reali Ferrovie dello Stato della Baviera\", fondate nel 1844, furono la seconda rete, per estensione, tra le ferrovie statali germaniche. Dal 24 aprile 1920 divennero \"Bayerische Staatseisenbahn\" (o \"Ferrovie dello Stato Bavaresi\"), confluendo nelle \"Deutsche Reichseisenbahnen\"; il 1\u00ba ottobre 1933 vennero incorporate nella Deutsche Reichsbahn Gesellschaft.\nStoria.\nLa Germania divenne una nazione unita nel 1871 quando l'impero germanico si form\u00f2 con l'unione dei singoli stati della Prussia, della Baviera, della Sassonia, del Baden e del W\u00fcrttemberg. Ciascuno di questi stati aveva gi\u00e0 formato una propria rete ferroviaria autonoma, pur avendo rapporti commerciali, che rimase divisa fino a dopo la prima guerra mondiale.\nLe \"Ferrovie Reali di Stato della Baviera\" o \"K.B.St.B.\" erano nate nel 1844 e si erano sviluppate fino a divenire la seconda rete per estensione delle ferrovie statali germaniche con 8.526\u00a0km, includendo le ferrovie del Palatinato (\"Pfalzbahn\") dal termine della prima guerra mondiale.\nLa caduta della monarchia, alla fine del conflitto, fece scomparire il termine \"reale\" dal titolo cos\u00ec, dal 24 aprile 1920, questo divenne \"Ferrovie dello Stato Bavaresi\" (\"Bayerische Staatseisenbahn\") confluendo nelle Deutsche Reichseisenbahnen come divisione amministrativa (\"Gruppenverwaltung Bayern\"); questa venne divisa nelle 4 \"Reichsbahndirektion\" di Augusta, Monaco di Baviera, Norimberga e Ratisbona. Le ferrovie del Palatinato formarono l'ulteriore divisione di Ludwigshafen. Dal 1\u00ba ottobre 1933 le divisioni vennero tutte riunite nella Deutsche Reichsbahn Gesellschaft.\nLe tre linee principali Bavaresi.\nCon la nazionalizzazione della Monaco-Augusta, nel 1844 iniziavano le ferrovie di stato bavaresi. Agli inizi gli sforzi del regno si concentrarono nella costruzione di tre importanti direttrici:\nNegli anni successivi la rete ferroviaria si espanse in continuazione; a met\u00e0 degli anni ottanta del XIX secolo collegava capillarmente tutto il paese con linee locali chiamate \"Lokalbahnen\".\nLe \"Lokalbahnen\".\nLa rete bavarese fu caratterizzata da numerose diramazioni a carattere locale che raggiunsero il numero di 180 di cui 20 private. La maggioranza di esse fu realizzata a scartamento normale ma alcune furono a scartamento ridotto. Molte linee comunque non sopravvissero in seguito all'estendersi della motorizzazione su strada specialmente nel secondo dopoguerra. Nel 1977 si erano gi\u00e0 ridotte a 79. Alcune sono state preservate a scopo museale, come la Ferrovia Mellrichstadt\u2013Fladungen, mentre altre hanno solo utilizzo turistico, in genere festivo o domenicale, come la Bayerische Wald.\nLinee private incorporate dalle Reali ferrovie di stato bavaresi.\nComprendevano circa 870\u00a0km di linee di cui 60\u00a0km a scartamento ridotto.\nOrganizzazione.\nLe sezioni regionali facevano capo amministrativamente ad uffici chiamati \"Bahn\u00e4mter\" mentre quelli pi\u00f9 importanti avevano nome \"Oberbahn\u00e4mter\". Le sedi erano Augusta, Bamberga, Ingolstadt, Kempten, Monaco, Norimberga, Regensburg, Rosenheim, Weiden e W\u00fcrzburg. Prima del 1886 dipendevano tutte da una Direzione generale (\"Generaldirektion der k\u00f6niglichen Verkehrsanstalten\"). Dal 1886 al 1906 passarono sotto la (\"Generaldirektion der k\u00f6niglich bayerischen Staatseisenbahnen\"). Dal 1906 dipesero dal Ministero dei Trasporti con sedi divisionali ad Augusta, Ludwigshafen/Rhein, Munich, Nuremberg, Bamberga, Regensburg e W\u00fcrzburg; a parte Bamberga (assorbita da quella di Norimberga) tutte le divisioni suddette vennero incorporate nelle \"Deutsche Reichseisenbahnen\", (Ferrovie imperiali germaniche), dal 1920.\nLocomotive delle Reali ferrovie di stato bavaresi.\nLe Ferrovie Bavaresi si approvvigionarono di locomotive e rotabili attingendo dall'industria locale e soprattutto dalla Maffei e dalla Krauss, ambedue di Monaco di Baviera; quest'ultima forn\u00ec 174 unit\u00e0 Pt 2/5 N a partire dal 1897. Quattro locomotive prototipo vennero acquistate dall'americana Baldwin nel 1899 e nel 1901. Ancora la Krauss fu incaricata della costruzione di 95 locomotive Pt 2/3 fibo al 1916.\nMolto conosciuta per le sue prestazioni velocistiche \u00e8 la \"Locomotiva bavarese S 2/6\" disegnata da Anton Hammel, ingegnere della Maffei, che venne esibita all'esposizione nazionale di Norimberga del 1906. Apprezzata dagli appassionati per la sua bellezza di forme \u00e8 anche la \"Locomotiva bavarese S 3/6\", meno conosciuta \u00e8 la Pt 3/6.\nNel 1914 venne acquistata la pi\u00f9 potente delle locomotive bavaresi, la \"Gt 2x4/4\", una Mallet (in seguito classificata come DRG Br 96.0).\nLa pi\u00f9 caratteristica fu invece la \"Locomotiva Bavarese PtL 2/2\" soprannominata \"Glaskasten\" (scatola di vetro) di cui vennero acquistate 29 unit\u00e0."}
{"id": "3127956", "revid": "339392", "url": "https://it.wikipedia.org/wiki?curid=3127956", "title": "Pittura a incausto", "text": ""}
{"id": "3127959", "revid": "767487", "url": "https://it.wikipedia.org/wiki?curid=3127959", "title": "Episodi di Curb Your Enthusiasm (seconda stagione)", "text": "La seconda stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 23 settembre al 25 novembre 2001 su HBO.\nIn Italia la stagione \u00e8 andata in onda su Jimmy."}
{"id": "3127964", "revid": "287204", "url": "https://it.wikipedia.org/wiki?curid=3127964", "title": "Aberaeron", "text": "Aberaeron \u00e8 una localit\u00e0 costiera del Galles centro-occidentale, facente parte della contea di Ceredigion e situata lungo l'estuario sulla baia di Cardigan (Mare d'Irlanda) del fiume Aeron. Conta una popolazione di circa 1.400-1.500 abitanti.\nGeografia fisica.\nAberaeron si trova all'incirca a met\u00e0 strada tra le citt\u00e0 di Aberystwyth (situata a nord di Aberaeron) e di Cardigan, da cui dista rispettivamente ca. 25\u00a0km e ca. 35\u00a0km, ed \u00e8 situata ad ovest dei Monti Cambrici (\"Cambrian Mountains\").\nSociet\u00e0.\nEvoluzione demografica.\nAl censimento del 2001, Aberaeron contava una popolazione pari a 1.422 abitanti.\nLa localit\u00e0 ha conosciuto quindi un lieve decremento demografico rispetto al 2001, quando contava 1.520 abitanti. "}
{"id": "3127970", "revid": "767487", "url": "https://it.wikipedia.org/wiki?curid=3127970", "title": "Episodi di Curb Your Enthusiasm (terza stagione)", "text": "La terza stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 15 settembre al 17 novembre 2002 su HBO.\nIn Italia la stagione \u00e8 andata in onda su Jimmy."}
{"id": "3127973", "revid": "352448", "url": "https://it.wikipedia.org/wiki?curid=3127973", "title": "Canzoniere di Uppsala", "text": ""}
{"id": "3127976", "revid": "1226", "url": "https://it.wikipedia.org/wiki?curid=3127976", "title": "Parete mobile", "text": ""}
{"id": "3127980", "revid": "767487", "url": "https://it.wikipedia.org/wiki?curid=3127980", "title": "Episodi di Curb Your Enthusiasm (quarta stagione)", "text": "La quarta stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 4 gennaio al 14 marzo 2004 su HBO.\nIn Italia la stagione \u00e8 andata in onda dall'8 giugno 2005 su Jimmy."}
{"id": "3127981", "revid": "124158542", "url": "https://it.wikipedia.org/wiki?curid=3127981", "title": "Huluboaia", "text": "Huluboaia \u00e8 un comune della Moldavia situato nel distretto di Cahul di 1.011 abitanti al censimento del 2004"}
{"id": "3127984", "revid": "110157", "url": "https://it.wikipedia.org/wiki?curid=3127984", "title": "Iujnoe", "text": "Iujnoe \u00e8 un comune della Moldavia situato nel distretto di Cahul di 764 abitanti al censimento del 2004"}
{"id": "3127986", "revid": "38120", "url": "https://it.wikipedia.org/wiki?curid=3127986", "title": "Teschio Verde", "text": ""}
{"id": "3127989", "revid": "110157", "url": "https://it.wikipedia.org/wiki?curid=3127989", "title": "Larga Nou\u0103", "text": "Larga Nou\u0103 \u00e8 un comune della Moldavia situato nel distretto di Cahul di 1.536 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3127990", "revid": "33528", "url": "https://it.wikipedia.org/wiki?curid=3127990", "title": "Basilica del sacro cuore (Parigi)", "text": ""}
{"id": "3127997", "revid": "1793900", "url": "https://it.wikipedia.org/wiki?curid=3127997", "title": "Millennium Tower (Dubai)", "text": "La Millennium Tower \u00e8 un grattacielo che sorge a Dubai, negli Emirati Arabi Uniti, pi\u00f9 precisamente sulla strada E 11. La torre \u00e8 alta 285 metri e ha 60 piani, \u00e8 stata completata nel 2006. Contiene 301 trilocali e 106 bilocali, al suo esterno possiede un parcheggio con 471 posti auto."}
{"id": "3127999", "revid": "110157", "url": "https://it.wikipedia.org/wiki?curid=3127999", "title": "Lebedenco", "text": "Lebedenco \u00e8 un comune della Moldavia situato nel distretto di Cahul di 2.488 abitanti al censimento del 2004\nFino al 1944 era noto come \"Crihana Nou\u0103\"\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3128000", "revid": "287204", "url": "https://it.wikipedia.org/wiki?curid=3128000", "title": "La Malfa", "text": "Il nome La Malfa si pu\u00f2 riferire a:"}
{"id": "3128001", "revid": "767487", "url": "https://it.wikipedia.org/wiki?curid=3128001", "title": "Carlo Giachery", "text": "Era figlio di Luigi e Paolina Cerchi e proveniva da una famiglia di Asti che si trasfer\u00ec in Sicilia quando lui aveva sei anni. \nSi laurea in architettura a Palermo nel 1833, e l'anno dopo in fisica e matematica. Effettua un viaggio di studio a Roma. Diventa professore presso l'Universit\u00e0 di Palermo, prima di matematica e poi, dal 1837, di architettura.\nIl 1\u00ba febbraio 1839 si spos\u00f2 a Palermo con Carolina Brandaleone, figlia di Antonino e Maria Stella Mazzeo.\nAlla sua morte \u00e8 stato seppellito nel Pantheon palermitano di San Domenico."}
{"id": "3128013", "revid": "1305772", "url": "https://it.wikipedia.org/wiki?curid=3128013", "title": "Laurence de Monaghan", "text": "Biografia.\n\u00c8 conosciuta prevalentemente per aver interpretato il ruolo di \"Claire\" nel film \"Il ginocchio di Claire\" di \u00c9ric Rohmer.\nDal 1978 esercita la professione di avvocato nella societ\u00e0 da lei fondata a Parigi."}
{"id": "3128015", "revid": "767487", "url": "https://it.wikipedia.org/wiki?curid=3128015", "title": "Episodi di Undercovers", "text": "La prima stagione della serie televisiva Undercovers \u00e8 stata trasmessa negli Stati Uniti dal 22 settembre al 29 dicembre 2010 sulla NBC. A causa dei bassi ascolti la programmazione \u00e8 stata prematuramente interrotta, con gli ultimi due dei tredici episodi prodotti rimasti inediti negli USA.\nIn Italia la stagione \u00e8 andata in onda dal 3 febbraio al 28 aprile 2011 su Joi, e in chiaro dal 3 ottobre 2011 su Italia 1."}
{"id": "3128017", "revid": "122574506", "url": "https://it.wikipedia.org/wiki?curid=3128017", "title": "Episodi di The Big Bang Theory (quarta stagione)", "text": "La quarta stagione della sitcom americana The Big Bang Theory \u00e8 stata trasmessa dal canale statunitense CBS dal 23 settembre 2010 al 19 maggio 2011, ottenendo un'audience media di 13.138.000 telespettatori, risultando cos\u00ec una delle serie TV pi\u00f9 seguite della stagione televisiva statunitense 2010-2011.\nDurante la produzione della stagione, l'attrice Kaley Cuoco \u00e8 rimasta vittima di un incidente mentre andava a cavallo, rompendosi una gamba. Conseguentemente \u00e8 stata costretta a saltare le riprese di due episodi: il quinto e il sesto. Nella storia della serie \u00e8 stata la prima volta che uno dei membri del cast principale non \u00e8 apparso in un episodio.\nDalla quarta puntata di questa stagione, Melissa Rauch, quando \u00e8 presente in un episodio, viene accreditata come parte del cast principale e non nei titoli di coda. Stessa cosa succede con Mayim Bialik dal decimo episodio di questa stagione.\nIn Italia, la stagione \u00e8 trasmessa in prima visione sul canale digitale Steel di Mediaset Premium dal 6 marzo al 14 agosto 2011. In chiaro \u00e8 stata trasmessa da Italia 1 dal 12 dicembre 2011 al 13 gennaio 2012.\nLa manipolazione robotica.\nTrama.\nHoward ha costruito un braccio robotico che servir\u00e0 per la Stazione Spaziale Internazionale e ne mostra le potenzialit\u00e0 agli amici facendogli servire la cena. Durante il pasto Penny viene a conoscenza della \"relazione\" tra Sheldon ed Amy e delle particolari circostanze del loro incontro. Dopo aver saputo che Sheldon e Amy hanno discusso della possibilit\u00e0 di avere insieme un figlio \"perfetto\" grazie all'inseminazione artificiale, Penny convince Sheldon a chiedere un appuntamento ad Amy e conoscerla almeno dal vivo prima di affidarsi alla tecnologia. Nel frattempo Howard, a casa sua, utilizza il braccio robotico per farsi massaggiare la spalla. Il massaggio \u00e8 talmente soddisfacente che gli viene un'idea: usare il braccio robotico per masturbarsi. Ma il congegno si blocca ed il suo pene rimane intrappolato nella morsa della mano robotica. Chiama quindi Leonard e Raj, che accorrono in suo aiuto portandolo in ospedale, non mancando di ironizzare sull'accaduto. All'appuntamento tra Amy e Sheldon, quest'ultimo si fa accompagnare da Penny, che \u00e8 costretta quindi a passare con loro la serata, faticando a sviluppare con loro un argomento di conversazione. Nel finale, Penny convince Sheldon a non utilizzare la procreazione in vitro minacciando di rivelare tutto alla sua religiosissima madre, mentre Howard rimane nuovamente vittima del braccio robotico.\nL'esaltazione dei vegetali cruciferi.\nTrama.\nSheldon riesce a calcolare l'anno in cui le anime umane si fonderanno con i robot per vivere in eterno, ma scopre con disappunto che la sua aspettativa di vita \u00e8 di poco inferiore. Per allungarla \u00e8 determinato a fare una vita pi\u00f9 sana: per prima cosa decide di cambiare il suo menu fisso del gioved\u00ec, sostituendo la pizza con i cavoletti di Bruxelles, ma finisce con l'avere curiosi problemi intestinali. Successivamente tenta di fare jogging con Penny, ma fin dall'inizio incontra notevoli difficolt\u00e0 e finisce per cadere dalle scale del condominio prima ancora di iniziare. Dopo aver constatato quindi che gli \u00e8 impossibile fare una vita pi\u00f9 sana, decide di rimanere per sempre a letto e di interagire con il mondo esterno tramite una specie di robot telecomandato. Come previsto dal regolamento interno dei coinquilini, Leonard \u00e8 costretto a portare in giro il robot, ma quando tutti vanno alla Fabbrica del Cheesecake per pranzare, attraverso la telecamera del robot Sheldon nota la presenza di Steve Wozniak, uno dei creatori della Apple. Cos\u00ec decide di abbandonare il suo rifugio per raggiungerlo e farsi fare un autografo, ma rimane nuovamente vittima di un incidente.\nL'alternativa del surrogato felino.\nTrama.\nIl gruppo di amici \u00e8 esasperato dagli interventi puntigliosi e spesso fuori luogo degli \"Shamy\", ma \u00e8 proprio il carattere troppo simile e competitivo dei due scienziati a portarli, durante una discussione sul valore della fisica rispetto a quello della neurobiologia, alla rottura del loro rapporto. Nonostante Sheldon inizialmente non sembri accusare il colpo, la mancanza di Amy lo spinge a sostituire la ragazza con un gatto, \"dott. Robert Oppenheimer\". Nel giro di poco tempo i gatti diventano una dozzina (ognuno chiamato con il nome di un famoso fisico), quindi Leonard, preoccupato per l'amico e per la presenza della colonia di gatti in casa, chiede aiuto alla madre di Sheldon, Mary, invitandola a risolvere la situazione. Mary far\u00e0 rincontrare gli Shamy, e con l'uso della psicologia inversa far\u00e0 in modo che i due appianino le loro divergenze e ristabiliscano il rapporto. Alla fine Sheldon si libera della colonia di gatti aiutato da Amy regalandoli alla gente del quartiere.\nLa deviazione del troll virtuale.\nTrama.\nHoward vuole a tutti i costi rifidanzarsi con Bernadette, biologa e cameriera come Penny alla Fabbrica del Cheesecake. Wolowitz confessa imbarazzato alla bionda amica che lui e la ragazza si sono lasciati, tra l'altro senza aver mai consumato sessualmente il rapporto, a causa di un suo presunto \"cyber-tradimento\" nel gioco di ruolo online \"World of Warcraft\" con un utente il cui alias risponde al nome di \"Glissindra La Troll\". Nel frattempo, Sheldon collabora ad un progetto con Rajesh e non mancano scintille: i due si ritrovano a farsi la guerra nell'ufficio del dottor Cooper dopo che Koothrappali si \u00e8 vendicato dell'iniziale diniego del fisico teorico ad avere una scrivania propria su cui poter lavorare, piazzandone una enorme e pomposa (definita da Sheldon \"brobdingnagiana\") nella stanza ed ostruendo il passaggio al legittimo proprietario. La tesa situazione amorosa spinge Wolowitz a chiedere a Penny di fare da intermediaria, affinch\u00e9 metta una parola buona per la riconciliazione tra l'ingegnere e Bernadette: quest'ultima si decide ad accettare un caff\u00e8 con Howard, e permettergli di spiegarsi. La coppia si chiarisce; stabilito che le azioni di Howard non sono reputabili come tradimento autentico e nonostante l'intraprendenza dello scienziato a voler riprendere la relazione dal punto clou, Bernadette nel loro ultimo appuntamento lo convince a reimpostare la relazione da zero, per conoscersi meglio.\nIntanto, in seguito ad uno \"scivolone\" di Raj, il contrasto tra Sheldon e l'astronomo resta momentaneamente in sospeso.\nL'emanazione empirica dell'angoscia.\nTrama.\nAmy Farrah Fowler vorrebbe presentare Sheldon a sua madre, ma la cosa sembra preoccupare molto il giovane scienziato, visto che lui insiste ancora nel dire che Amy \u00e8 una sua amica ma non la sua ragazza. Quando Leonard gli rivela che vista la situazione questa \u00e8 una cosa che adesso non pu\u00f2 pi\u00f9 dire, Sheldon impazzisce e cerca subito di interrompere il rapporto con Amy. La ragazza per\u00f2 gli spiega che \u00e8 solo per fare un piacere a sua madre e che non vuole assolutamente diventare seriamente la sua ragazza, e Sheldon ritrova la felicit\u00e0. Dal suo canto Leonard \u00e8 frustrato dal fatto che Howard ha Bernadette, Sheldon ha Amy, Stuart ha una donna conosciuta al Comic-Con e addirittura Raj una ragazza sorda (in modo da eliminare il problema del mutismo selettivo); decide quindi di invocare un vecchio \"patto\" con Wolowitz. Cos\u00ec Howard convince Bernadette a fissare un appuntamento per Leonard con una sua amica, una donna di nome Joy esperta di fitness e arti marziali. Questo appuntamento finisce con l'essere il peggiore della sua vita, ma, nonostante ci\u00f2, Leonard accetta un secondo appuntamento con Joy solo per rincorrere la possibilit\u00e0 di avere un rapporto sessuale con lei.\nLa formulazione del pub irlandese.\nTrama.\nPriya, la sorella di Raj, \u00e8 in visita a Pasadena e la cosa crea subito scompiglio fra gli amici. Tra l'affascinante ragazza e Leonard c'\u00e8 intesa, nonostante lui e Howard abbiano giurato che non avrebbero mai interagito con lei per rispetto verso Raj. Priya passa la notte con Leonard, ma vengono scoperti da Sheldon, che crea una elaborata e dettagliata bugia per coprirli. Nonostante ci\u00f2, Leonard non riesce a nascondere la verit\u00e0 al suo amico e confessa tutto. In preda agli eventi i ragazzi confessano tutti i dispetti che si sono fatti a vicenda, perdonandosi l'un l'altro, mentre Priya riparte lasciando Leonard nello sconforto.\nL'insufficienza delle scuse.\nTrama.\nHoward informa i suoi amici che gli verr\u00e0 affidato un lavoro estremamente importante e che loro dovranno quindi sostenere un colloquio con un agente dell'FBI per fornire delle credenziali a suo riguardo.\nSfortunatamente per Raj l'agente dell'FBI \u00e8 una donna, per giunta molto attraente. Per poter rispondere alle domande \u00e8 costretto ad ubriacarsi e, invece che parlare di Howard, comincia a sproloquiare sulla sua situazione, dicendo di non essere un clandestino e di amare gli Stati Uniti. Leonard, invece, dopo un paio di domande sull'amico ingegnere comincia a provarci con l'agente, ovviamente con scarsi risultati. Infine \u00e8 la volta di Sheldon, che fra una domanda e l'altra si lascia scappare che Howard \u00e8 il responsabile dell'incidente del Mars Rover. Howard non ottiene quindi il prestigioso incarico e se la prende con i suoi amici, i quali, tranne Sheldon, confessano di non aver fatto nulla per aiutarlo. Dilaniato dai sensi di colpa, Sheldon cerca di sistemare le cose con l'FBI, ma le peggiora soltanto e Howard non accetta le sue scuse. Dopo un lungo pensare trova un modo per farsi perdonare dall'amico: in segno di affetto regala a Howard il suo posto sul divano. L'amico commosso dal gesto accetta le sue scuse, ma Sheldon, ottenuto il suo scopo, ristabilisce immediatamente il suo ordine delle cose pretendendo il suo posto indietro.\nL'eccitazione dei 21 secondi.\nTrama.\nPenny e i ragazzi stanno guardando il film \"I predatori dell'arca perduta\" e nel discorso salta fuori che \u00e8 in uscita al cinema una nuova versione della pellicola con \"ben\" 21 secondi extra, cos\u00ec gli amici sono eccitatissimi all'idea di vederlo. La sera della prima, Sheldon vorrebbe uscire di casa con larghissimo anticipo per fare la fila fuori dal cinema e accaparrarsi i posti migliori, ma la cena alla Fabbrica del Cheesecake fa saltare il piano. Howard invita la sua ragazza Bernadette, ma quest'ultima rifiuta perch\u00e9 ha organizzato una serata da donne con Penny e saputa la notizia anche Amy, che inizialmente doveva seguire Sheldon al cinema, decide di aggregarsi. I ragazzi, una volta arrivati davanti al cinema, si accorgono che c'\u00e8 una fila interminabile e che quindi Sheldon aveva ragione. Durante l'attesa in coda arriva Wil Wheaton che viene fatto passare in quanto personaggio \"famoso\" a scapito dei ragazzi che restano fuori perch\u00e9 la sala \u00e8 al completo. Tornando indietro si accorgono di una porta di servizio aperta e si introducono illegalmente nel cinema. Qui Sheldon ruber\u00e0 la pellicola del film e se la dar\u00e0 a gambe inseguito da un'orda di persone capeggiate da Wheaton. Nel frattempo, le ragazze sono a casa di Penny e organizzano un pigiama party per Amy, la quale non ha mai partecipato ad un simile evento.\nLa complessit\u00e0 del fidanzato.\nTrama.\nLeonard rimane piacevolmente sorpreso quando bussa alla porta di Penny e viene accolto con un bacio. Pi\u00f9 tardi lei lo informa che suo padre Wyatt \u00e8 in visita, e che lei gli ha detto che sono tornati insieme perch\u00e9 lui \u00e8 l'unico ragazzo che suo padre abbia mai accettato. Leonard inizialmente \u00e8 diffidente all'idea, ma si presta al gioco volentieri, fino a quando Penny decide di confessare la verit\u00e0 al padre, proprio mentre lui e Leonard stanno pescando con la Wii. Wyatt rimprovera Penny per la bugia ma, non appena Penny lascia la stanza, implora Leonard di fare il possibile per tornare con lei, in quanto vorrebbe dei nipotini al pi\u00f9 presto da un ragazzo che non sia idiota come quelli con cui la figlia esce di solito. Nel frattempo, Howard e Raj passano la notte controllando un telescopio. Raj si arrabbia con Howard quando scopre che ha invitato la sua ragazza Bernadette, fino a che non stappano una bottiglia di vino. Quando Raj, in balia dell'alcool, dice che nessuna ragazza vorr\u00e0 mai baciarlo, Bernadette lo consola dicendo il contrario, quindi lui prova a baciarla. Howard, nel tentativo di impedirlo, si mette al posto della sua ragazza e riceve cos\u00ec un bacio da Raj.\nL'ipotesi del parassita alieno.\nTrama.\nAmy Farrah Fowler, Penny e Bernadette stanno cenando in un ristorante quando arriva Zack, lo stupido ex di Penny.\nMentre scambia quattro chiacchiere con quest'ultima che gli presenta le sue amiche, Amy si accorge di avere la bocca asciutta, le mani sudate e vari altri sintomi dell'eccitazione sessuale, anche se all'inizio non capisce cosa le provochi quelle strane reazioni corporee. Parlandone con Sheldon, comprendono la causa dei sintomi della ragazza e il ragazzo, dopo aver parlato con Penny, incita Amy a farsi avanti con Zack. Lei ci prova, ma la stupidit\u00e0 del ragazzo la dissuade dall'andare fino in fondo. Nel frattempo Raj e Howard discutono su chi debba essere la spalla se ipoteticamente si dovessero entrambi trasformare in supereroi. Nel tentativo di determinarlo, elaborano diversi tipi di sfida, quali l'affrontare un grosso ragno - prova difficile per Raj, che soffre di aracnofobia - o un incontro di lotta, a cui Leonard assiste desolato. Raj e Howard, invece che lottare, non sanno far altro che trascorrere trenta minuti ad insultarsi e girare in tondo.\nLa ricombinazione della lega della giustizia.\nTrama.\nPenny consegna a Leonard una rivista scientifica finita per sbaglio nella sua cassetta della posta e con lei c'\u00e8 Zack che viene insultato e deriso dai quattro amici. Penny si indigna con loro e Leonard, pentito, propone di scusarsi in gruppo. Sheldon dona un dolcetto a Zack e quest'ultimo si unisce al gruppo al negozio di fumetti. Qui Stuart invita tutti alla festa in maschera di Capodanno e Sheldon propone che il suo gruppo si vesta, come sempre, da Lega della giustizia, suggerendo che sia Zack a vestirsi da Superman piuttosto che Leonard. Anche se Penny ha qualche remora nel travestirsi da Wonder Woman, vanno tutti insieme alla festa e vincono il premio per il miglior gruppo mascherato. Zack bacia Penny, ma lei guarda Leonard, che sembra molto dispiaciuto. In conclusione, Sheldon/Flash immagina di correre al Gran Canyon per urlare la sua frustrazione quando Leonard propone di abbassare la temperatura nell'appartamento.\nL'utilizzo dei pantaloni da autobus.\nTrama.\nLeonard comunica agli amici di aver avuto un'idea: creare un'app per smartphone che risolva equazioni differenziali fotografandole. Tutti accettano di partecipare, ma Sheldon, come sempre, tenta di mettersi a capo del progetto in maniera cos\u00ec fastidiosa che Leonard \u00e8 costretto a licenziarlo. Per rappresaglia, il fisico tenta in tutti i modi di disturbare e sabotare il lavoro degli amici finch\u00e9 viene cacciato di casa, suscitando la piet\u00e0 di Penny che lo incontra sulle scale e lo invita nel suo appartamento per bere una cioccolata. Dopo poco, per\u00f2, Penny si pente di averlo invitato e convince il ragazzo a scusarsi con Leonard, ma in modo sarcastico, per salvare la faccia. Sheldon viene creduto e i ragazzi gli mostrano il prototipo dell'app, ma non resiste e ci mette di nuovo del suo, facendosi nuovamente cacciare e vedendosi costretto a collaborare ad un'idea di Penny su un'app per amanti di scarpe.\nIl dislocamento nell'auto dell'amore.\nTrama.\nSheldon, Leonard, Howard, Raj, Amy e Bernadette sono stati invitati come relatori ad un importante convegno scientifico e Amy chiede a Penny se vuole accompagnarla in qualit\u00e0 di sua migliore amica. Penny non ci pensa nemmeno, ma quando scopre che l'evento si terr\u00e0 in un centro benessere cambia idea e accetta. Dopo un viaggio in macchina piuttosto turbolento, al check-in in albergo Bernadette incontra Glenn, un suo prestante ex ragazzo, e Howard \u00e8 vittima di un devastante complesso di inferiorit\u00e0. Mentre i due fidanzati litigano, Penny scopre che Amy ha delle abitudini notturne piuttosto bizzarre e fastidiose, cosicch\u00e9 tutto il gruppo inizia a scambiarsi vicendevolmente i posti nelle stanze trascorrendo una notte a dir poco movimentata. La mattina dopo, al convegno, tutti litigano con tutti per gli avvenimenti della sera precedente, finch\u00e9 Penny non decide di andar via con Glenn. Ritornando a casa Leonard schiaccia troppo l'acceleratore per la rabbia e viene fermato dalla polizia per eccesso di velocit\u00e0.\nIl catalizzatore guittesco.\nTrama.\nSheldon tiene una lezione all'universit\u00e0 come docente ospite, ma gli studenti si fanno beffe di lui sui social network. Quando lo scienziato scopre tutto \u00e8 molto deluso perch\u00e9 non concepisce di non riuscire ad eccellere nell'attivit\u00e0 dell'insegnamento. L'amica Amy gli suggerisce di chiedere a Penny lezioni di recitazione cos\u00ec da poter suscitare empatia negli studenti e Penny accetta entusiasta. Dopo qualche improvvisazione mal riuscita i due recitano un copione scritto da Sheldon a dieci anni, che parla di Spock che dal futuro viene per portare Sheldon con s\u00e9 per la sua intelligenza. Sheldon si fa troppo coinvolgere dalla storia e conclude in lacrime, con Penny imbarazzata che non sa fare di meglio che farlo parlare con sua madre al telefono. Nel frattempo Raj equivoca un innocente complimento ricevuto da Bernadette e inizia a fare comiche fantasie erotiche su di lei.\nIl fattore benefattore.\nTrama.\nIl rettore invita Leonard, Raj, Howard e Sheldon ad una festa per la raccolta dei fondi dell'universit\u00e0. Sheldon inizialmente non vuole andarci, ma convinto da Amy arriva in tempo per guastare tutta l'opera di convincimento sui finanziatori che gli altri tre stanno goffamente tentando di mettere in atto. Una facoltosa anziana sostenitrice si invaghisce di Leonard, lo invita a cena e ci prova con lui. Leonard \u00e8 imbarazzato e deciso a non accettare ulteriori inviti, ma Sheldon lo prega affinch\u00e9 si \"prostituisca in nome della scienza\", per ottenere i fondi. Leonard \u00e8 contrario, ma la donna lo lusinga al punto che accetta le avances a prescindere dal finanziamento. Il giorno dopo all'universit\u00e0 tutti lo acclamano per il sacrificio compiuto.\nLa formula della coabitazione.\nTrama.\nBernadette pone ad Howard uno spinoso aut aut: scegliere tra lei e la madre, dal momento che il morboso rapporto tra la donna e l'ingegnere inizia ad essere di troppo nel rapporto a due. Nel frattempo Leonard viene a sapere fortuitamente che Priya \u00e8 tornata a Pasadena e si precipita da lei per chiederle un chiarimento: la ragazza accetta di parlare con lui mentre Raj brontola e vorrebbe proibirlo, riuscendo solo a venire ignorato da entrambi. Howard riesce a svincolarsi dall'ingombrante madre e si trasferisce da Bernadette: quest'ultima capisce subito di aver fatto un errore perch\u00e9 Wolowitz \u00e8 ancora un bambinone e non \u00e8 per nulla autosufficiente, cos\u00ec lo rimanda a casa a farsi accudire. Nonostante Raj continui a dirsi contrario, Leonard e Priya si chiariscono e decidono di iniziare a frequentarsi: la cosa crea momenti di imbarazzo con Penny che sembra non prenderla troppo bene.\nLa derivazione del brindisi.\nTrama.\nIn virt\u00f9 della storia tra Leonard e Priya l'appartamento di Raj diventa il nuovo fulcro delle attivit\u00e0 del gruppo, cosa che ovviamente suscita la viva disapprovazione di Sheldon. Credendo che ai suoi amici non importi pi\u00f9 di passare del tempo con lui, organizza una surreale serata in compagnia di Zack, Stuart e Barry Kripke, ma va tutto storto: gli ospiti si comportano in maniera inaccettabile e Sheldon fugge verso l'appartamento di Raj, dove nel frattempo tutti gli altri convengono che senza la presenza del loro strano amico le serate siano molto meno divertenti.\nL'approssimazione della prestidigitazione.\nTrama.\nPer compiacere Priya, Leonard inizia a portare le lenti a contatto, con risultati disastrosi. Howard fa dei giochi di magia con le carte che riscuotono un certo successo tra gli amici mentre Sheldon, stizzito, non riesce a capacitarsi di essere, apparentemente, l'unico a non capire dove sia il trucco. Priya inizia a vedere con insofferenza il fatto che Penny continui a frequentare Leonard nonostante la loro storia sia ormai finita da tempo. Leonard promette di parlare con la sua ex per risolvere la questione, ma quando ha occasione di farlo va nel pallone e non riesce a farsi comprendere. Confidando nella buona sorte assicura a Priya di aver risolto, ma la bugia viene scoperta quando un'allegra Penny irrompe nel ristorante indiano dove la coppia sta cenando per salutarli proprio mentre Priya sta accennando alla possibilit\u00e0 di trasferirsi a Los Angeles in pianta stabile. Per Sheldon scoprire il trucco di Howard diventa una questione di principio, senza sapere che \u00e8 tutto uno scherzo e che gli amici si sono accordati per farlo impazzire.\nL'incursione Zarnecki.\nTrama.\nSheldon \u00e8 disperato: un abile hacker si \u00e8 introdotto nel suo account di \"World of Warcraft\" rubando tutti gli oggetti conquistati in 3000 ore di gioco. Superato il primo momento di smarrimento, tutto il gruppo di amici si mobilita per trovare il malfattore finch\u00e9 Howard scova un certo Todd Zarnecki, che vive poco distante da Pasadena. Sheldon \u00e8 determinato: vuole andare a far valere le sue ragioni, per vendicare finalmente anni e anni di bullismo che lui e i suoi amici nerd hanno sempre dovuto sopportare in silenzio. Dopo un iniziale tentennamento anche Raj e Howard si uniscono al progetto, ma Leonard \u00e8 frenato dal fatto che sa gi\u00e0 che Priya non lo approver\u00e0. Decide quindi di mentirle, fingendo di dover lavorare fino a tardi, e si mette in macchina con gli amici. Arrivati da Zarnecki, Sheldon parte con l'intenzione di ucciderlo con una lama da collezione, ma il gruppo fa un'amara scoperta: l'hacker \u00e8 un nerd piuttosto corpulento e prepotente che non ha nessuna intenzione di restituire il maltolto. Sar\u00e0 Penny, coinvolta perch\u00e9 la macchina del quartetto \u00e8 in panne, a risolvere la situazione malmenando il bullo. Intanto, tra quest'ultima e Priya \u00e8 sempre pi\u00f9 scontro aperto.\nLa germinazione delle erbe aromatiche.\nTrama.\nLeonard viene a sapere da Priya che Raj ha una cotta per Bernadette, che contemporaneamente si pensa, in seguito ad una voce messa in giro da Penny, voglia lasciare Howard.\nSheldon ed Amy vengono a sapere di tali avvenimenti e si interessano al gossip, decidendo di usare gli altri del gruppo come \"cavie\" per capire come un pettegolezzo dilaghi e in quanto tempo. Cos\u00ec fanno credere di aver avuto un rapporto sessuale e che Amy sia incinta. Alla fine, quando il gruppo si riunisce a cena, Wolowitz chiede a Bernadette di sposarlo e lei, tra lo stupore generale, accetta.\nLa dissezione dell'accordo.\nTrama.\nSheldon sorprende nella doccia Leonard e Priya, allora accusa Leonard secondo l'accordo di coinquilini, ma Priya, essendo avvocato, lo scagiona dalle accuse leggendolo meglio. Nei giorni seguenti i tre amici con l'aiuto di Priya cominciano a cambiare le cose contestando a Sheldon le violazioni all'accordo, raggiungendo l'apice con una cena greca (cucina che Sheldon odia) e costringendo Sheldon ad uscire a cena con Penny, Amy e Bernadette. A fine serata una Amy ubriaca finisce per baciare Sheldon, subito dopo avergli consigliato di giocare sporco per recuperare il dominio del suo territorio. Sheldon decide cos\u00ec di redigere una nuova versione del contratto e il giorno dopo costringe Leonard a firmarlo con la minaccia di informare i genitori di Priya del loro fidanzamento. Alla fine Leonard firma il nuovo contratto e Sheldon informa Amy di ci\u00f2 che \u00e8 successo la sera prima.\nL'implementazione dello gnu.\nTrama.\nBernadette viene invitata insieme ad Howard ad una cena da Priya e Leonard, cos\u00ec Amy decide di farle spiare la coppia. Nel frattempo Sheldon riesce a completare le regole degli scacchi a tre, ma non avendo altre due persone con cui giocare lo fa da solo. Durante la cena Bernadette scopre che Leonard e Priya andranno in India a conoscere i genitori di lei e intanto comunica con Amy e Penny via sms, ma durante la serata (nella quale i quattro hanno giocato a \"Jenga\") non regge la pressione e fugge via dall'appartamento. Raj intanto decide di testare delle pillole per riuscire a curare il suo disturbo da ansia sociale: inizialmente sembra funzionare, ma mentre sta conversando nel bar con una ragazza inizia a spogliarsi fino a rimanere completamente nudo. Alla fine Leonard, Sheldon e Howard giocano al complicatissimo gioco di scacchi a tre inventato da Sheldon, mentre Raj continua a girare nudo per casa.\nLa reazione al fidanzamento.\nTrama.\nBernadette Rostenkowski conosce la madre di Howard ed inaspettatamente sembrano andare d'accordo. Rassicurato da tale immediata sintonia, Howard trova il coraggio di annunciare alla madre l'imminente matrimonio con la fidanzata, ma subito dopo lei accusa un malore e viene portata in ospedale. Howard crede che la madre abbia reagito cos\u00ec per la notizia, ma si scopre che era solo un malore dovuto a qualcosa che la donna aveva mangiato la sera prima cenando con Bernadette. Penny e Priya, intanto, si scambiano confidenze sui rapporti sessuali che entrambe hanno avuto con Leonard. Sheldon, convinto dagli altri a recarsi in ospedale a trovare la madre di Howard nonostante la sua paura dei germi, viene casualmente esposto ad agenti patogeni e messo in isolamento per due settimane.\nLa trasmutazione del coinquilino.\nTrama.\nDurante una cena al Cheesecake Factory Bernadette annuncia al gruppo che conseguir\u00e0 il dottorato e che avr\u00e0 un impiego in una sperimentazione clinica di una casa farmaceutica. Nel frattempo, a causa della presenza costante di Leonard per via di Priya a casa sua, Raj si sposta momentaneamente nell'appartamento di Sheldon. Howard litiga con Bernadette a causa del suo complesso di inferiorit\u00e0 dopo che questa gli ha fatto un regalo molto costoso. Durante una cena e dopo aver bevuto, Penny si sfoga con Raj dicendogli di aver fatto un errore a lasciare Leonard. Nel frattempo Leonard, ascoltando una videochiamata tra Priya e i suoi genitori, scopre che quest'ultima ha in programma di rientrare in India, cos\u00ec decide, dopo aver svelato a questi ultimi di uscire con lei, di tornare a dormire a casa. La mattina seguente Penny si sveglia nel letto con Raj e torna a casa sua passando davanti a Leonard e Howard allibiti, mentre Sheldon non comprende la situazione."}
{"id": "3128019", "revid": "91533", "url": "https://it.wikipedia.org/wiki?curid=3128019", "title": "Laurence de Monagham", "text": ""}
{"id": "3128020", "revid": "767487", "url": "https://it.wikipedia.org/wiki?curid=3128020", "title": "SMS K\u00f6nig Albert", "text": "SMS \"K\u00f6nig Albert\" era la quarta nave da battaglia della Classe Kaiser della Kaiserliche Marine. Lo scafo della \"K\u00f6nig Albert\" fu impostato il 17 luglio 1910 presso i cantieri navali Schichau-Werke di Danzica, varata nel 27 aprile 1912, entr\u00f2 in servizio il 31 luglio 1913. La nave era dotata di dieci cannoni da 305\u00a0mm (12,0 pollici) in cinque torrette binate, ed poteva sviluppare una velocit\u00e0 massima di 22,1 nodi (). La \"K\u00f6nig Albert\" fu assegnata al III. Geschwader (III\u00aa squadra da battaglia), successivamente al VI. Geschwader della Hochseeflotte durante prima guerra mondiale.\nInsieme alle sue quattro pari classe, la , la , la , e la , la \"K\u00f6nig Albert\" prese parte alle pi\u00f9 importanti azioni della flotta tedesca, ma era sottoposta a manutenzione in bacino durante la battaglia dello Jutland il 31 maggio\u00a0\u2013 1\u00ba giugno 1916. Partecip\u00f2 anche all'Operazione Albion nel Mar Baltico alla fine del 1917.\nDopo la resa della Germania e la sigla dell'armistizio nel novembre 1918, la \"K\u00f6nig Albert\" fu condotta insieme alla maggior parte della \"Hochseeflotte\" presso la base della marina britannica di Scapa Flow. Le navi vennero disarmate e dotate del minimo degli uomini necessari al governo mentre gli Alleati discutevano le clausole del trattato di Versailles. Il 21 giugno 1919, giorni prima della firma del trattato, il comandante della flotta tedesca internata, il contrammiraglio Ludwig von Reuter, ordin\u00f2 alle sue navi di autoaffondarsi per evitare che cadessero in mani britanniche. La \"K\u00f6nig Albert\" fu recuperata nel luglio 1935 e demolita per recuperarne i metalli nel 1936.\nCostruzione e caratteristiche.\nOrdinata sotto il nome di \"Ersatz \u00c4gir\" a sostituzione della obsoleta corazzata costiera SMS \"\u00c4gir\", la \"K\u00f6nig Albert\" fu impostata presso i cantieri Schichau-Werke di Danzica il 17 luglio 1910. Fu varata il 27 aprile 1912; La principessa Matilde di Sassonia battezz\u00f2 la nave, e suo fratello, l'ultimo re di Sassonia, Federico Augusto III di Sassonia tenne il discorso inaugurale. Dopo la fine dei lavori di allestimento, entr\u00f2 in servizio 31 luglio 1913.\nLa \"K\u00f6nig Albert\" aveva una lunghezza fuori tutto di 172,4\u00a0m ed un baglio massimo di 29 m. Dislocava 27.000\u00a0t con un'altezza di 29\u00a0m ed un pescaggio a prua di 9,1\u00a0m e di 8,8\u00a0m a poppa. La propulsione era assicurata da tre gruppi turboriduttori della ditta Schichau, alimentati da 16 caldaie a carbone. Le turbine permettevano una velocit\u00e0 massima di 22,1 nodi. La nave poteva trasportare 3.600 t di carbone, che garantiva un'autonomia massima di 7.900 miglia alla velocit\u00e0 di crociera di 12 nodi. L'equipaggio era formato da 41\u00a0ufficiali e da 1.043\u00a0marinai.\nLa \"K\u00f6nig Albert\" era dotata di una batteria principale di dieci cannoni 30,5 cm SK L/50 in cinque torrette binate. La disposizione delle torrette abbandonava il precedente schema esagonale delle navi da battaglia tedesche, infatti tre delle cinque torrette erano montate sulla linea di mezzeria della nave, una a prua e due a poppa montate su due livelli. le altre due erano poste \"en echelon\" a centronave, in modo che potessero sparare su entrambe le bordate. Le batterie secondarie erano costituite da quattordici cannoni 15 cm SK L/45 da 150\u00a0mm di calibro, posti in casamatta ed otto 8,8 cm SK L/45 da 8,8\u00a0mm sempre in casamatta e quattro cannoni antiaerei 8,8\u00a0cm L/45. L'armamento della nave era completato da cinque tubi lanciasiluri da 500\u00a0mm montati sotto la linea di galleggiamento; uno a prua e gli altri quattro su i due bordi.\nServizio.\nLa \"K\u00f6nig Albert\" fu l'ultima, di cinque, nave della sua classe ad essere varata ma fu la terza ad entrare in servizio, prima della , per un guasto alla turbina, e della per i problemi derivanti la mancata installazione del motore diesel. Nel dicembre 1913 fu scelta per far parte di una speciale \"Divisione separata\", insieme alla pari classe e l'incrociatore leggero . La Divisione fu posta sotto il comando del contrammiraglio, \"Konteradmiral\" von Rebeur Paschwitz ed inviata in crociera verso il Sud America, per valutare l'affidabilit\u00e0 del nuovo, per l'epoca, sistema di propulsione a turbina e mostrare il crescente potenziale marittimo tedesco. Le tre navi partirono il 9 dicembre 1913 e si diressero verso le colonie tedesche dell'Africa Occidentale. Le navi visitarono Lom\u00e9 nel Togoland, Duala e Victoria nel Kamerun, e Swakopmund nella Africa Tedesca del Sud-Ovest. Dall'Africa, le navi navigarono verso Sant'Elena e poi verso Rio de Janeiro, dove arrivarono il 15 febbraio 1914. Il \"Strassburg\" si separ\u00f2 per visitare Buenos Aires, per poi raggiungere le navi da battaglia a Montevideo. Le tre navi doppiarono Capo Horn e e poi si diressero verso Valpara\u00edso, in Cile, arrivando il 2 aprile dove rimasero due settimane.\nL'11 aprile, partirono da Valparaiso per il lungo viaggio di ritorno in Germania durante il quale visitarono molti altri porti, tra cui Bah\u00eda Blanca, in Argentina, prima di tornare a Rio de Janeiro. Il 16 maggio le navi lasciarono Rio de Janeiro per attraversare l'Atlantico; si fermarono a Capo Verde, Madeira, e Vigo in Spagna. La \"K\u00f6nig Albert\", la \"Kaiser\", e il \"Strassburg\" arrivarono a Kiel il 17 giugno 1914. Durante la crociera, percorsero circa 20.000 miglia nautiche (37.000\u00a0km). Il 24 giugno, la \"Divisione separata\" venne sciolta e la \"K\u00f6nig Albert\" e la \"Kaiser\" torn\u00f2 al III.Geschwader (III squadra da battaglia della V divisione) della Hochseeflotte.\nPrima guerra mondiale.\nNei primi due anni di guerra, la Hochseeflotte, con la \"K\u00f6nig Albert\" in linea, condusse una serie di incursioni e ricognizioni in forze nel Mare del Nord. La prima si tenne fra il 2 ed il 3 novembre 1914, senza incontrare le forze britanniche avversarie. L'ammiraglio Friedrich von Ingenohl, al comando della Hochseeflotte, adott\u00f2 una strategia che prevedeva l'uso degli incrociatori da battaglia del contrammiraglio Franz von Hipper, il I.Aufkl\u00e4rungsgruppe (I Gruppo da ricognizione), per bombardare le citt\u00e0 costiere britanniche attirando, cos\u00ec, parti della Grand Fleet dove sarebbero state attaccate dall'intera Hochseeflotte. Il bombardamento di Scarborough, Hartlepool e Whitby del 15\u201316 dicembre 1914 fu il primo di questi tentativi. La sera del 15 dicembre, una flotta consistente in 12 navi da battaglia\u2014compresa la \"K\u00f6nig Albert\" e le sue quattro pari classe ed otto pre-dreadnought tedesche si avvicin\u00f2 fino a 10 miglia da una squadra isolata di sei navi da battaglia britanniche. Tuttavia, i combattimenti nel buio fra i cacciatorpediniere di scorta convinsero von Ingenohl di avere di fronte l'intera Grand Fleet. Per ordine diretto del Kaiser Guglielmo II non si doveva rischiare la flotta senza la sicurezza di un successo, quindi, von Ingenohl prefer\u00ec disimpegnarsi e si ritir\u00f2 verso i porti tedeschi.\nIn seguito alla perdita della nella battaglia di Dogger Bank nel gennaio 1915, il Kaiser rimosse l'ammiraglio von Ingenohl il 2 febbraio. L'ammiraglio Hugo von Pohl lo sostitu\u00ec al comando della flotta. L'ammiraglio von Pohl condusse una serie di incursioni nel Mare del Nord nel 1915 a cui la \"K\u00f6nig Albert\" prese parte. Il 29 marzo, segu\u00ec la flotta tedesca al largo di Terschelling senza incontrare il nemico. Un'altra segu\u00ec il 17\u201318 aprile, quando \"K\u00f6nig Albert\" con il resto della flotta scort\u00f2 un'operazione di minamento condotta dal II Aufkl\u00e4rungsgruppe. Un'altra sortita della flotta fu effettuata tre giorni dopo, il 22 aprile verso il Dogger Bank, senza ancora incontrare forze britanniche. Il 15 maggio, una bronzina dell'asse della turbina di dritta si danneggi\u00f2, costringendo l'equipaggio a disconnetterla dall'asse portaelica. Le turbine sugli altri due assi permisero alla nave di mantenere una velocit\u00e0 di 18 nodi. Il 29\u201330 maggio, venne organizzata un'altra uscita ma quando la flotta raggiunse l'altezza di Schiermonnikoog dovette tornare indietro a causa del maltempo. La flotta rimase in porto fino al 10 agosto, quando navig\u00f2 a nord dell'isola di Helgoland per coprire il rientro della nave corsara SMS \"Meteor\". Un mese dopo, il 11\u201312 settembre, la flotta scort\u00f2 un'altra operazione di posa delle mine al largo dello Swarte Bank. L'ultima operazione dell'anno, il 23\u201324 ottobre, fu una sortita senza incontri verso le secche di Horns Rev (costa ovest della Danimarca).\nIl 12 gennaio 1916, l'ammiraglio Reinhard Scheer sostitu\u00ec von Pohl, che era affetto da un cancro al fegato, al comando della flotta. Scheer propose una condotta pi\u00f9 aggressiva per cercare il confronto con la Grand Fleet; ricevette l'approvazione del Kaiser in febbraio. La prima operazione condotta da Scheer fu una sortita del 5\u20137 marzo, al largo delle coste olandesi. Il 25\u201326 marzo, Scheer cerc\u00f2 di intercettare le forze navali britanniche che avevano attaccato il porto di Tondern, ma non riusc\u00ec a localizzarle. Un'ulteriore sortita verso l'Horns Reef segu\u00ec il 21\u201322 aprile. IL 24 aprile, prese parte ad un altro attacco conto la costa inglese, ancora in supporto all'azione degli incrociatori da battaglia del I. Aufkl\u00e4rungsgruppe. La \"K\u00f6nig Albert\" ed il resto della flotta tedesca segu\u00ec in supporto. L'incrociatore da battaglia urt\u00f2 una mina e dovette ritirarsi. Gli altri incrociatori da battaglia bombardarono la citt\u00e0 di Lowestoft senza inconvenienti, ma durante l'avvicinamento a Yarmouth, incontrarono gli incrociatori britannici della Harwich Force. Si svolse un breve scambio di artiglieria interrotto dalla ritirata della Harwich Force. Segnalazioni dell'attivit\u00e0 dei sommergibili britannici nell'area convinsero al ritiro il I. Aufkl\u00e4rungsgruppe. A questo punto, l'ammiraglio Reinhard Scheer, che era stato avvertito dell'uscita della \"Grand Fleet\" dalla sua base di Scapa Flow, decise il ritiro della flotta in acque tedesche.\nDopo il bombardamento di Yarmouth, molte navi del III. Geschwader ebbero problemi agli impianti dei condensatori del vapore. Tra queste la \"K\u00f6nig Albert\" che dovette cambiare le tubolature dei tre condesatori principali presso un cantiere navale. Il 29 maggio fu condotta presso i cantieri cantieri imperiali di Wilhelmshaven due giorni prima della partenza della flotta per la Battaglia dello Jutland. I lavori si protrassero fino al 15 giugno, e per questa ragione, la \"K\u00f6nig Albert\" fu l'unica nave da battaglia tedesca in servizio a non partecipare alla battaglia. Il 18 agosto 1916, la \"K\u00f6nig Albert\" prese parte ad un'operazione per bombardare la citt\u00e0 costiera inglese di Sunderland. L'ammiraglio Scheer organizz\u00f2 una sortita in forze, simile a quella che port\u00f2 alla battaglia dello Jutland: i due incrociatori da battaglia in condizioni operative \u2014 e \u2014 affiancati da tre navi da battaglia veloci, avrebbero bombardato la citt\u00e0 costiera inglese di Sunderland nel tentativo di attirare e distruggere la squadra degli incrociatori da battaglia di David Beatty. L'ammiraglio Scheer con il resto della Hochseeflotte, avrebbe seguito in copertura. Nell'avvicinamento alla costa inglese, Scheer devi\u00f2 verso nord in seguito a rapporti errati da parte di uno zeppelin che indicava unit\u00e0 britanniche nell'area. In seguito a ci\u00f2 il bombardamento non fu effettuato e alle 14:35, Scheer fu avvisato dell'avvicinarsi della Grand Fleet, e non volendo affrontare di nuovo l'intera flotta britannica appena 11 settimane dopo la battaglia dello Jutland, si ritir\u00f2 verso i porti tedeschi.\nUn'altra incursione in forze fu portata il 18\u201319 ottobre, ma senza incontrare navi avversarie. Dopo furono condotte delle esercitazioni di squadra nel Mar Baltico, e durante la crociera di ritorno il III.\u00a0Geschwader fu inviato in supporto alla missione di soccorso per il recupero di due sommergibili arenati sulla costa danese. La flotta fu riorganizzata il primo dicembre; Le quattro navi della classe \"K\u00f6nig\" rimasero nel III Geschwader,insieme alla nuova SMS \"Bayern\", mentre le cinque navi della classe \"Kaiser\", tra cui la \"K\u00f6nig Albert\", furono trasferite al IV.\u00a0Geschwader (IV squadra da battaglia). La \"K\u00f6nig Albert\", nella prima parte del 1917, non prese parte a rilevanti operazioni ed il 18 agosto fu condotta nel cantiere imperiale di Kiel per manutenzione, fino al 23 settembre.\nOperazione Albion.\nAgli inizi di settembre del 1917, in seguito alla conquista tedesca del porto di Riga, la marina imperiale tedesca decise di eliminare le forze navali russe che ancora tenevano il golfo di Riga. Il 18 settembre, lo \"Admiralstab\" (lo Stato Maggiore della Marina) eman\u00f2 l'ordine per un attacco congiunto con l'esercito per la conquista delle isole baltiche di \u00d6sel e di Moon. Le forze navali, costituite in un'unit\u00e0 speciale (\"Sonderverband\"), erano condotte dall'ammiraglia, la \"Moltke\", con il III. e IV.\u00a0Geschwader della Hochseeflotte. Insieme ad esse completavano la flotta nove incrociatori leggeri, tre flottiglie di torpediniere, decine di posamine e dragamine, l'intera task force comprendeva circa 300 navi ed era supportata da 100 aerei e sei dirigibili. Contro le forze tedesche i russi opponevano le vecchie pre-dreadnought \"Slava\" e \"Tsesarevitch\", l'incrociatore corazzato \"Bayan\", l'\"Admiral Makarov\", ed il \"Diana\", 26 cacciatorpediniere, e molte torpediniere e cannoniere.\nL'operazione inizi\u00f2 il 12 ottobre, quando la \"Moltke\" e le navi del III. Geschwader iniziarono a bombardare le postazioni russe nella baia di Tagga (Tagalaht) mentre la \"K\u00f6nig Albert\" ed il resto del IV. Geschwader colpivano le batterie sul promontorio di Sworbe dell'isola di \u00d6sel. Le artiglierie costiere russe furono presto ridotte al silenzio dai cannoni delle navi tedesche. la mattina del 14, la \"K\u00f6nig Albert\", la \"Friedrich der Grosse\", e la\"Kaiserin\" furono inviate in supporto delle truppe che avanzavano verso il villaggio di Ansek\u00fcll. La \"K\u00f6nig Albert\" e la \"Kaiserin\" furono inviate a bombardare le batterie russe situate presso il villaggio di Zerel, ma una fitta nebbia ritard\u00f2 l'inizio delle operazioni. Le batterie russe aprirono per prime il fuoco, a cui le due navi risposero rapidamente. La \"Friedrich der Grosse\" venne in aiuto delle altre due navi e tutte e tre lanciarono, in totale, 120 proietti di calibro maggiore contro le batterie di Zerel nello spazio di un'ora. costringendo alla fuga la maggior parte degli artiglieri russi.\nLa notte del 15 ottobre, la \"K\u00f6nig Albert\" e la \"Kaiserin\" furono inviate presso Putzig. Il 19, furono raggiunte a Putzig dalla \"Friedrich der Grosse\", che prosegu\u00ec per Arensburg insieme alla \"Moltke\". Il mattino dopo, il viceammiraglio Schmidt ordin\u00f2 lo sciogliemento dell'unit\u00e0 navale speciale; in un comunicato per il quartier generale, Schmidt scrisse che \"La \"Kaiserin\" e la \"K\u00f6nig Albert\" potevano lasciare immediatamente Putzig per raggiungere il Mare del Nord.\" Quindi le due navi si diressero a Kiel attraverso Danzica, dove attraversarono il canale Kaiser Wilhelm verso il Mare del Nord. Dopo il ritorno nel Mare del Nord, il 23 October, la \"K\u00f6nig Albert\" fece da ammiraglia di una squadra di navi da battaglia, tra cui la \"Kaiserin\", la , la , e l'incrociatore da battaglia , in supporto di un'operazione di sminamento del golfo di Germania. Dopo la missione riprese le attivit\u00e0 di pattugliamento nelle acque tedesche.\nDestino finale.\nLa \"K\u00f6nig Albert\" e le sue quattro pari classe avrebbe dovuto partecipare all'ultima azione della \"Hochseeflotte\". Dalla base di Wilhelmshaven, la flotta tedesca, si sarebbe diretta in forze contro le coste inglesi per affrontare la \"Grand Fleet\"; Scheer\u2014ora il \"Gro\u00dfadmiral\" della flotta\u2014si proponeva di infliggere il massimo dei danni alla flotta britannica, per ottenere migliori condizioni di resa, sacrificando la flotta tedesca. Tuttavia molti dei marinai ritenevano che l'operazione avrebbe impedito le trattative per la pace e prolungato la guerra. La mattina del 29 ottobre 1918, fu dato l'ordine, per il giorno dopo, di salpare da Wilhelmshaven. Dalla notte del 29 ottobre, i marinai sulla e su molte altre navi da battaglia, si ammutinarono. La \"K\u00f6nig Albert\" rimase fino al 10 novembre di guardia al largo, nel golfo. Il fatto mantenne l'equipaggio lontano dagli ammutinati, finch\u00e9 torno in porto, allora anche il suo equipaggio prese parte ai disordini. La rivolta costrinse Hipper e Scheer a cancellare l'operazione. Informato della situazione il Kaiser afferm\u00f2:\"Non ho pi\u00f9 una marina.\"\nIn seguito alla resa della Germania nel novembre 1918, la maggior parte della Hochseeflotte, sotto il comando del contrammiraglio Ludwig von Reuter, fu condotta presso la base navale britannica di Scapa Flow. Prima della partenza della flotta tedesca, l'ammiraglio Adolf von Trotha esplicit\u00f2 a von Reuter, che, in ogni caso, le navi non potevano essere consegnate agli Alleati. La flotta tedesca si incontr\u00f2 con l'incrociatore leggero britannico HMS \"Cardiff\", che la port\u00f2 verso la grande scorta di navi alleate che doveva condurla fino a Scapa Flow. La flotta alleata era composta da circa 370 navi britanniche, statunitensi e francesi. Una volta confinate a Scapa Flow, alle navi furono rimossi gli otturatori dei cannoni per renderli inservibili ed i loro equipaggi furono ridotti a 200 tra ufficiali e marinai.\nLa flotta rimase prigioniera durante i negoziati che condussero alla firma del trattato di Versailles. Von Reuter riteneva che la Royal Navy si sarebbe impossessata delle navi il 21 giugno, che era la scadenza imposta alla Germania per la firma del trattato. Non essendo a conoscenza della proroga dell'ultimatum fissata al 23, Reuter decise di dare l'ordine di affondare le navi. La mattina del 21 giugno, la flotta britannica lasci\u00f2 Scapa Flow per condurre delle esercitazioni in mare, e alle 11:20 Reuter trasmise l'ordine alle sue navi. La \"K\u00f6nig Albert\" si rovesci\u00f2 affondando alle 12:54. Il 31 luglio 1935, la nave fu recuperata e demolita l'anno dopo presso Rosyth."}
{"id": "3128035", "revid": "287204", "url": "https://it.wikipedia.org/wiki?curid=3128035", "title": "Zamyn-Uud", "text": ""}
{"id": "3128037", "revid": "729019", "url": "https://it.wikipedia.org/wiki?curid=3128037", "title": "Mario Trapassi", "text": "Biografia.\nEra un maresciallo ordinario dei carabinieri, assieme al suo collega Salvatore Bartolotta, componeva la scorta del giudice istruttore Rocco Chinnici. Il 29 luglio 1983 una macchina imbottita di tritolo posta da Cosa nostra davanti all'abitazione del magistrato esplose uccidendoli tutti e tre assieme al portiere dello stabile Stefano Li Sacchi.\nIl 27 aprile 2015 \u00e8 stata intitolata alla loro memoria la sede della caserma della stazione carabinieri di Palermo Uditore."}
{"id": "3128038", "revid": "2130352", "url": "https://it.wikipedia.org/wiki?curid=3128038", "title": "Q1 Tower", "text": "La Q1 Tower (conosciuta anche come Queensland Number One) \u00e8 un grattacielo situato a Surfers Paradise, sulla Gold Coast australiana. Al 2010 era la pi\u00f9 alta torre residenziale del mondo, l'edificio pi\u00f9 alto d'Australia e il secondo dell'emisfero australe, dopo la Sky Tower di Auckland. \nCaratteristiche.\nCon i suoi 322,50 metri d'altezza (contando l'antenna) e 275 metri dell'ultimo piano calpestabile, la Q1 Tower \u00e8 l'edificio residenziale pi\u00f9 alto dell'Oceania e il grattacielo pi\u00f9 alto di Gold Cost.\nSe si usa come termine di confronto il pi\u00f9 alto punto strutturale \u00e8 l'edificio pi\u00f9 alto d'Oceania, se invece si considera il pi\u00f9 alto piano calpestabile \u00e8 superata dalla Eureka Tower di Melbourne. \u00c8 generalmente il primo il criterio maggiormente utilizzato e di conseguenza la Q1 Tower \u00e8 di solito considerata al primo posto.\nAl momento del completamento ha scalzato dal primo posto, della classifica dei grattacieli residenziali pi\u00f9 alti del mondo, la 21st Century Tower di Dubai, ed \u00e8 stato a sua volta superato nel marzo 2011 dal The Marina Torch di Dubai."}
{"id": "3128040", "revid": "1305772", "url": "https://it.wikipedia.org/wiki?curid=3128040", "title": "Francesco Parenti", "text": "Biografia.\nNato a Milano l'8 gennaio 1925; il padre originario di Sesto Fiorentino e la madre di Piacenza si erano conosciuti dieci anni prima in Africa, quando avevano rispettivamente quaranta e ventitr\u00e9 anni. Dopo l'infanzia trascorsa a Milano, la famiglia si trasferisce a Settignano. Parenti compie gli studi liceali a Firenze, ma sceglie di diplomarsi a Milano.\nDurante la guerra torna a Firenze dove si iscrive alla Facolt\u00e0 di medicina, ma la conclusione degli studi avverr\u00e0, subito dopo la guerra, presso l'Universit\u00e0 di Pavia con una tesi di psichiatria: \"Le demenze presenili\". La residenza a Milano, nella casa natale di piazza Irnerio, e la frequenza alla Facolt\u00e0 di Pavia costringono Parenti a un pendolarismo che sar\u00e0 occasione di incontro e poi di collaborazione con Pier Luigi Pagani.\nFormazione professionale.\nL'interesse per gli studi umanistici e sociali si palesa gi\u00e0 all'epoca del liceo e nella pratica della medicina, con l'attenzione posta, a conclusione degli studi, per il trattamento della \"dementia praecox\". Il lavoro universitario di Parenti continua sotto la guida del prof. Nicola Latronico, direttore dell'Istituto di Storia della medicina dell'Universit\u00e0 di Milano, con le prime pubblicazioni di ricerca sul pensiero medico nel mondo antico in cui si va palesando l'interesse per l'approccio psicologico e psichiatrico. L'attivit\u00e0 di ricerca storica continua, negli anni sessanta, con ulteriori approfondimenti, nelle pubblicazioni effettuate con Francesco Fiorenzola ed in queste \u00e8 ormai evidente l'interesse per la psicologia del profondo.\nAll'inizio degli anni '60, per accedere alla libera docenza Parenti scrive \"Dal mito alla psicoanalisi. Storia della psichiatria\", con la collaborazione di Pagani. L'interesse per la psiche, che gi\u00e0 dai tempi dell'universit\u00e0 accomunava i due colleghi, \u00e8 occasione per l'avvio di un lavoro di ricerca durato tutta la vita. La trasformazione \"culturale\", che si andava delineando, cominciava a lasciare spazio alle nuove idee sulla psicologia dinamica. La formazione di Parenti passa, quindi, dallo studio, allora obbligatorio, di Freud, a Jung esplorando tutte le teorie che tentavano di spiegare il comportamento umano; ma nessuna si rivela capace di proposte operative, n\u00e9 offre la possibilit\u00e0 di un approccio \"pratico\" all'uomo.\nAdler, seppur conosciuto dal mondo accademico italiano, nell'Italia di allora aveva ancora meno successo degli altri psicanalisti, ma, la scoperta occasionale di \"Prassi e teoria della Psicologia Individuale\", sembra rispondere ai requisiti richiesti. Le successive letture de \"Il temperamento nervoso\" e \"Conoscenza dell'uomo\", attraverso il concetto di Stile di vita e S\u00e9 creativo, convincono definitivamente i due colleghi della validit\u00e0 di questa teoria. Comincia allora il lavoro di ricerca ed interpretazione sistematica delle opere di Adler, supportata dalla sua applicazione nella pratica clinica.\nLe difficolt\u00e0 di inserimento nel mondo professionale che incontra, ancor oggi, ogni giovane laureato, spesso ostacolato dal potere dei professionisti pi\u00f9 vecchi, induce Parenti a organizzare un sindacato, la \"Libera Associazione Medica\" e successivamente l'\"Associazione Milanese Medici Mutualisti\", per trattare questioni sindacali e organizzative con il governo; infine \u00e8 eletto nel direttivo dell'Ordine dei medici di Milano. L'esperienza delle associazioni sindacali conduce Parenti alla costituzione di un nuovo gruppo: l'\"Accademia Ambrosiana Medici Umanisti e Scrittori\", rappresentata dalla rivista \"L'Elleboro\", in cui si definisce il collaudo della coppia Parenti - Pagani quali scrittori ed autori dei successivi numerosi scritti scientifici.\nL'incontro e la conseguente proficua collaborazione con Pagani ed il contatto con Kurt Adler, allora presidente della \"International Association of Individual Psychology\", induce alla progettazione ed organizzazione dell'adlerismo in Italia. Nel 1969, Parenti con Pagani, Mario Mantellini, Vittorio Pagano, Vincenzo Marino e Francesco Fiorenzola, tutti medici appassionati di psicologia del profondo, si associano per costituire la Societ\u00e0 Italiana di Psicologia Individuale. L'anno successivo, nel corso dell'XI Congresso internazionale, la S.I.P.I. diviene member-group della I.A.I.P. Nel 1973, con l'aiuto di Pagani, capo redattore, d\u00e0 avvio alla pubblicazione della \"Rivista di Psicologia Individuale\", organo di informazione e scambio culturale per tutti gli iscritti alla S.I.P.I., cui seguir\u00e0 nel 1978, la creazione di una collana parallela, i \"Quaderni della Rivista\".\nLa diffusione della teoria adleriana in Italia \u00e8 il risultato dell'opera capillare di Parenti. La necessit\u00e0 di formazione dei nuovi analisti conduce, prima, alla costituzione di un gruppo di \"analisti didatti\", designati alla formazione dei nuovi analisti e successivamente, nel 1981, alla fondazione dell'. Molti degli adleriani formati da Parenti operano, oggi, in ambiti diversi della medicina, dalla psicoterapia individuale a quella di gruppo, dalla psichiatria alle neuroscienze, dal counseling alla psicoterapia breve.\nParenti \u00e8 stato promotore di attivit\u00e0 di ricerca e di incontri con colleghi di tutto il mondo fino al 1990 quando, appena conclusosi il XVIII Congresso Internazionale tenuto ad Abano Terme, \u00e8 morto in un tragico incidente stradale.\nLibri e pubblicazioni.\nParenti ha tenuto corsi di formazione, oltre che per gli psicoterapeuti della S.I.P.I. anche per gli operatori sociali come, adlerianamente, definiva coloro che prestavano la loro attivit\u00e0 in qualit\u00e0 di insegnanti, medici, psicologi. \nNumerose sono le relazioni ai Congressi Nazionali e Internazionali, gli articoli pubblicati sulla Rivista e nei Quaderni della Rivista.\nTra i volumi:"}
{"id": "3128041", "revid": "767487", "url": "https://it.wikipedia.org/wiki?curid=3128041", "title": "Christos Mylordos", "text": "Eurofestival 2011.\nIl 10 settembre 2010, Mylordos ha vinto la competizione canora dello show \"Performance\" che gli ha permesso di rappresentare Cipro all'Eurovision Song Contest 2011. La sua canzone non ha per\u00f2 guadagnato l'accesso alla finalissima."}
{"id": "3128049", "revid": "300067", "url": "https://it.wikipedia.org/wiki?curid=3128049", "title": "Whitmire (Carolina del Sud)", "text": ""}
{"id": "3128050", "revid": "77594", "url": "https://it.wikipedia.org/wiki?curid=3128050", "title": "Millennio di Hanoi", "text": "Il millennio di Hanoi (Vietnam: \u0110\u1ea1i l\u1ec5 1000 n\u0103m Th\u0103ng Long \u2013 H\u00e0 N\u1ed9i) \u00e8 stato un evento celebrativo volto a commemorare i mille anni dalla fondazione della citt\u00e0 di Hanoi, da parte di L\u00fd Th\u00e1i T\u1ed5, primo imperatore della dinastia Ly. Tale evento \u00e8 stato celebrato nei primi dieci giorni dell'ottobre 2010, con il gran finale nella grande piazza Ba Dinh svoltosi il 10 ottobre.\nSecondo la leggenda, Ly Th\u00e1i T\u1ed5 ha deciso di trasferire la capitale da Hoa Lu per \u0110\u1ea1i La nel corso del settimo mese del calendario lunare 1010. Quando il suo convoglio \u00e8 arrivato sulla scena, apparve un drago d'oro nei pressi della barca di Ly Thai Per Imperatore quindi cambiato il nome della nuova capitale in \"Th\u0103ng Long\" (\u5347 \u9f99, letteralmente: drago che sorge)."}
{"id": "3128073", "revid": "767487", "url": "https://it.wikipedia.org/wiki?curid=3128073", "title": "Tallero di Brema", "text": "Il tallero (in tedesco \"Thaler\") fu la valuta dello stato di Brema fino al 1873. Era suddiviso in 72 \"Grote\", ognuno di 5 \"Schwaren\". Fino al 1863, il tallero di Brema seguiva uno standard legato all'argento e conteneva argento per 1/13\u00bd del marco di Colonia. Dopo il 1863, il tallero di Brema, come anche il Vereinsthaler, pass\u00f2 al sistema aureo (gold standard) e fu valutato 1 4/21 grammi di oro (420 talleri per la \"Pfund\" (libra) da 500 grammi). Nel 1873, il tallero fu sostituito dal Goldmark (\u2133). Dato che entrambe le monete erano basate sull'oro fu possibile una conversione precisa con 1 Thaler = 3 9/28 \u2133."}
{"id": "3128074", "revid": "1498232", "url": "https://it.wikipedia.org/wiki?curid=3128074", "title": "Linea blu (programma televisivo)", "text": "Linea blu \u00e8 un programma televisivo di divulgazione culturale, impegnato nella diffusione e sensibilizzazione della cultura dell'ambiente e del mare, trasmesso su Rai 1 dal 1994, attualmente condotto da Donatella Bianchi con la partecipazione di Fabio Gallo.\nDescrizione.\n\"Linea blu\" \u00e8 nato nel 1994, partendo dai luoghi pi\u00f9 suggestivi del mar Mediterraneo, lungo gli oltre 8.000 chilometri di coste della penisola italiana, porta nelle case degli spettatori le immagini di luoghi lontani e dalle caratteristiche attrative ideali, esplorando l'infinito mondo sommerso e raccontando storie di pescatori e di mare. Puccio Corona \u00e8 stato l'ideatore e conduttore del programma e l'ha condotto fino al 1998, portando un notevole contributo per il successo di un nuovo format che abbinava conoscenza approfondita del mare e dei suoi protagonisti quali i pescatori ed i subacquei. Dalla prima edizione accanto a Puccio Corona l'attuale autrice e conduttrice Donatella Bianchi.\nSecondo Donatella Bianchi \"\"l'obiettivo principale di Linea blu \u00e8 quello di sviluppare la cultura del mare, ponendo sempre grande attenzione ai problemi ambientali ed alla sicurezza; valorizzando le diverse culture marinare, raccontando le storie di coloro che quotidianamente vivono con grande rispetto il mare. Un mare diverso, un mare fonte di lavoro e di vita, per lo pi\u00f9 sconosciuto alla maggior parte dei nostri telespettatori. Sar\u00e0 quindi nostro compito raccontare tutto quello che avviene sotto e sopra le coste italiane\".\nAmpio spazio viene infatti dato anche alle riprese subacquee per poter conoscere pi\u00f9 da vicino un mondo a volte sottovalutato, ma che concede grandi emozioni e sorprese a chi vuole scoprirlo, tuffandosi sotto la superficie.\nLe immagini subacquee ci faranno conoscere la vita dei fondali, con le specie ittiche e la vegetazione del \"mare nostrum\", mentre documentari e ricordi di vita di vari ospiti riporteranno alla memoria momenti storici e grandi eventi legati al mare. Secondo Marco Zavattini, coautore del programma dal 1997 al 2014, \"Linea blu \u00e8 un mare di misteri, un mare di sorprese, un mare di problemi, un mare di colori, un mare di avventure e comunque un mare da amare\"\".\nRubriche.\nVivere il Mare.\nLa rubrica \"Vivere il Mare\" negli anni Novanta \u00e8 stata uno spazio all'interno della trasmissione dedicato al mondo della pesca professionale italiana promosso dal Ministero delle politiche agricole alimentari e forestali.\nTG del Mare.\nApprofondimento in cui vengono diffuse le notizie principali: curiosit\u00e0, normative, di attualit\u00e0.\nMusiche.\nLa sigla principale del programma \u00e8 \"Nadir dance\" del percussionista italiano Rosario Jermano, ma all'interno del programma solitamente vengono utilizzati altri brani che accompagnano i servizi e i brevi momenti di sole immagini senza commento, caratterizzando nel corso degli anni il programma al punto di diventarne i leitmotiv."}
{"id": "3128075", "revid": "76963", "url": "https://it.wikipedia.org/wiki?curid=3128075", "title": "Lamisco", "text": "Originario di Taranto, fece parte del circolo pitagorico di Archita attivo nel IV secolo a.C. e collegato ad ambienti lucani. Nel 360 a.C. Lamisco \u00e8 a capo della spedizione tarantina, con una nave a trenta remi, per intercedere a favore di Platone, bloccato a Siracusa, e convincere il tiranno Dionisio II a lasciarlo ripartire per Atene. Le trattative andarono a buon fine e Platone fece ritorno in patria."}
{"id": "3128086", "revid": "125655856", "url": "https://it.wikipedia.org/wiki?curid=3128086", "title": "Massimo (famiglia)", "text": "I Massimo sono una storica famiglia principesca di Roma, ancora fiorente.\nDiscendenza leggendaria.\nLe origini della famiglia restano oscure e leggendarie.\nUna mitica tradizione fa risalire l'origine della famiglia Massimo alla \"Gens Fabia\" dell'antica Roma la quale con Quinto Fabio Rulliano avrebbe aggiunto nel IV secolo a.C. per senatoconsulto della repubblica romana il \"cognomen\" \u00ab\"Maximi\"\u00bb. La leggenda sarebbe stata diffusa da Onofrio Panvinio (1529-1568) nel suo \"De gente Maxima\" del 1556 (Cod. Vat. 6168 pag. 166) pubblicato da Angelo Mai nel 1843 nel tomo IX dello \"Spicilegium romanum\". Secondo il Panvinio a questa famiglia sarebbero appartenuti due papi santi, Anastasio I e Pasquale I. La leggenda ebbe una certa fortuna per cui la famiglia Massimo \u00e8 considerata da alcuni, fra cui Vittorio Spreti, la pi\u00f9 antica d'Europa. A Napoleone Bonaparte che chiedeva notizie sulla veridicit\u00e0 di tale discendenza, Francesco Camillo VII Massimo, plenipotenziario di papa Pio VI, rispondeva: \u00ab\"Je ne saurais en effet le prouver, c'est un bruit qui ne court que depuis douze cents ans dans notre famille\"\u00bb (in realt\u00e0 non potrei provarlo, \u00e8 una diceria che si racconta nella nostra famiglia solo da una dozzina di secoli). Il desiderio di possedere ascendenze mitiche era abbastanza comune nelle casate dato che costituivano un'ulteriore prova della loro nobilt\u00e0: nella maggior parte dei casi le ricerche araldiche venivano affidate a noti eruditi il cui fine era di compiacere l'aristocratico committente.\nStoria.\nOrigini.\nIl pi\u00f9 antico personaggio di cui si ha notizia sarebbe vissuto nel XI secolo: una lapide del 1012 nella basilica dei Santi Bonifacio e Alessio sull'Aventino ricorda un \"Leo de Maximis\". Tuttavia il primo a essersi fregiato del nome di famiglia \u00abde Maximis\u00bb, come segno di appartenenza all'aristocrazia romana, sembra sia stato Massimo di Lello di Cecco, titolare di un banco di pegni nella prima met\u00e0 del XV secolo, definito nei documenti dell'epoca \u00abMaximus Lelli Cecchi\u00bb; suo padre Lello (morto nel 1420) gestiva una spezieria nel rione Sant'Eustachio e fu Conservatore di Roma nel 1418, mentre il nonno Cecco di Lello \"de Maximo\", che sottoscrisse nel 1347 gli statuti dell'arte della lana, fu probabilmente il principale artefice della fortuna economica della famiglia. \nNon pare sia ancora possibile stabilire una parentela certa con la famiglia del nobile Andrea \"de Maximis,\" Giudice Palatino nel 1346, cui apparteneva ancora nel XIV secolo il casale del Trullo in area portuense, che da essi prese nome sin dal secolo precedente.\nXIV e XV secolo.\nTra il XIV e il XV secolo i Massimo possedevano un ingente patrimonio derivante da attivit\u00e0 commerciali e professionali e ci\u00f2 permise alla famiglia di stringere alleanze matrimoniali con alcune casate aristocratiche romane (i Santacroce, i Mazzatosta, i Planca, gli Spannocchi, i Mattei, i Cesarini, i Mancini, i Colonna, ecc.). Se il titolo di nobile della famiglia risale al XIV secolo, quello di marchesi al 1544, quello di principi al 1826 e quello di duchi al 1828. \nXVI secolo.\nNel XVI secolo la famiglia si divise in due rami: il primo, quello dei signori (poi principi di Arsoli) detti \"delle Colonne\", residente nel palazzo Massimo alle Colonne, ancora esistente; il secondo, quello dei marchesi di Ortona poi duchi di Rignano detti \"di Aracoeli\" ora estinto nella linea maschile con Emilio, nel 1907.. \nNel palazzo Massimo alle Colonne una lapide ricorda come sia stata la sede della prima stamperia di Roma ad opera di Conrad di Schweinheim e di Arnold Pannartz coadiuvati dai fratelli Pietro e Francesco Massimo figli di Massimo di Lello di Cecco; in realt\u00e0 l'edificio adibito a stamperia doveva essere situato in una casa che i due fratelli possedevano nelle immediate adiacenze di Campo de' Fiori, lungo la via Mercatoria. Dal XVI secolo in poi tutti i primogeniti maschi della famiglia Massimo sottoscrissero gli atti pubblici non col proprio nome di battesimo, ma con quello di \u00abCamillo\u00bb, in ricordo di Camillo Massimo (1577-1640), primo istitutore del fedecommesso di primogenitura.\nXIX secolo.\nNel 1826 ebbero da Leone XII il privilegio di titolarsi Principi sul feudo di Arsoli, gi\u00e0 refutato al Papa nel 1818 a seguito dell'eversione della feudalit\u00e0.\nI Massimo strinsero rapporti di parentela con esponenti di alcune famiglie reali europee: Cristina di Sassonia (spos\u00f2 nel 1796 Massimiliano Camillo VIII Massimo, I principe di Arsoli); Beatrice di Borbone-Spagna (figlia del pretendente carlista infante Carlo, fu la moglie nel 1827 di Fabrizio); Maria Adelaide di Savoia-Genova (figlia del duca Tommaso di Savoia-Genova, fratello della regina Margherita, nel 1935 si un\u00ec in matrimonio con Leone).\nEpoca recente.\nLa stirpe \u00e8 rappresentata nel ramo principale dal capofamiglia Fabrizio (1963) che ai titoli di famiglia quali quello di principe e signore di Arsoli ha riunito quelli della eredit\u00e0 Brancaccio (Principe di Triggiano, Principe di Roviano, Duca di Lustra e Marchese di Montescaglioso) e da Stefano (1955), principe di Roccasecca dei Volsci.\nPalazzi, ville e castelli.\nLe residenze dei Massimo sono state: il palazzo Massimo alle Terme (ora Museo Nazionale), il palazzo Massimo alle Colonne, il Palazzo di Pirro, il palazzo di Aracoeli, la villa Massimo, sulla Nomentana, la villa Massimo alle terme (demolita durante il fascismo) e il castello di Arsoli (secolo X, acquistato nel 1574 da Fabrizio su suggerimento di san Filippo Neri). Il luogo di sepoltura si trova nella cappella gentilizia di Santa Maria Annunziata in San Lorenzo in Damaso, a Roma.\nSuccessione dei titoli.\nLancellotti.\nPrincipi di Lauro e di Marzano (1852).\nGiuseppina Massimo, sorella del principe Vittorio Emanuele Camillo IX Massimo, aveva sposato Ottavio Lancellotti (si veda famiglia Lancellotti), morto nel 1852 senza eredi e pertanto ella, sopravvissutagli, ottenne il permesso di trasmettere il cognome, il titolo e le propriet\u00e0 del marito a suo nipote Filippo, figlio cadetto di Vittorio Emanuele Camillo IX.\nMassimo d'Aracoeli.\nMarchesi di Calcata, duchi di Rignano e Calcata.\nLa casata si estinse in linea maschile. Maria, figlia di Emilio, port\u00f2 il titolo di duca di Rignano e Calcata al marito Prospero Colonna. Si veda famiglia Colonna."}
{"id": "3128092", "revid": "287204", "url": "https://it.wikipedia.org/wiki?curid=3128092", "title": "U.S. Men's Clay Court Championships 1977", "text": "L'U.S. Men's Clay Court Championships 1977 \u00e8 stato un torneo di tennis giocato sulla terra. \u00c8 stata la 9\u00aa edizione del U.S. Men's Clay Court Championships, che fa parte del Colgate-Palmolive Grand Prix 1977. Si \u00e8 giocato a Indianapolis negli Stati Uniti dall'8 al 14 agosto 1977.\nPartecipanti.\nAltri partecipanti.\nI seguenti giocatori sono passati dalle qualificazioni:\nCampioni.\nSingolare.\n Manuel Orantes ha battuto in finale Jimmy Connors 6-1, 6-3\nDoppio.\n Patricio Cornejo / Jaime Fillol hanno battuto in finale Dick Crealy / Cliff Letcher 6-7, 6-4, 6-3"}
{"id": "3128095", "revid": "407169", "url": "https://it.wikipedia.org/wiki?curid=3128095", "title": "Wat Phu", "text": ""}
{"id": "3128100", "revid": "767487", "url": "https://it.wikipedia.org/wiki?curid=3128100", "title": "Palazzo Calbo Crotta", "text": "Palazzo Calbo Crotta \u00e8 un'architettura di Venezia, ubicata nel sestiere di Cannaregio e affacciata sul Canal Grande, dove sorge il ponte degli Scalzi e all'imbocco della lista di Spagna.\nStoria.\nPalazzo Calbo Crotta risale al XIV secolo, quando fu costruito per essere dimora della famiglia Calbo, e fu numerose volte rimaneggiato lungo i secoli successivi, assumendo l'attuale aspetto nel XVII secolo.\nNel XVIII secolo pass\u00f2 alla famiglia Crotta, che apportarono modifiche soprattutto agli interni, impreziosendoli con opere d'arte e d'arredamento.\nAttualmente, in buono stato, il palazzo ospita prevalentemente appartamenti privati.\nArchitettura.\nIl palazzo \u00e8 un complesso sviluppato in lunghezza e alto tre piani con mezzanino in sottotetto.\nLa facciata sul canale si presenta intonacata di bianco, divisa stilisticamente in due parti egualmente strutturate: hanno entrambe file di monofore, al centro delle quali, ai due piani nobili, si sottolinea la presenza di trifore, quelle della parte destra con parapetto lapideo.\nLo stile della parte sinistra \u00e8 gotico, con aperture ogivali; quello della parte destra tipicamente rinascimentale, con aperture ad arco a tutto sesto.\nAl piano terra si apre una terrazza che d\u00e0 sul primo tratto del Canal Grande.\nAl suo interno vi si trovano numerosi affreschi di Jacopo Guarana.\nAl primo piano \u00e8 situata l'Unione Veneta Bonifiche, ente associativo e rappresentativo dei Consorzi di bonifica del Veneto."}
{"id": "3128104", "revid": "1355461", "url": "https://it.wikipedia.org/wiki?curid=3128104", "title": "Storia della medicina in Italia", "text": "La storia della medicina in Italia pu\u00f2 essere fatta risalire ai tempi della colonizzazione greca in Italia (dall'VIII alla met\u00e0 del II secolo a.C.). In questo periodo, infatti, nascono nella Magna Grecia diverse scuole mediche (come la Scuola di Crotone).\nSuccessivamente gli Etruschi perfezionano numerose tecniche mediche importate dalle altre civilt\u00e0 mediterranee. Ma \u00e8 con lo sviluppo della civilt\u00e0 romana che la medicina viene sempre pi\u00f9 perfezionata, arricchita con nuove tecnologie e diffusa nelle varie parti dell'Impero. Durante il Medioevo la Scuola Medica Salernitana \u00e8 considerata la pi\u00f9 prestigiosa scuola medica europea. A partire dal XIII secolo, con l'istituzione delle Universit\u00e0, la conoscenza medica si diffonde e si perfeziona in molte altre zone d'Italia e d'Europa. A partire dal XVII secolo, poi, grazie alle grandi scoperte e teorie formulate da personaggi come Galileo Galilei, il pensiero scientifico, e di conseguenza anche l'approccio medico, cambia radicalmente e con esso cambiano anche le terapie. Il XVII ed il XVIII secolo sono periodi in cui le tecniche mediche continuano a progredire fino al XIX secolo, periodo importante per le numerose scoperte in ambito medico (con i contributi di ricercatori come Luigi Galvani e Alessandro Volta). Oggi l'Italia \u00e8 uno dei paesi all'avanguardia in campo medico, con numerosi istituti pubblici e privati specializzati nell'invenzione di nuovi farmaci e tecniche mediche sempre meno invasive nei confronti del paziente.\nLa medicina nella Magna Grecia.\nSviluppatasi prima nella Magna Grecia e poi in tutta la Grecia, durante questo periodo si acquisiscono nuove ed importanti conoscenze in ambito medico; si assiste inoltre alla laicizzazione della medicina. Anche nella Magna Grecia vengono aperte scuole mediche (come ad esempio quella di Crotone). Importanti medici furono Alcmeone di Crotone, Filolao di Taranto ed Empedocle di Agrigento.\nLa medicina medievale.\nGrande importanza assunse nel medioevo la Scuola medica salernitana.\nSecondo Bynum le prime dissezioni furono effettuate da Mondino dei Liuzzi a Bologna nel 1315, a Lerida in Spagna nel 1391 e a Vienna nel 1414. Comunque fino al XVI secolo a dissezione non divenne uno standard.\nLa medicina negli anni dell'Unit\u00e0.\nDa un'arretratezza culturale....\nLa medicina italiana nella prima met\u00e0 dell'Ottocento attraversa una fase di stallo rispetto al clima di innovazione e progresso che si respira nel resto d'Europa. Periodo di rivoluzioni, che, in particolar modo, vedranno protagonista l'Italia, ma non gli scienziati italiani che vedono spegnere qualsiasi loro idea progressista. Le nuove idee scientifiche ristagnano in quelle riunioni denominate \"Congressi degli scienziati italiani\", che si svolgono tra la fine degli anni '30 fino alla vigilia del '48, dove si discutono materiali, temi e proposte che vanno nella direzione di un possibile profilo unitario nazionale.\nLo sviluppo della rete ferroviaria, la meccanizzazione e modernizzazione dell'agricoltura, l'ordinamento delle ricerche applicate, l'organizzazione sanitaria e assistenziale sono alcune delle questioni che vengono affrontate e che contribuiscono a creare un primo confronto tra intellettuali, tecnici e operatori degli Stati italiani.\nComplessivamente si tengono nove congressi: Pisa, (1839); Torino (1840); Firenze (1841); Padova (1842); Lucca (1843); Milano (1844); Napoli (1845); Genova (1846); Venezia (1847). Dei primi sette si hanno i resoconti dettagliati, dell'ottavo si ha solo la cronaca sintetica delle sedute. Tali congressi ebbero pi\u00f9 un significato politico che scientifico. Tra le questioni prettamente sanitarie si dibatt\u00e9 se aumentare i soccorsi a domicilio e diminuire gli infermi in ospedale, oppure potenziare i grandi ospedali che l 'Italia possedeva, si dichiar\u00f2 inammissibile il metodo terapeutico dell\"'omiopatia\" di Samuel Hahnemann, ma si mantenne in sospeso la questione di Gall e della sua frenologia, tra chi la considerava una scienza soggetta ad enormi sviluppi e chi la considerava una teoria materialistica profanatrice dell'anima. Essi per\u00f2 non sembrano, nel complesso, creare una politica della salute, e non sentono l'esigenza di una rifondazione delle pratiche o teorie professate nelle varie scuole. Ne sa qualcosa Filippo Pacini che nel primo congresso scientifico italiano del 1839, avanz\u00f2 delle ipotesi sui corpuscoli di senso, ma la mancanza di un approccio istologico che gi\u00e0 oltralpe prevedeva lo studio dei tessuti nelle minime parti, port\u00f2 il mondo scientifico italiano a non ritenerli veri organi.Ulteriore cause dell'arretratezza italiana fu l'inimicizia tra i governi della penisola che ostacolano la libera circolazione di idee e l'intolleranza verso nuove correnti di pensiero che possano interferire nel campo delle questioni politiche. Esempio di ci\u00f2 \u00e8 Carlo Matteucci, suddito pontificio, il quale nell'opera \"Sopra gli elementi del progresso della scienza dell'organismo\", porta a conoscenza di tutte le scoperte della fisiologia degli ultimi anni, degli elementi di anatomia microscopica e dello studio delle alterazioni morbose avvenute nella sostanza degli organi, ed il rapporto di queste con le loro funzioni. Nel \"Saggio sul metodo razionale scientifico\" Matteucci elogia l'opera di Bell, Fran\u00e7ois Magendie, e dell'italiano Luigi Rolando per gli studi sulle funzioni del cervello e dei nervi. Luigi Rolando fu un professore di anatomia presso l'universit\u00e0 di Torino, voce inascoltata in Italia, studioso \"Della struttura degli emisferi cerebrali\", appoggiava le allora ritenute scandalose idee di Franz Joseph Gall sulla presenza di localizzatori cerebrali di funzioni psichiche superiori. Non solo non potr\u00e0 partecipare al primo congresso italiano degli scienziati, poich\u00e9 per il governo di Papa Gregorio XVI tali circoli erano \"conventicole liberalesche di cospiratori\", ma inoltre il suo libro sar\u00e0 marchiato da censura proprio per aver sostenuto tali teorie. Un'Italia che si oppone all'invasione della fisiopatologia franco-tedesca e rimane chiusa in una cultura asfittica e nell'ambito di uno spiritualismo religioso nega la democrazia delle cellule. Il biologo Giovanni Battista Grassi dir\u00e0: Anche per la deficienza in ambito di strutture, laboratori, cliniche grandiose. Condizionamenti ideologici e arretratezze strutturali sono il vero ostacolo per una fisiologizzazione della medicina che tarda ad arrivare ed una maturit\u00e0 anatomo- clinica non ancora raggiunta se non in rari casi, come nell'operato di Pinali che si occupa di stetoscopia a Padova e Maggiorani ancor prima di lui nell'ospedale San Giovanni a Roma. Anche nelle universit\u00e0 si assiste ad uno studio cattedratico, a Roma si parla di anatomia senza cadaveri e ostetricia senza donne, a Pavia di una cattedra di fisiologia speculativa. L'Europa si avvia dunque al definitivo passaggio della medicina da quella descrittiva e osservativa a quella sperimentale . Si passa dall'ospedale al laboratorio , dall'uomo malato all'esperimento sull'animale, dal mezzo terapeutico su base galenica al principio attivo, isolato dalla chimica. Solo Pavia sembra lentamente aprirsi ad un clima nuovo, Eusebio Oehl fonda un laboratorio di fisiologia, da Pavia Tommasi rivolge a tutti l'editoriale della rivista \"il Morgagni\" al grido di \"fisiologia sperimentale\". Rare le personalit\u00e0 di spicco che si indirizzano verso questo nuovo orientamento.\nPrimo vero esponente innovatore della scienza italiana, Maurizio Bufalini, clinico medico a Firenze, faceva finissima anatomia , osservando e palpando il malato. Nell'opera \"Saggio sulla dottrina della vita\", enuncia la teoria del misto organico visto come aggregazione di parti solide ed umorali,lui stesso dir\u00e0: Per lui infatti non vi era differenza tra la comune materia e la materia di cui si compone il soggetto se non per una \" proporzione di misto\" che chiamiamo \"organizzazione\", rester\u00e0 sempre fedele al suo misto organico anche se la scienza medica si \u00e8 venuta perfezionando ed ingrandendo, la vecchia patologia del Bufalini \u00e8 altra cosa rispetto a ci\u00f2 che oltralpe era divenuto una scienza pluridisciplinare che assomma conoscenza di citologia, istologia e microbiologia, tuttavia per\u00f2 getto le basi per una nuova comprensione di essa in Italia. Nei centri pi\u00f9 importanti per la medicina italiana troviamo altri esempi di innovazione ed apertura, a Pisa Francesco Puccinotti che si considera il fondatore di una scuola jatrofilosofica che si dimena tra un programma innovativo \u2013conservatore e che propose che la fisiologia diventasse \" cattedra esperimentale , cessando le congetture sulla vita, sulla morte, sulla generazione\", a Napoli Salvatore Tommasi che dichiara ormai superato l'ippocratismo. Solo con la legge Casati del 1859, 13 novembre, ci fu un'apertura verso la scienza europea; infatti grande novit\u00e0 fu l'avvento di professori che furono chiamati a sostituire i vecchi inetti elementi. Sar\u00e0 Francesco De Sanctis, ministro di Bettino Ricasoli a mandare a Torino Jakob Moleschott, a Firenze Moritz Schiff, l'anatomo-patologo Otto Von Schron a Napoli, Giuseppe Albini gi\u00e0 assistente a Vienna e Cantani, laureatosi a Praga\n...ad una professionale.\nNell'Italia post unitaria si passa da un sistema sanitario ed assistenziale gestito dalla beneficenza privata, dalla carit\u00e0 cristiana a quello dell'assistenza pubblica gestita dalla scienza medica e dai suoi rappresentanti. Le figure dei medici sono sempre pi\u00f9 in crescita, e le strade professionali da percorrere sono ben poche, infatti posti di ospedale si offrono a coloro che non vogliono andare in citt\u00e0 alla ricerca di una clientela o non possono permettersi la lunga e difficoltosa carriera universitaria, oppure soprattutto i pi\u00f9 giovani scelgono di lavorare in \"condotta\", divenendo dipendenti dal comune, prestando assistenza sanitaria gratuita ai poveri e, dietro pagamento dei compensi stabiliti in apposite tariffe, agli altri cittadini soprattutto nelle campagne. Quella ospedaliera \u00e8 una carriera di sacrificio che comporta l'obbligo di residenza, con alloggio spesato da parte del medico-chirurgo, prima di diventare primario con stipendio raddoppiato.\nInvece le condotte offrivano un'offerta di lavoro pi\u00f9 concreta ma la figura del medico perdeva gran parte del suo prestigio Versi di Arnaldo Fusinato, che disprezzavano un'istituzione tipicamente italiana , un sistema risalente all'avvento napoleonico in Italia esteso poi a tutto il paese, soprattutto dal lombardo veneto, dove viene integrato con istituzioni ospedaliere e opere pie, e si presenta come un modello per l'unificazione sanitaria dell'Italia post unitaria, ma la figura di questi medici dice Gramsci: . I condotti infatti diventano veri e propri punti di riferimento per la popolazione campestre e si accostano al malato vedendolo come un libro da leggere, Jean-Nicolas Corvisart des Marets dir\u00e0 a Ren\u00e9 Laennec: Tutto il contrario di ci\u00f2 che avviene nei centri del sapere medico dove il malato \u00e8 visto come una macchina con pezzi avariati da sostituire. Il medico condotto diventa l'interlocutore privilegiato per il paziente, e il suo mestiere \u00e8 connotato da una missione laica, di moralizzazione ed organizzazione della salute.. Il medico proletario diviene un mediatore tra strati popolari e poteri pubblici, come nel caso di Giovanni Lanza, che da medico dei poveri arriv\u00f2 a ricoprire la carica di parlamentare e ministro.\nDalla campagna alla citt\u00e0: malattie del progresso.\nIn una \"Geografia politica dell'Italia\" si apprende che i medici delle campagne soprattutto in Maremma ebbero a che fare con casi di malaria maremmana prodotta dai terreni sommersi da acque stagnanti e salmastre, anche nella campagna romana si ebbero casi frequenti di malati anemici con ostruzione di fegato e milza verosimilmente malarici. Si ritiene ancora che una specialit\u00e0 nell'atmosfera predispone al morbo e che lo sbilancio della temperatura l'occasiona. Non ancora nell'Italia risorgimentale infatti si attuano opere di bonifica dei terreni infestati dall'agente patogeno responsabile della malaria e devono essere i contadini maremmani piuttosto che laziali a risanare da s\u00e9 le proprie terre, ignorando il dissesto idrogeologico dell'ambiente. Altra fonte epidemica \u00e8 rappresentata dalle acque putride delle risaie ed infatti i medici proposero di sopprimere le risaie portatrici di un complesso febbrile denominato \"febbri delle risaie\" che comprendeva febbri reumatiche o febbri tifoidee e dissenteriche. Molti gli scritti di famosi medici a tal proposito, \"Memoria sopra la coltivazione del riso nella pianura di Porta\",1839, opera di Carlo Matteucci, \"Sulle questioni sanitarie ed economiche agitate in Italia intorno alle risaie \", 1845, opera di Luigi Carlo Farini, in cui si cercava di spiegarne la pericolosit\u00e0, ma nonostante gli accesi dibattiti la questione fu risolta nel giugno 1866 quando fu approvata una legge che lascia arbitri della questione risicola gli enti locali, infatti se pur dannose le risaie rappresentavano gran parte dell'occupazione italiana. Altra malattia diffusasi nel ventennio dell'Unit\u00e0 fu la tubercolosi, dovuta non solo alle condizioni ambientali, ma anche allo squilibrio tra alimentazione e fatica, soprattutto in seguito alla nuova fase di industrializzazione che cambia le abitudini del nuovo ceto proletario. Anche la scolarizzazione favorisce l'espandersi della malattia. Saranno infatti soprattutto donne e bambini a farne le spese, lavorando nei cotonifici e nelle cartiere, dove a causa dall'inalazione delle polveri dovute alla lavorazione del cotone e della carta. La malattia si ritenne ereditaria fino alla scoperta di Robert Koch che ne ravvisa come causa un batterio a forma di bastoncello ricurvo. Dir\u00e0 Julius Friedrich Cohnheim: Come nel caso delle febbri risicole, il dibattito su come trattare tale malattia si accese tra gli esponenti pi\u00f9 illustri in campo medico, Edoardo Maragliano, si impegna a trovare delle barriere difensive, antitossiche ed antibatteriche, Biagio Gastaldi propone la climatoterapia alpestre, viene addirittura fondata da Achille De Giovanni la \" Lega nazionale contro la tubercolosi \" nel 1898."}
{"id": "3128109", "revid": "59976", "url": "https://it.wikipedia.org/wiki?curid=3128109", "title": "Lonworks", "text": ""}
{"id": "3128113", "revid": "1543377", "url": "https://it.wikipedia.org/wiki?curid=3128113", "title": "Center (contea di Beaver, Pennsylvania)", "text": "Center \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 11.492 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (95,87%) seguita da quella afroamericana (2,97%), dati del 2000."}
{"id": "3128119", "revid": "287204", "url": "https://it.wikipedia.org/wiki?curid=3128119", "title": "Selemdza", "text": ""}
{"id": "3128120", "revid": "80339", "url": "https://it.wikipedia.org/wiki?curid=3128120", "title": "Selemdzha", "text": ""}
{"id": "3128127", "revid": "110157", "url": "https://it.wikipedia.org/wiki?curid=3128127", "title": "Engure", "text": "Engure \u00e8 un comune della Lettonia di 8.058 abitanti. Il centro capoluogo \u00e8 Sm\u0101rde.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:"}
{"id": "3128129", "revid": "22475", "url": "https://it.wikipedia.org/wiki?curid=3128129", "title": "Colonie umane nello spazio", "text": "Colonie umane nello spazio (titolo originale \"The High Frontier: Human Colonies in Space\") \u00e8 un saggio del celebre professore di fisica alla Princeton University Gerard K. O'Neill, pubblicato nel 1976 negli Stati Uniti e tradotto in italiano da Tullio Chersi per Arnoldo Mondadori Editore nel 1979. Il libro, di facile lettura, contiene varie immagini ed illustrazioni delle quali il lettore si pu\u00f2 servire per comprendere meglio il progetto dell'autore.\nContenuto.\nIl libro tratta la possibile costruzione di una struttura rotante nello spazio, appunto il Cilindro di O'Neill, il quale ospiterebbe delle permanenti colonie umane. Con riserve quasi illimitate di energia solare e di cibo, il progetto sembra essere enfatizzato dall'autore nei primi capitoli dove si narra un possibile scenario futuro per la Terra: sempre pi\u00f9 sovraffollata e piena di crisi. La soluzione? Lo Spazio interplanetario."}
{"id": "3128132", "revid": "767487", "url": "https://it.wikipedia.org/wiki?curid=3128132", "title": "Lungotevere dei Mellini", "text": "Il lungotevere dei Mellini \u00e8 il tratto di lungotevere che collega via Vittoria Colonna a piazza della Libert\u00e0, a Roma, nel rione Prati.\nIl lungotevere prende nome dalla famiglia dei Mellini (o Millini), possessori di una casa al rione Monti e una a piazza Navona; \u00e8 stato istituito con delibera del 20 luglio 1887.\nSul lungotevere si pu\u00f2 osservare la facciata posteriore di \"palazzo Blumenstihl\", caratterizzata da arconi al pianterreno e da un'altana. Il palazzo fu costruito nello stesso luogo in cui era sito il \"teatro Alhambra\", costruito nel 1880 e distrutto da un incendio nel 1902. Realizzato interamente in legno, era noto per i suoi spettacoli di opera lirica."}
{"id": "3128137", "revid": "1543377", "url": "https://it.wikipedia.org/wiki?curid=3128137", "title": "\u0112rg\u013ci", "text": "\u0112rg\u013ci \u00e8 un comune della Lettonia di 3.535 abitanti.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:"}
{"id": "3128138", "revid": "729019", "url": "https://it.wikipedia.org/wiki?curid=3128138", "title": "Rosanna Davison", "text": "Biografia.\nEx Miss Irlanda nel 2003, Rosanna Davison \u00e8 stata incoronata cinquantatreesima Miss Mondo il 6 dicembre 2004 nel Beauty Crown Theatre di Sanya, in Cina, ricevendo la corona dalla Miss Mondo uscente, la turca Azra Ak\u0131n. \u00c8 la prima Miss Mondo irlandese.\nFiglia del cantante Chris de Burgh, dopo la vittoria al concorso la Davison ha ottenuto un contratto con la prestigiosa agenzia di moda Storm Model Agency nel Regno Unito, che le ha permesso di diventare il volto di \"Holiday on Ice\" e la testimonial per Newbridge Silverware e Rally England.\nNell'estate del 2009, Rosanna Davison ha recitato al fianco dell'attore irlandese Richard Wall in \"Vena\". Il film \u00e8 stato diretto dal fotografo e regista Kevin Abosch."}
{"id": "3128140", "revid": "1543377", "url": "https://it.wikipedia.org/wiki?curid=3128140", "title": "Garkalne", "text": "Garkalne \u00e8 un comune della Lettonia di 6.722 abitanti. Situato ad est della citt\u00e0 di Riga, venne istituito nel 2007."}
{"id": "3128142", "revid": "352448", "url": "https://it.wikipedia.org/wiki?curid=3128142", "title": "Escola galego-castel\u00e1", "text": ""}
{"id": "3128148", "revid": "73843", "url": "https://it.wikipedia.org/wiki?curid=3128148", "title": "Azra Ak\u0131n", "text": "Biografia.\nEx Miss Turchia 2002, Azra Ak\u0131n \u00e8 stata incoronata cinquantaduesima Miss Mondo il 7 dicembre 2002 nel Beauty Crown Theatre di Sanya, in Cina, ricevendo la corona dalla Miss Mondo uscente, la nigeriana Agbani Darego. \u00c8 la prima Miss Mondo turca.\nNata nella citt\u00e0 olandese di Almelo e cresciuta da genitori turchi, Azra Ak\u0131n possiede la doppia nazionalit\u00e0 turca ed olandese. La Akin aveva in passato studiato balletto e flauto e all'et\u00e0 di diciassette anni aveva partecipato al concorso Elite Model Look 1998 in Turchia.\nDopo aver ottenuto il titolo di Miss Mondo, la Akin ha partecipato e vinto il reality show britannico \"The Games\". In Turchia invece ha recitato nel ruolo della protagonista nella serie televisiva \"Ya\u011fmur Zaman\u0131\" (in italiano: \"Momento della pioggia\") e in ruoli minori in altre serie, fra cui \"Teberik \u015eanss\u0131z\" e nel film del 2005 \"Istanbul Tales\" (\"Anlat \u0130stanbul\")."}
{"id": "3128152", "revid": "535155", "url": "https://it.wikipedia.org/wiki?curid=3128152", "title": "Tullio Farabola", "text": " \nTullio Farabola \u00e8 stato uno dei pi\u00f9 noti fotogiornalisti italiani del secondo dopoguerra. Si \u00e8 dedicato al fotogiornalismo alla fine della seconda guerra mondiale e ha documentato gli ultimi atti della guerra, l'ingresso a Milano delle forze Alleate e dei Partigiani il 25 aprile 1945, i primi passi del nuovo Stato italiano, la ricostruzione e il miracolo economico italiano degli anni sessanta.\nBiografia.\nIl padre Giuseppe Farabola.\nTullio Farabola era figlio d'arte. Il padre Alessandro, detto Giuseppe, nato il 12 dicembre 1885 a Milano, frequent\u00f2 l'Accademia di belle arti di Brera e la Scuola d'arte applicata del Castello Sforzesco. Si diplom\u00f2 \"ritoccatore specializzato\", pratica utile nel suo lavoro di fotografo, data la consuetudine, a quell'epoca, specialmente nel ritratto, di procedere a pesanti interventi di ritocco manuale, sia sulle lastre sia sui positivi. Nel 1896 inizi\u00f2 l'attivit\u00e0 di fotografo a Milano. Nel 1911 apr\u00ec con un socio (A. Bressani) uno studio in corso Ticinese 87. Pochi mesi dopo la societ\u00e0 si sciolse ed egli rimase l'unico titolare dello studio. Per molti anni fu detentore del \"Brevetto Arcivescovile\", cio\u00e8 fu il fotografo ufficiale della Curia Arcivescovile di Milano. Si dedic\u00f2 alla fotografia sportiva, (che allora consisteva nel fotografare i protagonisti degli sport in studio), oltre che alle cerimonie, alle foto di gruppo e alle foto-tessera. Si spos\u00f2 il 22 aprile 1909 con Ambrogina Zanardi; dal matrimonio nacquero i figli Ada nel 1910 e Tullio. Smise l'attivit\u00e0 di fotografo nel 1954 e mor\u00ec a Rapallo il 13 aprile 1967.\nI primi anni. L'attivit\u00e0 di fotoreporter.\nTullio Farabola si diploma in ragioneria nel 1939 all'Istituto Carlo Cattaneo di Milano. Inizia a lavorare con il padre nel 1939.\nNel 1940 frequenta la Scuola Allievi Ufficiali dell'Esercito Italiano a Salerno, successivamente \u00e8 arruolato presso la \u201cGuardia alla frontiera\", (G.A.F.) e presta servizio a Domodossola e a Tirano. Nel 1942 viene trasferito a Roma all'Istituto Luce (L'Unione Cinematografica Educativa), dove segue un corso di tecnica cinematografica di guerra. Qui conosce Adolfo Porry Pastorel, creatore dell'agenzia VEDO, che diventer\u00e0 per lui un modello sul piano personale ed esistenziale.\nNel 1943 torna a Milano e durante un bombardamento alleato del mese di agosto lo studio fotografico Farabola e, con esso, i negativi e gran parte delle attrezzature, vengono distrutti. Tullio Farabola documenta i fatti storici del periodo 1943 - 45 effettuando servizi fotografici sia per la \"Wehrmacht\" che per le forze Partigiane, riguardanti azioni di combattimento e documentazione degli effetti dei bombardamenti a Milano. Fotografa i festeggiamenti dopo la caduta del fascismo il 25 luglio 1943, l'occupazione tedesca, il discorso di Mussolini da un balcone della sede della Muti in via Rovello nel 1944, i bombardamenti alleati di Milano e le loro vittime (\u00e8 famosa la drammatica foto dei bambini morti nella scuola di Gorla durante un bombardamento alleato nel 1944), la liberazione con i tedeschi che abbandonano la citt\u00e0, il corteo dei vertici del Corpo volontari della libert\u00e0 e dei partigiani che sfilano per le vie del centro il 25 aprile 1945 e alcuni degli avvenimenti immediatamente successivi (esposizione dei cadaveri in piazzale Loreto, fucilazione di Buffarini Guidi). Secondo Adolfo Mignemi \"Significativa \u00e8 la comparsa in questa fase (la fase finale della Liberazione) di una singolare categoria di fotografi professionisti: i fotoreporter. La liberazione di Milano, ad esempio, vede scendere in campo Vincenzo Carrese, ma soprattutto Fedele Toscani e Peppino Giovi per la Publifoto, Tullio Farabola e Frattini. Sono, in un certo senso, i migliori fotografi di attualit\u00e0 in campo nazionale\".\nDopo la fine della guerra torna a lavorare con il padre imboccando una strada del tutto originale e nuova, per l'epoca, dedicandosi al reportage fotogiornalistico anzich\u00e9 alla classica foto in studio, creando l'Agenzia Fotografica per la stampa \"Farabola\" con sede in C.so Ticinese 60.\nIl 31 agosto 1946 sposa Paolina Siboni.\nNei primi anni del dopoguerra racconta le difficolt\u00e0 della citt\u00e0 stremata dai bombardamenti e dalla fame, la povert\u00e0, la borsa nera, le Cucine Economiche, i dormitori, i ragazzi reclusi nel carcere minorile Beccaria, la rivolta nel Carcere di San Vittore capeggiata da Ezio Barbieri, le retate di prostitute, le bische clandestine, l'attentato a Togliatti poi, finalmente, la ricostruzione della citt\u00e0, dal Scala alla Galleria, il ritorno alla vita dei cittadini, il ritorno di Toscanini, i primi balli all'aperto, la gente che fa il bagno nei navigli, i primi segni del boom economico, lo spettacolo, lo sport, la moda.\nIn breve l'agenzia fotografica diventa una delle pi\u00f9 note del Paese e collabora con i principali quotidiani e settimanali italiani..\nIl fotogiornalismo in quegli anni crebbe enormemente soprattutto per la riacquistata libert\u00e0 di informazione dopo 20 anni di dittatura. Alcuni fatti di cronaca, che oggi apparirebbero insignificanti, diventavano oggetto di servizi su quotidiani e settimanali, nonch\u00e9 di discussioni nei bar e nelle famiglie, e tenevano banco per mesi. In occasione di uno di questi fatti avvenuto a Milano nel 1946, l'omicidio della moglie e dei figli dell'amante da parte di Rina Fort, la foto dell'assassina che dormiva su un divano in questura venne pubblicata sui principali quotidiani e settimanali facendo scalpore e dando notoriet\u00e0 a Tullio Farabola. Ci\u00f2 \u00e8 stato possibile, oltre che per le sue capacit\u00e0 e spirito di iniziativa, anche per l'introduzione sul mercato italiano di pi\u00f9 moderne apparecchiature fotografiche, come le macchine formato 4\u201d x 5\u201d portatili tipo Speed Graphic, le Rolleiflex e Hasselblad formato 6x6 cm e, successivamente, delle Leica formato 24x36 mm, accoppiate al flash elettronico, che costituivano una dotazione in grado di operare all'aperto e al chiuso, di giorno e di notte, senza troppe preoccupazioni per le condizioni di luce.\nQuesta richiesta di immagini da parte dell'editoria venne soddisfatta dalla creazione di una fitta rete di agenzie fotografiche nelle principali citt\u00e0 italiane. A Milano operavano le tre principali agenzie italiane: Publifoto, Farabola e Giancolombo.\nLa ricostruzione della citt\u00e0, le novit\u00e0 nel mondo dello spettacolo, le prime foto di moda e di pubblicit\u00e0 costituirono ulteriore sviluppo dell'attivit\u00e0 fotografica dell'agenzia \u201cFoto Farabola\u201d.\nI modelli a cui si \u00e8 ispirato Tullio Farabola per quanto riguarda le foto di attualit\u00e0 e la cronaca nera sono stati Adolfo Porry Pastorel, come ha scritto nella prefazione al libro \u201cFarabola, un archivio italiano\u201d, e i fotoreporter americani.\n\"Le fotografie del periodo 1943 - 1960 sono le pi\u00f9 drammatiche ed efficaci di Tullio Farabola e quelle che meglio rappresentano il suo stile\".\nLo sviluppo dell'agenzia fotografica.\nPresto Tullio Farabola privilegi\u00f2 lo sviluppo dell'agenzia fotografica rispetto all'attivit\u00e0 personale di fotoreporter, svolgendo un'intensa attivit\u00e0 fotografica in sala di posa, realizzando ritratti in bianco e nero di personaggi del mondo della cultura e dello spettacolo e foto destinate alle copertine dei pi\u00f9 diffusi settimanali popolari dell'epoca (\"Oggi\", \"Gente\", \"Radiocorriere TV\"), e dei dischi in vinile. \nPer i ritratti in bianco e nero Farabola si ispir\u00f2 a Yousuf Karsh, il fotografo canadese, mentre l'idea delle copertine a colori dei grandi settimanali popolari e dei dischi in vinile venne dalle foto realizzate dal fotografo Slim Aarons e da altri grandi fotografi pubblicitari americani, che realizzavano diapositive di grande formato (18 x 24), cosa inusuale in Italia. Da queste foto nacquero l'idea di Emilio Radius, (direttore di \"Oggi\" dal 1956 al 1962), di far realizzare ritratti in bianco e nero di personaggi del mondo dell'arte e dello spettacolo (Salvatore Quasimodo, Eugenio Montale, Riccardo Bacchelli, Indro Montanelli, Giorgio De Chirico, Juliette Gr\u00e9co) e l'idea di Vittorio Buttafava, direttore di Novella 2000 nel 1957, di realizzare le copertine dei settimanali e la serie delle canzonette sceneggiate per illustrare le copertine dei dischi in vinile. Sono state realizzate numerose copertine per i dischi di Renato Carosone, del Quartetto Cetra, di Mina, di Johnny Dorelli, di Fred Buscaglione, di Adriano Celentano.\nSi pu\u00f2 dire che negli anni '50 e '60 per un personaggio del mondo dello spettacolo, dell'arte o dello sport passare da Farabola per un servizio fotografico era una conferma di successo.\nL'agenzia fotogiornalistica si avvalse di numerosi collaboratori: Franco Gremignani, Lucio Berzioli, Sergio Del Grande, Sergio Bersani, Alberto Guarnerio, Eros Biavati, Settimio Garritano, Angelo Cozzi, Pietro Pascuttini..\nLa formazione dell'archivio fotografico storico.\nContemporaneamente prendeva forma l'Archivio Fotografico Storico \"uno degli archivi fra i pi\u00f9 ricchi e meglio organizzati in Italia\".\nL'Archivio storico ha preso spunto, inizialmente, dell'esigenza di ordinare le foto che rimanevano in agenzia perch\u00e9 invendute. In occasione del ventesimo anniversario dell'inizio della seconda guerra mondiale, nel 1960, \u00e8 iniziato l'interesse della stampa per le immagini del fascismo e della guerra. L'archivio \u00e8 stato cos\u00ec integrato da acquisizioni di materiale proveniente da altri archivi.\nPrima acquisizione importante \u00e8 stata l'archivio dell'Agenzia VEDO di Adolfo Porry Pastorel., avvenuta nel 1950. In seguito sono stati acquisiti gli archivi di Mario Agosto, fotografo della Societ\u00e0 Italia di Navigazione, dei ritrattisti Artuto Ermini e Attilio Badodi, dei Felice, fotografi accreditati presso la Santa Sede dal 1920 al 1970. Nel 1960 sono state acquisite foto della seconda guerra mondiale da agenzie straniere con cui sono stati realizzati servizi fotografici pubblicati dai principali settimanali italiani. L'iniziativa ottenne molto successo e spinse ad arricchire l'archivio storico. Sono state quindi acquistate immagini delle due guerre mondiali dall'archivio dell'Imperial War Museum di Londra comprendenti le riprese aeree della RAF con le citt\u00e0 bombardate (\u00e8 stato il primo materiale fotografico della seconda guerra mondiale a essere importato in Italia). A Berlino est \u00e8 stato realizzato invece uno scambio fra foto italiane del fascismo e foto tedesche del nazismo. Cos\u00ec sono state acquisite le foto di Hitler scattate da Heinrich Hoffmann, di Manfred von Richthofen (il \"Barone Rosso\"), di G\u00f6ring, la storia dell'inflazione della Repubblica di Weimar e altre di grande interesse storico. La creazione, lo sviluppo e la gestione dell'archivio storico \u00e8 stata in gran parte curata da Alberto Crivelli, collaboratore dell'agenzia dal 1948 e direttore della stessa dalla morte di Tullio Farabola sino al 1990.\nTullio Farabola muore a Milano l'11 dicembre 1983.\nL'attivit\u00e0 di Tullio Farabola \u00e8 stata documentata da numerose pubblicazioni che vertono soprattutto sulle foto di cronaca., e sull'archivio storico., ma manca una pubblicazione che tratti l'attivit\u00e0 svolta in studio.\nAlcune immagini del suo archivio sono tuttora visibili sul sito A.F. Archivi Farabola, la cui attivit\u00e0 \u00e8 rivolta al recupero, alla conservazione ed alla digitalizzazione delle sue immagini."}
{"id": "3128153", "revid": "1543377", "url": "https://it.wikipedia.org/wiki?curid=3128153", "title": "Grobi\u0146a", "text": "Grobi\u0146a (in tedesco \"Grobin\") \u00e8 un comune della Lettonia di 10.154 abitanti.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:\nSito archeologico.\nGrobi\u0146a \u00e8 di grande importanza archeologica in Lettonia poich\u00e9 sono ancora visibili alcune rovine risalenti all'epoca vichinga."}
{"id": "3128154", "revid": "1543377", "url": "https://it.wikipedia.org/wiki?curid=3128154", "title": "Chippewa (Pennsylvania)", "text": "Chippewa \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 7.021 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,61%) seguita da quella afroamericana (0,93%), dati del 2000."}
{"id": "3128155", "revid": "729019", "url": "https://it.wikipedia.org/wiki?curid=3128155", "title": "Will Johnson (rugbista 1984)", "text": "Biografia.\nNativo di Orange, in California, Will Johnson \u00e8 laureato in economia, titolo conseguito ad Harvard nel 2006; nel periodo accademico aveva rappresentato la sua universit\u00e0 nell'incontro annuale di football americano contro Yale.\nDopo la laurea Johnson sostenne un provino con i Cincinnati Bengals e i New England Patriots, senza esito; tornato in California per lavoro, si convert\u00ec quasi subito al rugby a 15 e milit\u00f2 nell'Olympic Club di San Francisco, dove fu notato da un allenatore che aveva studiato e giocato in Inghilterra: questi lo segnal\u00f2 a Steve Hill, allenatore della squadra di rugby dell'Universit\u00e0 di Oxford, la quale offr\u00ec a Johnson una borsa di specializzazione in storia sociale e dell'economia.\nIn Inghilterra, oltre alla squadra universitaria, Johnson milit\u00f2 anche negli Oxford Harlequins.\nNel maggio 2009 giunse anche la convocazione per le \"Eagles\", la Nazionale statunitense, per un \"test match\" contro l' a Santa Clara; due settimane dopo, a Chicago, fu schierato anche contro il .\nA fine anno, dopo i due incontri di qualificazione alla entrambi vinti contro l', Johnson fu convocato per l'annuale \"match\" tra le universit\u00e0 di Oxford e di Cambridge in programma a dicembre a Twickenham, entrando a far parte del piccolo gruppo di statunitensi ad aver mai disputato il \"Varsity Match\".\nDalla stagione 2010-11 milita nei London Irish."}
{"id": "3128157", "revid": "729019", "url": "https://it.wikipedia.org/wiki?curid=3128157", "title": "Tranvia Monza-Carate", "text": "La tranvia Monza-Carate era una linea tranviaria interurbana che collegava Carate Brianza a Monza tra il 1880 e il 1960.\nRealizzata come tranvia a vapore, la sua elettrificazione comport\u00f2 di fatto la ricostruzione del tracciato su buona parte del percorso.\nStoria.\nGli eventi della linea si intrecciano con quelli della tranvia Cusano-Cinisello-Monza: Cusano e Carate, rispettivamente dal 1881 e dal 1886, erano collegati a Milano dalla tranvia interurbana a vapore Milano-Carate/Giussano, mentre Monza, a partire dal 1877 era unita alla citt\u00e0 ambrosiana da una tranvia a cavalli.\nLa costruzione e l'esercizio a vapore.\nIl 27 aprile 1880, l'ingegner Gioacchino Curti present\u00f2 una domanda alla Deputazione provinciale milanese per la costruzione e l'esercizio di una linea che congiungesse Monza a Carate, Mariano Comense e Casatenovo, presso il quale si sarebbe connessa alla tranvia di Barzan\u00f2, ma l'impresa non ebbe alcun prosieguo.\nLa societ\u00e0 di trasporti inglese The Lombardy Road Railways Company il 31 dicembre 1886 chiese la concessione per la costruzione e l'esercizio di una nuova linea tranviaria, con trazione a vapore, da erigere lungo il percorso fra Cusano, Monza, Macherio e Carate. La nuova linea fu aperta all'esercizio il 16 luglio 1890 nel tronco Cusano-Monza-Macherio; quello fino a Carate fu inaugurato il 15 novembre. A Carate Brianza la Lombardy impieg\u00f2 la medesima stazione tranviaria della linea per Seregno e Milano, per cui la nuova linea dovette attraversare il centro storico. Di conseguenza, furono allargate le attuali via San Giuseppe e via Vittorio Emanuele II.\nNel 1916, all'interno di Carate fu costruito un raccordo che univa la tranvia alla scuola elementare \"Gian Domenico Romagnosi\" che a seguito degli eventi bellici era stato provvisoriamente tramutato in ospedale. In questo modo i feriti di guerra vi potevano essere trasferiti celermente dalla stazione ferroviaria di Seregno.\nA causa delle difficolt\u00e0 economiche procurate dalla guerra, la \"Lombardy\" decise di chiudere il servizio della Monza-Carate a partire dal 1\u00ba marzo 1918, mentre l'anno seguente cedette la concessione alla Edison che a sua volta gir\u00f2 la gestione ad una sua controllata: la Tramvie Interprovinciali Padane (TIP).\nLa TIP, spinta dalle richieste dei comuni serviti dalla linea, decise di riaprire il servizio tranviario, evento che si verific\u00f2 l'11 maggio 1919.\nLa STEL e l'elettrificazione.\nCon Regio Decreto 16 ottobre 1924, n. 1871, l'esercizio della tranvia interurbana pass\u00f2 alla Societ\u00e0 Trazione Elettrica Lombarda (STEL) che inizi\u00f2 un programma di elettrificazione secondo lo standard delle linee ereditate dalla Edison, ovvero in corrente continua a 600 volt.\nIl primo progetto ad essere completato fu il tronco Regio Parco \u2013 Vedano costruito allo scopo di soddisfare le esigenze dell'autodromo di Monza e dell'ippodromo. La nuova linea si affiancava all'originaria tranvia a vapore in quanto considerata a livello di esercizio come una prosecuzione della Milano \u2013 Monza e fu caratterizzata dal cosiddetto \"anello di Vedano\". Questo era un tronco in sede promiscua che percorreva le attuali via Villa, via Italia, via IV Novembre e via Cesare Battisti, consentendo il ribattimento delle elettromotrici senza dover effettuare manovre. I lavori si svolsero durante il 1925, concludendosi poco prima del Gran Premio d'Italia.\nPer il tronco Vedano-Macherio-Carate Brianza fu necessario attendere la costruzione della strada provinciale Monza-Macherio che permise tra l'altro lo scavalco a livelli sfalsati della ferrovia Seregno-Bergamo. Fu inoltre necessario costruire una variante che aggirasse il centro storico di Carate, le cui strade erano ormai inadatte al nuovo tipo di traffico tranviario. I lavori si svolsero nel 1932; la prima corsa di prova si tenne il 16 ottobre, mentre l'esercizio fu aperto il 7 novembre. Contestualmente si chiuse il vecchio tronco Monza San Biagio-Vedano che fu sostituito da quello costruito nel 1925: il capolinea monzese fu quindi trasferito in via Manzoni all'angolo con Largo Mazzini. Con la nuova infrastruttura il tempo di percorrenza fu ridotto a venti minuti, mentre le corse aumentarono dalle quattro coppie giornaliere del 1922 a diciassette coppie.\nL'esercizio dell'ATM.\nL'Azienda Tranviaria Milanese (ATM) rilev\u00f2 l'esercizio della linea il 1\u00ba luglio 1939.\nNel dopoguerra, alcune corse furono prolungate fino a Milano, instradando i convogli tranviari sulla Milano \u2013 Monza.\nNel marzo 1956 l'ATM avvi\u00f2 un servizio automobilistico fra Monza e Vedano che l'anno seguente fu prolungato fino a Giussano. Il percorso di questo, fino a Carate, era parallelo a quello tranviario per cui l'utenza di quest'ultimo progressivamente si spost\u00f2 sui mezzi gommati. L'ATM prese la decisione di tagliare il servizio: il 15 maggio 1960 termin\u00f2 dunque l'esercizio. I binari furono disarmati l'anno seguente e le motrici furono trasferite presso il deposito di Desio.\nCaratteristiche.\nLa linea era una tranvia interurbana a binario semplice lunga circa 12 km con scartamento ordinario di 1445 mm, armata con rotaie Vignoles da 21 e da 24 kg al metro lineare.\nLa trazione della tranvia inizialmente era affidata a locomotive a vapore. Dal 1925, per il solo tratto Regio Parco \u2013 Vedano, e dal 1932, sul restante tracciato, fu elettrificata con alimentazione a 600 volt in corrente continua. Due sottostazioni elettriche rifornivano la linea di contatto: quella di Monza Borgazzi e quella di Albiate Brianza, quest'ultima appositamente costruita per la Monza-Carate.\nPercorso.\nDurante l'esercizio della Lombardy, la stazione capolinea di Monza era posta all'incrocio fra le vie Andrea Appiani e Alessandro Volta ed era dotata di fabbricato viaggiatori, ancora esistente, e di una rimessa locomotive.\nLa tranvia proseguiva lungo via Volta fino a raggiungere l'incrocio con via Cesare Battisti, dove curvava in direzione del parco di Villa Reale. Giunta all'incrocio con viale Brianza, la linea imboccava questa strada in direzione di Vedano percorrendola in sede promiscua fino ad entrare nell'abitato di Vedano al Lambro, lungo l'attuale via Santo Stefano.\nUscendo da Vedano, la tranvia percorreva un rettifilo e quindi giungeva all'abitato di Biassono, che veniva attraversato tramite un percorso interno. Successivamente entrava in Macherio, passando per via Milano e attraversando a raso la ferrovia Seregno-Bergamo. Utilizzando quindi la vecchia strada, poi sostituita dalla provinciale Monza-Carate, la tranvia entrava anche all'interno dei centri di Sovico e di Albiate. Giunta a Carate, la linea imboccava il centro storico, percorrendo le vie Dante Cesana e San Giuseppe. Concludeva il suo percorso in via Francesco Cusani, dove si trovavano la stazione tranviaria e la rimessa locomotive, comuni con la Milano-Carate/Giussano.\nA seguito dell'elettrificazione, il tracciato fu profondamente modificato, pur mantenendo i collegamenti tra i comuni sopracitati. La STEL ottenne di poter affiancare la nuova linea al tracciato stradale della provinciale Monza-Carate, allora in costruzione; di conseguenza il percorso tranviario fu spostato ad occidente rispetto al precedente. In particolare a Vedano proseguiva lungo via Cesare Battisti, a Biassono percorreva via Cesana e via Porta d'Arnolfo, mentre a Macherio il tracciato affiancava via Alessandro Volta utilizzando il viadotto che scavalcava la linea ferroviaria. A Carate, il nuovo percorso aggirava ad oriente il centro storico: la tranvia s'immetteva lungo il tracciato via Mos\u00e9 Bianchi \u2013 via San Michele al Carso \u2013 via Giuseppe Mazzini \u2013 Corso della Libert\u00e0. A Monza, invece, fu abbandonato lo scalo di San Biagio a favore di quello di largo Mazzini, all'incrocio con l'attuale via Manzoni.\nIl cosiddetto \"anello di Vedano\", costruito per favorire i servizi passeggeri specifici per l'autodromo di Monza, consisteva in un tracciato a binario semplice che percorreva via Villa, viale Italia, via IV Novembre e via Cesare Battisti. Presso viale Italia era inoltre presente un tronchino lungo 184 metri per la sosta delle motrici."}
{"id": "3128159", "revid": "599013", "url": "https://it.wikipedia.org/wiki?curid=3128159", "title": "Elena Romanova", "text": "Fu trovata morta per cause imprecisate a 43 anni nel suo appartamento di Volgograd. Al momento della sua morte era impiegata come preparatore atletico in una scuola sportiva locale e lavorava come membro della nazionale russa di atletica leggera."}
{"id": "3128161", "revid": "1543377", "url": "https://it.wikipedia.org/wiki?curid=3128161", "title": "Gulbene", "text": "Gulbene \u00e8 un comune della Lettonia di 25.546 abitanti.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:\nSport.\nCalcio.\nLa squadra principale della citt\u00e0 \u00e8 il Futbola biedr\u012bba Gulbene."}
{"id": "3128167", "revid": "1543377", "url": "https://it.wikipedia.org/wiki?curid=3128167", "title": "Olaine", "text": "Olaine \u00e8 un comune della Lettonia di 20.085 abitanti. Il centro capoluogo nel 2008 aveva una popolazione di 12.719 abitanti.\nStoria.\nIl nome storico di questo luogo proviene dalla Chiesa di Santa Olav sul fiume Misa durante il XVII secolo, dove ora c'\u00e8 un vecchio cimitero. Dopo il 1868 in concomitanza con la ferrovia Riga-Jelgava (allora Mittava) fu costruita la stazione \"Olai\". L'attuale nome, Olaine, venne cambiato a seguito dell'indipendenza della Lettonia durante 1919, insieme ad altri toponimi tedeschi. La storia di Olaine \u00e8 strettamente legata alla vicina torbiera, che inizi\u00f2 ad essere sfruttata per la prima volta negli anni quaranta. In seguito vennero costruiti nuovi impianti di produzione, che attirarono un crescente numero di lavoratori.\nIn precedenza Olaine era il nome di un villaggio posto a soli due chilometri di distanza. Questo villaggio prese successivamente il nome di \"Jaunolaine\" (Nuova Olaine).\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "3128169", "revid": "1568601", "url": "https://it.wikipedia.org/wiki?curid=3128169", "title": "Nora (fiume)", "text": "La Nora () \u00e8 un fiume dell'Estremo oriente russo, affluente destro della Selemd\u017ea (bacino idrografico dell'Amur). Scorre nell'Oblast' dell'Amur.\nIl fiume ha origine dai monti D\u017eagdy e scorre lungo l'altopiano dell'Amur e della Zeja. \u00c8 lungo 305\u00a0km e il suo bacino misura 16\u00a0700\u00a0km\u00b2. Sfocia nella Selemd\u017ea a 148\u00a0km dalla foce. La portata media, a 141\u00a0km dalla foce, \u00e8 di 128\u00a0m\u00b3/sec. Il suo maggior affluente \u00e8 il Dugda (da destra, lungo 165\u00a0km). Il fiume gela all'inizio di novembre e rimane coperto di ghiaccio fino a maggio."}
{"id": "3128179", "revid": "1543377", "url": "https://it.wikipedia.org/wiki?curid=3128179", "title": "Pier Luigi Pagani", "text": "\u00c8 Presidente Onorario della S.I.P.I., Direttore della Scuola Adleriana di psicoterapia e dell'Istituto Alfred Adler di Milano. \nBiografia.\nNato a Cerano, in provincia di Novara, il 9 ottobre del 1923, trascorre la sua infanzia a Trecate e, a nove anni, si trasferisce a Milano dove frequenta le ultime due classi delle elementari. Prosegue gli studi al ginnasio e conclude la maturit\u00e0 al Liceo scientifico Gonzaga.\nDopo il diploma si iscrive alla Facolt\u00e0 di medicina di Pavia che conclude con una tesi di clinica ortopedica su \"La sindrome dell'arto fantasma negli amputati\". Durante gli ultimi anni di frequenza universitaria, sul treno che porta gli studenti da Milano a Pavia, conosce e comincia a frequentare Francesco Parenti: nasce cos\u00ec un sodalizio che lo vedr\u00e0 promuovere la psicologia adleriana in Italia. \nFormazione professionale.\nDa studente liceale frequenta la biblioteca del Castello sforzesco e scopre \"La fisiologia dell'amore\" di Mantegazza, \"L'interpretazione dei sogni\" e \"Totem e tab\u00f9\" di Sigmund Freud, \"L'Io e l'inconscio\" di Carl Gustav Jung. In seguito, durante il servizio militare, prestato presso l'Ospedale Militare di Milano, scopre \"Malati incompresi (ciclotimici e fissalgici)\" di Giuseppe Bracaloni, ma \u00e8 costretto ad interrompere questo studio a causa della deportazione in Germania nel 1944.\nDopo la laurea frequenta la divisione medica del Fatebenefratelli in cui i pazienti psichiatrici sono trattati con elettroshock. Ancor pi\u00f9 significativa \u00e8 l'esperienza di medico condotto a Zeme Lomellina, dove i problemi pi\u00f9 importanti sono dati dai bambini. L'interesse per la pediatria \u00e8 causa del contatto con l'Universit\u00e0 di Pavia dove Sartori e Panizon danno enorme importanza ai problemi psicologici nell'infanzia. Pagani, insieme a Parenti, frequenta la specializzazione in puericultura concludendo il corso con una tesi sullo sviluppo psichico del bambino. \nAvviata la ricostruzione, dopo la pausa bellica, anche l'editoria ricomincia a muovere i primi passi e con questa riprende la ricerca scientifica. Pagani con Parenti continua la discussione sulla psicologia del profondo iniziata in epoca universitaria; dopo uno studio attento dei testi freudiani e l'approfondimento junghiano, stimolante ma eccessivamente oltre i limiti della psicologia propriamente clinica, l'attenzione si volge ad Adler. Il concetto cardine di Stile di vita soddisfa il desiderio di descrivere e soprattutto interpretare il comportamento umano. \nAffiancando Parenti, anche nella costituzione di associazioni sindacali mediche e proseguendo con la partecipazione all'Associazione Ambrosiana Medici Umanisti e Scrittori, Pagani sostiene e realizza, in pratica e con i mezzi di cui si disponeva allora, le idee che i due andavano maturando: la preparazione dei testi da pubblicare, la promozione della metodologia adleriana nei Congressi, l'organizzazione dei simpatizzanti di Adler. Gi\u00e0 dalle prime pubblicazioni si definisce, come utile e proficua, la \"collaborazione\" con Parenti che durer\u00e0, con numerosissime realizzazioni, fino alla morte di quest'ultimo avvenuta nel 1990.\nNel 1969 costituisce con Parenti la Societ\u00e0 Italiana di Psicologia Individuale che \u00e8 assimilata, l'anno dopo, come member-group della International Association of Individual Psychology. Nel 1981 fonda l' dove inizia l'attivit\u00e0 sistematica di formazione dei nuovi analisti adleriani. Nel 1990 subentra a Parenti nella Presidenza della S.I.P.I. che condurr\u00e0 fino al 2006 quando, rassegner\u00e0 le dimissioni per ricoprire la carica di Presidente Onorario.\nL'opera di diffusione della metodologia adleriana continua: nel 2000, a seguito della legge sulle Scuole di psicoterapia, con l'obiettivo di trasmettere le conoscenze teoriche e le tecniche cliniche della Psicologia Individuale di Alfred Adler, avvia la Scuola di Psicoterapia Adleriana dell'Istituto Alfred Adler di Milano , riconosciuta dal Ministero dell'Universit\u00e0 e della Ricerca Scientifica e Tecnologica , di cui \u00e8 tuttora Direttore. \nIl modello di riferimento, di impostazione psicodinamica, sociale e transculturale, particolarmente adeguato ad affrontare le problematiche della nostra societ\u00e0 in continua trasformazione, propone un programma didattico che va dall'analisi del disagio psicologico, all'individuazione e acquisizione dei metodi pi\u00f9 adatti ad affrontarlo, alla adeguata preparazione etica dello psicoterapeuta. La formazione consente di utilizzare le competenze acquisite nel campo della clinica terapeutica, della psicopedagogia, del counseling, della diagnosi psicologica.\nLibri e pubblicazioni.\nPagani ha tenuto corsi di formazione, oltre che per gli psicoterapeuti della S.I.P.I. anche per medici, psicologi, insegnanti, operatori sociali. Numerose sono le relazioni ai Congressi Nazionali ed Internazionali, gli articoli pubblicati sulla Rivista e nei Quaderni della Rivista. Tra gli altri:"}
{"id": "3128182", "revid": "1005847", "url": "https://it.wikipedia.org/wiki?curid=3128182", "title": "Service industriel de l'a\u00e9ronautique", "text": "Il Service industriel de l'a\u00e9ronautique (SIA\u00e9) \u00e8 un servizio di sostegno dell'Arm\u00e9e de l'air francese, a vocazione \"inter-armi\", che include le strutture di manutenzione aeronautica del Ministero della difesa.\n\u00c8 stato adottato dal Consiglio dei ministri il 12 dicembre 2007 e creato il 1\u00ba gennaio 2008 in sostituzione dello SMA (\"Service de la Maintenance A\u00e9ronautique\").\nQuesta \u00e8 la prima societ\u00e0 militare di MCO (\"Maintien en condition op\u00e9rationnelle\") con un fatturato di 440 milioni di euro. La specificit\u00e0 del SIA\u00e9 \u00e8 il mix tra il personale civile e militare.\n\u00c8 composto:\nDalla sua creazione, 3.455 militari e civili lavorano al SIA\u00e9."}
{"id": "3128185", "revid": "843557", "url": "https://it.wikipedia.org/wiki?curid=3128185", "title": "Nanni Campus", "text": "Biografia.\nHa intrapreso la carriera di docente universitario dopo la laurea in medicina, impegnato in politica fin da giovane prima con l'MSI poi con Forza Italia con cui nel 1994\nentrer\u00e0 in parlamento, passa nello schieramento di Alleanza Nazionale durante la sua seconda legislatura al Senato dal 1996 al 2000.\nChiuder\u00e0 prematuramente la sua seconda avventura a Palazzo Madama, risultando eletto nel 2000 sindaco nella sua citt\u00e0 natale. Nel 2005, al termine del suo primo mandato, non si ripresenta alle elezioni comunali. Nel 2009 \u00e8 candidato alle elezioni regionali ottenendo un cospicuo numero di voti, risultando eletto nelle file del Popolo delle Libert\u00e0 come terzo pi\u00f9 votato nel collegio provinciale di Sassari e il pi\u00f9 votato in assoluto nella citt\u00e0 di Sassari. Poi lascia il PdL ed \u00e8 Presidente del Gruppo consiliare Sardegna \u00e8 gi\u00e0 Domani, fino al marzo 2014.\nDal 2014 \u00e8 direttore del Dipartimento di scienze chirurgiche, microchirurgiche e mediche dell'Universit\u00e0 di Sassari.\nNel 2019 si ricandida a sindaco di Sassari con una coalizione di lista civica. Dopo aver superato il primo turno con il 30,5% dei voti, vince al ballottaggio del 30 giugno con il 56,22%, sconfiggendo il candidato sindaco del centro-sinistra Mariano Brianda e diventando per la seconda volta dopo diciannove anni sindaco di Sassari."}
{"id": "3128186", "revid": "767487", "url": "https://it.wikipedia.org/wiki?curid=3128186", "title": "Conway (Pennsylvania)", "text": "Conway \u00e8 un comune (\"borough\") degli Stati Uniti d'America, nella contea di Beaver nello Stato della Pennsylvania. Secondo il censimento del 2010 la popolazione \u00e8 di 2.176 abitanti.\nSi trova lungo il corso del fiume Ohio.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,5%) seguita da quella afroamericana (1,1%), dati del 2010."}
{"id": "3128195", "revid": "2039387", "url": "https://it.wikipedia.org/wiki?curid=3128195", "title": "Gracias Por La M\u00f9sica", "text": "Gracias por la M\u00fasica \u00e8 un album degli ABBA pubblicato nel 1980.\nL'album prende il titolo dalla versione in lingua spagnola di \"Thank You for the Music\" e fu inciso in seguito all'inaspettato successo del gruppo in America Latina, soprattutto in Messico e in Argentina, grazie ai brani \"Estoy so\u00f1ando\" (\"I Have a Dream\") e \"Chiquitita\", entrambi eseguiti in spagnolo. Gli ABBA pertanto decisero di registrare altre otto canzoni in spagnolo e di destinare un album appositamente al mercato latino-americano.\nBuddy e Mary McCluskey, che lavoravano per la RCA Records in Argentina, furono invitati a tradurre i successi degli ABBA dall'inglese allo spagnolo. Le sessioni di registrazione iniziarono nel gennaio 1980 con le sole Agnetha F\u00e4ltskog e Anni-Frid Lyngstad, mentre Benny Andersson e Bj\u00f6rn Ulvaeus si trovavano ancora in viaggio alle Barbados. I quattro del gruppo non conoscevano la lingua e, per la pronuncia, si fecero aiutare dalla giornalista svedese/spagnola Ana Mart\u00ednez. Il tecnico del suono Michael B. Tretow registr\u00f2 tutte le incisioni vocali in spagnolo nello studio di casa sua.\nNell'adattamento dall'inglese allo spagnolo, i brani dovettero subire dei cambiamenti, sia nella partitura vocale che nei testi. La minore presenza di Benny Andersson e Bj\u00f6rn Ulvaeus nelle versioni spagnole sono uno di questi cambiamenti; ad esempio, la voce di Andersson nel discorso di apertura della canzone \"Al andar\" (versione spagnola di \"Move On\") \u00e8 stata sostituita dalla voce di Agnetha.\nL'album attualmente non \u00e8 pi\u00f9 disponibile: in molti paesi fu tolto dal commercio dopo l'uscita nel 1992 del CD \"\" che conteneva tutti i dieci brani in spagnolo che gi\u00e0 facevano parte di \"Gracias por la M\u00fasica\". In Giappone e in Argentina l'album \u00e8 rimasto in vendita fino agli anni novanta.\nTracce.\nTutte le canzoni sono state scritte e composte da Benny Andersson e Bj\u00f6rn Ulvaeus, con testi in spagnolo di Buddy &amp; Mary McCluskey, eccetto dove indicato."}
{"id": "3128197", "revid": "1784425", "url": "https://it.wikipedia.org/wiki?curid=3128197", "title": "Carlo Lombardi (patriota)", "text": " \nCospiratore e garibaldino.\nNato da Giuseppe ed Elisabetta Torelli, gi\u00e0 da giovanissimo prese parte ai moti patriottici in Lombardia e Trentino. Dopo la battaglia di Custoza (1848) ripar\u00f2 in Piemonte e divenne poi membro del 20\u00ba Reggimento Fanteria, e partecip\u00f2 alla campagna del 1849. In quell'anno riusc\u00ec a tornare a Brescia per prendere parte anche alle Dieci Giornate. Dopo l'infelice conclusione di questa insurrezione trov\u00f2 di nuovo rifugio in Piemonte, ma fu arrestato in occasione della rivolta di Milano (1853).\nProbabilmente lo attendeva il cappio del boia (come per il concittadino Tito Speri), ma Lombardi riusc\u00ec a riparare in America. Rientr\u00f2 in Italia nel 1859 dando il proprio contributo alla seconda guerra di indipendenza, e l'anno seguente si arruol\u00f2 nella spedizione Medici (successiva a quella dei Mille), venendo ferito a Milazzo e promosso capitano dell'esercito. Poco dopo si conged\u00f2 per rimanere con le Camicie Rosse e segu\u00ec Garibaldi anche nella Giornata dell'Aspromonte. Nel 1863 lasci\u00f2 l'Italia per approdare definitivamente negli Stati Uniti.\n\"Soldato blu\" nella guerra di Secessione.\nForte della sua esperienza di militare, Carlo Lombardi si arruol\u00f2 nell'esercito unionista dove gli fu affidato il comando di una compagnia di soldati afroamericani, distinguendosi per \"non comune coraggio\".\nPartecip\u00f2 alla seconda battaglia di Fort Fisher vinta dalle forze unioniste: la conquista del vicino porto fu determinante per gli esiti della guerra poich\u00e9 tagli\u00f2 fuori gli Stati del Sud dalle rotte commerciali del resto del mondo e priv\u00f2 di rifornimenti l'Armata della Virginia del Sud, che per la sussistenza dipendeva in larga parte proprio dal porto di Wilmington. Non rimanevano infatti altri porti di mare vicini alla Virginia che i confederati potessero usare in modo pratico. \nLa seconda battaglia di Fort Fisher, inoltre, diede il colpo di grazia alle speranze di riconoscimento dello Stato confederato da parte di quelli europei. Per questo viene considerata da molti come \"l'ultimo chiodo nella bara confederata\". Un mese dopo, un'armata unionista al comando del Generale John McAllister Schofield risal\u00ec il Cape Fear River e conquist\u00f2 Wilmington.\nLombardi, tuttavia, non ebbe a godere di questa vittoria: infatti mor\u00ec quando la santabarbara del forte salt\u00f2 in aria accidentalmente, appena un giorno dopo la resa della guarnigione sudista. Le vittime fra i soldati di ambo le parti furono centinaia.\nNell'estate 2010 la citt\u00e0 natale ha incluso Carlo Lombardi fra i personaggi ricordati nella mostra \"Brescia per l'America per Brescia\", allestita nel museo di Santa Giulia.\nFonti.\nAntonio Fappani, \"Enciclopedia bresciana\" volume VII. Edizioni \"La Voce del Popolo\", Brescia, 1987."}
{"id": "3128199", "revid": "122826685", "url": "https://it.wikipedia.org/wiki?curid=3128199", "title": "The Motor", "text": "The Motor (pi\u00f9 tardi, solo Motor), \u00e8 stata una rivista settimanale britannica di automobilismo (non \u00e8 da confondere con il periodico australiano e quello statunitense con lo stesso nome).\nFondato il 28 gennaio 1903, il giornale fu assorbito dalla rivale \"Autocar\" nel 1988. Per un breve periodo dopo l'acquisto, il nome del periodico fu \"Autocar &amp; Motor\". Dopo poco tempo la denominazione \u201cMotor\u201d fu tolta."}
{"id": "3128206", "revid": "1100311", "url": "https://it.wikipedia.org/wiki?curid=3128206", "title": "Alexandre Pasche", "text": "Carriera.\nIl 20 giugno 2012 lo lo cede in prestito al Servette fino alla pausa invernale, dopodich\u00e9 il giocatore apparterr\u00e0 definitivamente alla squadra ginevrina per tre stagioni. Fa quindi il suo esordio con la squadra ginevrina il 13 luglio 2012 nella prima giornata di campionato affrontando allo Stade de Gen\u00e8ve il . Segna la sua prima rete con la maglia del Servette il 28 ottobre 2012 allo Stade de Gen\u00e8ve contro il Grasshoppers permettendo alla squadra ginevrina di vincere la partita per 2-0. All'inizio della stagione 2013-2014, l'allora allenatore del Servette S\u00e9bastien Fournier decide di dargli la fascia da capitano dopo il trasferimento di Xavier Laglais Kouassi al . Segna la prima rete della stagione in occasione della trasferta a Locarno del 9 dicembre 2013, firmando il definitivo 4-0."}
{"id": "3128207", "revid": "219355", "url": "https://it.wikipedia.org/wiki?curid=3128207", "title": "Metallazione (siderurgia)", "text": ""}
{"id": "3128209", "revid": "204012", "url": "https://it.wikipedia.org/wiki?curid=3128209", "title": "George B. Cortelyou", "text": ""}
{"id": "3128215", "revid": "744331", "url": "https://it.wikipedia.org/wiki?curid=3128215", "title": "Vullnet Basha", "text": "Biografia.\nNato a Losanna in Svizzera, ma \u00e8 di origini kosovare-albanesi poich\u00e9 i suoi genitori si sono trasferiti in Svizzera ai tempi della guerra in Kosovo. Ha un fratello pi\u00f9 grande, Migjen, anch'egli calciatore, che gioca nel .\nCarriera.\nClub.\nFa il suo esordio nel campionato svizzero con la maglia del . Dopo esser stato ceduto in prestito al suo club formatore del , viene poi nuovamente ceduto, questa volta al .\nDopo il fallimento del club neocastellano, viene acquistato dal .\nWisla Cracovia.\nIl 10 agosto 2017 viene acquistato a titolo definitivo dalla squadra polacca dell', con cui firma un contratto annuale con scadenza il 30 giugno 2018. Rinnova il suo contratto fino al 30 giugno 2020.\nNazionale.\nDopo aver giocato nelle Nazionali giovanili svizzere, decide di giocare per la Nazionale albanese, anche per le sue origini albanesi-kosovare e non quella , dopo esser stato convocato dal C.T. Gianni De Biasi e con la quale ha debuttato in amichevole il 14 agosto 2013, entrando al 76\u00ba minuto contro l'.\nCon l'Albania ha scelto di giocare anche suo fratello maggiore, Migjen Basha.\nStatistiche.\nPresenze e reti nei club.\n\"Statistiche aggiornate al 1\u00b0 novembre 2021.\""}
{"id": "3128224", "revid": "767487", "url": "https://it.wikipedia.org/wiki?curid=3128224", "title": "Lungotevere Michelangelo", "text": "Il lungotevere Michelangelo \u00e8 il tratto di lungotevere che collega piazza della Libert\u00e0 a piazza delle Cinque Giornate, a Roma, nel rione Prati.\nIl lungotevere \u00e8 dedicato a Michelangelo Buonarroti, autore di diverse opere d'arte nella citt\u00e0 capitolina; \u00e8 stato istituito con delibera del 1\u00ba aprile 1911.\n\u00c8 sito tra ponte Giacomo Matteotti e ponte Regina Margherita; in posizione intermedia si trova ponte Pietro Nenni, il \"ponte della metropolitana\"."}
{"id": "3128225", "revid": "1573940", "url": "https://it.wikipedia.org/wiki?curid=3128225", "title": "Frank Harris Hitchcock", "text": "Biografia.\nFu il quarantaquattresimo direttore generale delle poste degli Stati Uniti sotto il presidente degli Stati Uniti d'America William Howard Taft (ventisettesimo presidente). Nato nello Stato dell'Ohio, studio ad Harvard terminando nel 1891.\nSi trasfer\u00ec a Washington. Il suo primo incarico politico di rilievo fu quello di vicesegretario del Comitato Nazionale Repubblicano. Durante il suo mandato come direttore generale delle poste effettu\u00f2 notevoli interventi nella distribuzione delle poste.\nAlla sua morte il corpo venne seppellito al Mount Auburn Cemetery, Cambridge."}
{"id": "3128227", "revid": "204012", "url": "https://it.wikipedia.org/wiki?curid=3128227", "title": "Frank H. Hitchcock", "text": ""}
{"id": "3128229", "revid": "1543377", "url": "https://it.wikipedia.org/wiki?curid=3128229", "title": "Anastasios Kakos", "text": "Carriera.\nHa diretto partite di qualificazione al campionato europeo di calcio Under-21 2011, qualificazione al campionato europeo di calcio 2012 ed Europa League.\nAl termine del 2014, il suo nome non figura pi\u00f9 tra quello degli internazionali greci nelle liste FIFA."}
{"id": "3128230", "revid": "108484653", "url": "https://it.wikipedia.org/wiki?curid=3128230", "title": "Societ\u00e0 Italiana di Psicologia Individuale", "text": "La Societ\u00e0 Italiana di Psicologia Individuale, nota anche con l'acronimo S.I.P.I., organo ufficiale italiano per la Psicologia di Alfred Adler\u00b8 \u00e8 stata costituita nel 1969 a Milano da Francesco Parenti e Pier Luigi Pagani, medici e appassionati di psicologia del profondo.\nBreve storia dell'Associazione.\nDal suo esordio alla met\u00e0 degli anni sessanta, ostacolata dalla mentalit\u00e0 conservatrice dei \"vecchi\" accademici, la psicologia del profondo occupa uno spazio marginale nella medicina ufficiale italiana. Nonostante l'uso comune di termini come complesso di inferiorit\u00e0, stile di vita, compensazione o finzione, pochi ne riconducevano l'origine alla Psicologia Individuale Comparata di Alfred Adler, gi\u00e0 conosciuta e testimoniata dall'opera di Danilo Cargnello, Agostino Gemelli, Marco Levi Bianchini e Roberto Assagioli.\nIl rinnovamento culturale degli anni settanta, creati nuovi scenari, si offre come opportunit\u00e0 per organizzare gruppi e scuole di orientamento psicodinamico; Parenti, insieme con Pagani, riesce a riunire gli adleriani italiani ed a costituire la S.I.P.I. che, in breve tempo, conta pi\u00f9 di duecentocinquanta iscritti e numerosissimi partecipanti ai congressi nazionali ed internazionali.\nIl successivo contatto con Kurt Adler, figlio di Alfred e rappresentante negli U.S.A. della Scuola adleriana, ufficializza la nascita dell'adlerismo in Italia. Nel 1970, nel corso dell'XI Congresso Internazionale di Psicologia Individuale, la S.I.P.I. \u00e8 accolta come member-group della I.A.I.P., l'International Association of Individual Psychology.\nNel 1973 esce il primo numero della \"Rivista di Psicologia Individuale\" con lo scopo di fornire informazioni sulla Societ\u00e0, sui corsi teorico-pratici, organizzati annualmente, sulle riunioni, sui seminari e sui convegni, ma soprattutto per offrire agli iscritti un periodico che rendesse noti i risultati delle ricerche in ambito psicodinamico.\nNel 1978 alla Rivista si affianca una nuova collana: i \"Quaderni della Rivista di Psicologia Individuale\", monografie che seguono un ritmo ed esprimono contenuti indipendenti da quelli della Rivista.\nNel 1981 Parenti e Pagani fondano l'Istituto Alfred Adler di Milano per promuovere studi, ricerche, pubblicazioni e manifestazioni scientifiche; curano i rapporti con analoghi sodalizi internazionali ed organizzano la Scuola di specializzazione in psicoterapia, oltre a corsi informativi e formativi per operatori del settore sociale e sanitario. Seguiranno, nel 1986 l'Istituto di Psicologia Individuale \"Alfred Adler\" con sede a Torino e a Reggio Emilia, nel 1988 la Societ\u00e0 Adleriana Italiana Gruppi e Analisi di Torino e, nel 1998, l'Istituto Alfred Adler di Napoli.\nFrancesco Parenti \u00e8 stato presidente della SIPI dal 1969 fino alla sua scomparsa nel 1990.\nPier Luigi Pagani, successore di Parenti alla presidenza della SIPI fino al 2006, \u00e8 oggi Presidente onorario insieme a Gian Giacomo Rovera.\nGiansecondo Mazzoli \u00e8 l'attuale presidente della SIPI.\nAttualmente la SIPI conta circa 250 soci la cui attivit\u00e0 si svolge, in tutta Italia, in ambiti diversi che vanno dalla psicoterapia del profondo alla psicopedagogia, dal trattamento dell'adulto, del bambino e dell'adolescente, all'intervento in Istituzioni pubbliche e private."}
{"id": "3128234", "revid": "119159", "url": "https://it.wikipedia.org/wiki?curid=3128234", "title": "Alessandra Cappellotto", "text": "Fu la prima italiana a diventare campionessa del mondo su strada, titolo che vinse nel 1997 a San Sebasti\u00e1n.\nNel 2003 si \u00e8 laureata campionessa italiana su strada. La sorella minore Valeria (1970-2015) \u00e8 stata anch'essa ciclista professionista.\nDOpo la carriera agonistica \u00e8 stata vicepresidente dell'Associazione Corridori Ciclisti Professionisti Italiani e presidente dell'associazione \"Road to Equality\" per la lotta la gender gap nello sport"}
{"id": "3128237", "revid": "120411885", "url": "https://it.wikipedia.org/wiki?curid=3128237", "title": "Egg &amp; Egli", "text": "Egg &amp; Egli \u00e8 stato un produttore svizzero di automobili, in attivit\u00e0 dal 1896 al 1919.\nStoria dell'azienda.\nLa \"Automobilfabrik Z\u00fcrich Egg &amp; Egli\" fu fondata a Zurigo nel 1896 dal costruttore Rudolf Egg e il suo consocio Egli, un banchiere. Nel 1904 la produzione sotto il nome Egg &amp; Egli termin\u00f2 e Rudolf Egg lasci\u00f2 l'azienda per fondarne una nuova, la Excelsior, continuando a produrre automobili. Successivamente pass\u00f2 anche alla costruzione dei primi aerei svizzeri. A causa di problemi finanziari, la produzione cess\u00f2 definitivamente nel 1919.\nVetture.\nRudolf Egg costru\u00ec la sua prima macchina nel 1893 per s\u00e9 stesso, nel 1896 cominci\u00f2 la produzione in serie. Era una macchina a tre ruote, con la ruota singola posta in posizione posteriore. Aveva un motore con un cilindro di De Dion-Bouton che produceva tre cavalli vapore. Nel 1899 s'interruppe la produzione di questa vettura a tre ruote. Dal 1899 al 1904 sono stati prodotti alcuni esemplari di una macchina a quattro ruote con motore posteriore.\nUna Egg del 1895 \u00e8 esposta nel castello di Grandson a Grandson. Questa vettura, costruita da Egg subito prima della societ\u00e0 con Egli, era una quattro posti \"vis-\u00e0-vis\" con posto di guida posteriore a manubrio. Il motore era un Benz monocilindrico di 1991 cm\u00b3 con una potenza di 3 CV a 470 giri. I freni, a nastro, erano sulle sole ruote posteriori, con l'aggiunta di un sistema di blocco del differenziale tramite un dente sulla corona. Particolare e ingegnosa era la trasmissione, del tipo a variazione continua, comandata a cinghia e pulegge. Le pulegge erano accoppiate a un disco a fessure e scorrevano su due gabbie coniche in modo che il diametro potesse essere variato in modo reciproco, ovvero mentre uno aumentava l'altro diminuiva e viceversa. Il comando della tensione della cinghia era sul piantone del volante e ne consentiva l'allentamento totale per poter avviare la vettura. Questo sistema di trasmissione venne adottato anche dalla svizzera Weber che tra il 1899 e il 1906 produsse alcune vetture su licenza Egg &amp; Egli."}
{"id": "3128240", "revid": "171091", "url": "https://it.wikipedia.org/wiki?curid=3128240", "title": "Mont Rous", "text": "Il Mont Rous o Mont Rouge (pron. fr. : e rispettivamente) \u00e8 una montagna di 3241 m s.l.m. delle Alpi Pennine, in Valle d'Aosta. Si trova in Valtournenche.\nSotto la vetta vi \u00e8 il \"Ghiacciaio di Vofr\u00e9de\".\nSalita alla vetta.\n\u00c8 possibile salire alla vetta partendo dal rifugio Perucca-Vuillermoz in circa 2 ore e 30 minuti, oppure partendo dalla localit\u00e0 Avouil (1967\u00a0m.s.l.m.) e raggiungere la cima tramite la ferrata di Vofr\u00e9de."}
{"id": "3128241", "revid": "118086708", "url": "https://it.wikipedia.org/wiki?curid=3128241", "title": "Sam Rainsy", "text": "Biografia.\nOrigini.\nIl padre Sam Sary Rainsy fece parte del governo cambogiano negli anni cinquanta, finch\u00e9 nel 1959 fu costretto a fuggire dal paese a causa di sospetti di coinvolgimento in un complotto contro Norodom Sihanouk. La madre, In Em, fu la prima donna cambogiana a sostenere l'esame di maturit\u00e0. \nNel 1965 si rec\u00f2 a studiare in Francia, per poi trovare impiego in diverse finanziarie. Nel 1971 ha sposato Saumura Tioulong, anch'ella parlamentare, dalla quale ha avuto tre figli: Patrice Sam, Muriel Sam e Rachel Sam.\nCarriera politica.\nLa sua carriera politica incominci\u00f2 alla fine degli anni ottanta, quando divenne membro del Funcinpec e rappresentante del principe Norodom Ranariddh in Europa.\nRientrato in Cambogia nel 1992, fu eletto membro del Parlamento in rappresentanza della provincia di Siem Reap nelle elezioni dell'anno successivo. In seguito al successo del Funcinpec entr\u00f2 nel governo come Ministro delle finanze. Fu per\u00f2 espulso dal partito e dall'Assemblea Nazionale a seguito di un voto di sfiducia nel 1994.\nNel 1995 fond\u00f2 il \"Khmer Nation Party\" (KNP), che prima delle elezioni del 1998 dovette cambiare nome diventando il \"Sam Rainsy Party\" (SRP).. Fu eletto al parlamento in rappresentanza della provincia di Kampong Cham e il partito raggiunse il 14% dei voti e 15 seggi. Durante la campagna elettorale Sam Rainsy e il suo movimento sono stati vittime di diversi attacchi personali: a una manifestazione del marzo 1997 fu lanciata contro di lui una granata che uccise 16 suoi sostenitori.\nLa stessa cosa accadde alle successive elezioni del 2003, quando durante la campagna elettorale furono uccisi una ventina di candidati o attivisti del SRP. Il partito sal\u00ec comunque al 22% dei voti, affermandosi come seconda forza del paese dietro il Partito Popolare Cambogiano di Hun Sen. Dopo uno stallo di quasi un anno, il Funcinpec si alle\u00f2 con Hun Sen, raggiungendo i numeri necessari a governare.\nSam Rainsy, rifiutando la situazione e accusando gli altri due partiti di avere violato le regole costituzionali, abbandon\u00f2 il paese il 3 febbraio 2005, temendo un arresto in seguito a una votazione parlamentare a porte chiuse che priv\u00f2 dell'immunit\u00e0 lui e i suoi colleghi di partito Chea Poch e Cheam Channy.\nChea Poch si dette alla macchia, mentre Cheam Channy fu effettivamente arrestato la sera stessa e imprigionato sotto custodia militare. Processato nell'agosto del 2005 con l'accusa di aver creato una milizia armata illegale, fu condannato a 7 anni. Varie organizzazioni umanitarie internazionali ne chiesero a lungo il rilascio. Sam Rainsy fu invece accusato di diffamazione verso gli esponenti del governo, per aver affermato che Norodom Ranariddh (leader del Funcinpec) si era fatto corrompere per dare il suo appoggio a Hun Sen e che quest'ultimo era coinvolto nell'assassino del leader sindacale Chea Vichea, avvenuto il 22 gennaio 2004. Fu processato e condannato in contumacia il 22 dicembre 2005 a 18 mesi di carcere e a una multa di 14.000 dollari.\nLa pressione dell'opinione pubblica internazionale e del governo americano su Hun Sen port\u00f2 al perdono reale di re Norodom Sihamoni il 5 febbraio 2006, grazie al quale Cheam Channy fu scarcerato e Sam Rainsy rientr\u00f2 in Cambogia il 10 febbraio 2006.\nNell'aprile 2008, Sam Rainsy accus\u00f2 l'allora ministro degli esteri Hor Namhong di aver prestato servizio sotto i Khmer rossi come direttore della prigione di Beoung Trabek, dove furono condotte torture e omicidi. Hor Namhong rispose citando Rainsy per diffamazione e questo venne confermato dai tribunali della Cambogia, ma il caso di Hor Namhong \u00e8 stato respinto nell'aprile 2011 dalla Corte di Cassazione francese.\nNel 2009 le proteste di Sam Rainsy contro gli accordi per la demarcazione del confine tra Cambogia e Vietnam, da lui ritenuti contrari all'interesse nazionale, hanno portato il governo vietnamita a emettere una nota dura di protesta. Rainsy si \u00e8 posto alla guida di una rivolta locale nella provincia di Svay Rieng contro la posa delle pietre di confine ed \u00e8 stato accusato nell'ottobre 2009 di incitamento alla rivolta e distruzione di propriet\u00e0. Nuovamente privato in novembre dell'immunit\u00e0 parlamentare, il tribunale provinciale ha emesso un mandato di arresto nei suoi confronti il 1\u00ba gennaio 2010, dopo che non si era presentato in udienza. Condannato in contumacia il 27 gennaio, si rec\u00f2 in esilio forzato in Francia.\nDopo l'annuncio di Sam Rainsy del 7 luglio 2013, di voler tornare in Cambogia per le elezioni legislative nazionali, \u00e8 stato graziato per la \"diffamazione\" di Hor Namhong da parte del re Norodom Sihamoni su richiesta del primo ministro Hun Sen. Tornato in Cambogia il 19 luglio 2013, ha guidato il suo partito a un risultato storico, ottenendo per la prima volta il 45% dei seggi. Il 22 luglio 2014, la crisi politica in corso dal 2013 \u00e8 stata ufficialmente conclusa con un accordo raggiunto tra il Partito Popolare Cambogiano e il CNRP. L'opposizione ha anche accettato i propri seggi in parlamento, ponendo cos\u00ec fine al pi\u00f9 lungo stallo politico nella storia cambogiana. Al CNRP sono stati assegnati ruoli di leadership in parlamento, con Kem Sokha come primo vice presidente dell'Assemblea nazionale e altri politici che presiedono 5 delle 10 commissioni parlamentari.\nIl 13 novembre 2015 venne ritirato il perdono reale che era stato concesso a Rainsy nel 2013 e dopo tre giorni fu rimosso dall'Assemblea nazionale. Il 1\u00ba dicembre 2015 il tribunale municipale di Phnom Penh lo ha citato in giudizio per chiarire alcune affermazioni pubblicate sul suo account Facebook, in seguito a una denuncia per diffamazione da parte del presidente del parlamento Heng Samrin.\nL'11 febbraio 2017 Rainsy fu costretto a rassegnare le dimissioni dalla presidenza del Partito della Salvezza Nazionale della Cambogia, in seguito a una legge proposta dal primo ministro Hun Sen che ha escluso i condannati dalla guida di un partito politico. Il suo successore come leader, Kem Sokha \u00e8 stato arrestato il 3 settembre 2017."}
{"id": "3128242", "revid": "1371684", "url": "https://it.wikipedia.org/wiki?curid=3128242", "title": "Gand-Wevelgem 2006", "text": "La Gand-Wevelgem 2006, sessantottesima edizione della corsa e valida come sesta prova del circuito UCI ProTour 2006, si disput\u00f2 il 5 aprile 2006 e fu vinta dal norvegese Thor Hushovd, che concluse i 210\u00a0km del percorso in 4h53'15\".\nPercorso.\nLasciata Deinze, luogo abituale di partenza, il percorso si portava a nord-ovest fino a raggiungere Ostenda, cittadina affacciata sul Mare del Nord. Da qui, seguendo la linea costiera verso sud, si raggiungeva De Panne da dove iniziava l'ultimo tratto del percorso che portava nuovamente all'interno del territorio della provincia delle Fiandre Occidentali, verso sud-est, fino a raggiungere Wevelgem. Proprio nel tratto verso il traguardo i corridori affrontavano un anello collinare con le due maggiori asperit\u00e0 del percorso, il Monteberg (148 e 169\u00a0km) e il Kemmelberg (150 e 171\u00a0km).\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Chocolade Jacques-Topsport Vlaanderen, Landbouwkrediet-Colnago, Unibet.com, Skil-Shimano e Navigators Insurance.\nRiassunto.\nIl primo attacco fu portato dopo 25\u00a0km da Iker Flores (Euskaltel-Euskadi), David Boucher (Unibet.com) e Cyril Lemoine (Cr\u00e9dit Agricole), ma vennero subito riassorbiti. Pi\u00f9 fortunato fu il tentativo di Carlos Z\u00e1rate (Saunier Duval) e Kenny van Hummel (Skil-Shimano), che si staccarono al km 40, rimasero in testa per diversi chilometri lungo la fascia costiera e furono ripresi al km 105.\nA 95\u00a0km dal traguardo, Vladimir Gusev (Discovery Channel) e Bernhard Eisel (Fran\u00e7aise des Jeux) riuscirono a staccarsi dal gruppo e dopo 15\u00a0km il loro vantaggio era di 1'20\". Il percorso collinare favor\u00ec l'inseguimento del gruppo, che si port\u00f2 a soli 30 secondi all'altezza dello Scherpenberg (km 136), la prima delle ascese. Sul Vidaigneberg, il distacco era di soli 17 secondi e il vincitore dell'edizione 2005 Nico Mattan (Davitamon-Lotto) lanci\u00f2 il contrattacco dal gruppo. Il belga fu raggiunto da Allan Davis (Liberty), David Kopp (Gerolsteiner), Marco Milesi (Liquigas), Nick Nuyens (Quick Step), Philippe Gilbert (Fran\u00e7aise des Jeux), Gert Steegmans (Davitamon), Staf Scheirlinckx (Cofidis), Andr\u00e9 Greipel e Marcus Burghardt (T-Mobile), che raggiunsero i battistrada prima della cima della salita. Kopp e Davis cercarono di continuare la fuga, ma furono tutti raggiunti dal gruppo dopo la discesa. Lungo la salita in pav\u00e9 del Kemmelberg il norvegese Thor Hushovd guid\u00f2 il gruppo per diversi chilometri, prima che Fabian Cancellara (CSC), Leif Hoste (Discovery) e Tom Boonen (Quick Step) ritornassero sotto. Nonostante le difficolt\u00e0 affrontate il gruppo si present\u00f2 ancora compatto all'inizio del secondo anello. Con 55\u00a0km ancora da percorrere, attacc\u00f2 un gruppo formato da cinque corridori, Wim Vansevenant (Davitamon-Lotto), Steven de Jongh (Quick Step), Anthony Geslin (Bouygues), Alessandro Cortinovis (Milram) e Ren\u00e9 Haselbacher (Gerolsteiner), che riuscirono a guadagnare 48 secondi, prima che Discovery Channel e Rabobank riducessero il distacco.\nA 37\u00a0km dal traguardo dalla testa del gruppo si staccarono una quarantina di corridori, tra cui sei rappresentati la Milram, inclusi Erik Zabel e Alessandro Petacchi. Del folto gruppo facevano parte anche altri velocisti, quali Hushovd, Kopp, Davis, Eisel, Hincapie, Flecha, Dekker, Pozzato e Nuyens. La stessa Milram e la Rabobank mantennero la velocit\u00e0 nel gruppetto elevata, impedendo tentativi solitari. Dopo un primo attacco infruttuoso di Lars Michaelsen (CSC), a 12\u00a0km dal traguardo si stacc\u00f2 Bert Roesems (Davitamon) che riusc\u00ec a guadagnare una decina di secondi e costrinse la Milram a un duro lavoro per ricurire il distacco. Roesems fu raggiunto a soli 1,5\u00a0km dal traguardo, ma riusc\u00ec tuttavia a rendere impossibile l'organizzazione del treno della Milram. L'attacco di Pozzato all'altezza dell'ultimo chilometro, lo port\u00f2 fino a 50 metri dal traguardo quando, sfavorito anche dal vento, fu raggiunto e superato dalla volata, con Hushovd che batt\u00e9 Kopp e Petacchi, diventando il primo corridore norvegese a vincere la Gand-Wevelgem."}
{"id": "3128249", "revid": "1305772", "url": "https://it.wikipedia.org/wiki?curid=3128249", "title": "Bart's House of Weirdness", "text": "Bart's House of Weirdness \u00e8 un videogioco a piattaforme pubblicato dalla Konami nel 1992 per DOS. Sviluppato dalla Distinctive Software, \u00e8 basato sulla serie televisiva animata statunitense \"I Simpsons\" e rispetta molti aspetti della serie. Nel gioco, il giocatore controlla Bart nella sua fuga da casa Simpsons dopo essere stato messo in punizione dai genitori. Nelle sue avventure per la citt\u00e0, Bart \u00e8 equipaggiato con vari oggetti utili per sconfiggere nemici ed animali molesti.\nModalit\u00e0 di gioco.\n\"Bart's House of Weirdness\" \u00e8 un videogioco d'azione/piattaforme/strategico che utilizza movimenti su schermata singola. La trama vede Bart messo in punizione dai suoi genitori Homer e Marge dopo aver combinato diversi guai. Non avendo nulla da fare, Bart velocemente si annoia e scappa da casa. Il ragazzo gironzola per la citt\u00e0, ed in seguito finisce in un luna park, dove dovr\u00e0 salvare Krusty il Clown dal suo arcinemico Telespalla Bob.\nIl gioco ha sei livelli ed un combattimento finale. Il giocatore controlla Bart ad aiutare la sorella Maggie nel recuperare una palla, esplorando la cantina di casa Simpsons, spostarsi al cinema di Springfield, al centro commerciale e fare un sogno in cui compaiono anche Grattachecca e Fichetto. Durante questo livello, Bart combatte matasse di polvere, ragni e fantasmi (in casa), mutanti spaziali (al cinema), e Grattachecca e Fichetto (nel sogno).\nBart pu\u00f2 utilizzare una serie di armi nel gioco, che includono pistole giocattolo, fionde, bombolette di vernice spray, e palloncini d'acqua. Il giocatore controlla queste armi sia con la tastiera che con il joystick. I controlli del joystick hanno due modalit\u00e0: una per sparare ed una per saltare. Ogni volta che il giocatore non riesce a colpire una delle creature, e queste colpiscono Bart, il livello dell'energia, chiamata \"Cool-O-Meter\", cala. Per poter ripristinare l'energia di Bart, il giocatore deve raccogliere alcuni oggetti specifici. Quando il giocatore completa tutti i livelli, Bart va al parco dei divertimenti Krustyland per salvare Krusty da Tekespalal Bob."}
{"id": "3128252", "revid": "767487", "url": "https://it.wikipedia.org/wiki?curid=3128252", "title": "U.S. Pro Tennis Championships 1977", "text": "Lo U.S. Pro Tennis Championships 1977 \u00e8 stato un torneo di tennis giocato sulla terra battuta. \u00c8 stata la 50\u00aa edizione del torneo, che fa parte del Colgate-Palmolive Grand Prix 1977. Il torneo si \u00e8 giocato al Longwood Cricket Club di Boston negli USA, dal 23 al 29 agosto 1977.\nPartecipanti.\nAltri partecipanti.\nI seguenti giocatori sono passati dalle qualificazioni:\nCampioni.\nSingolare maschile.\n Manuel Orantes ha battuto in finale Eddie Dibbs 7-6, 7-5, 6-4\nDoppio maschile.\n Brian Gottfried / Bob Hewitt hanno battuto in finale Onny Parun / Ken Rosewall 6-2, 7-5"}
{"id": "3128267", "revid": "110157", "url": "https://it.wikipedia.org/wiki?curid=3128267", "title": "Laguna Niguel Classic", "text": "Il Laguna Niguel Classic \u00e8 stato un torneo di tennis facente parte del Grand Prix giocato nel 1977 a Laguna Niguel negli Stati Uniti su campi in cemento."}
{"id": "3128270", "revid": "124398010", "url": "https://it.wikipedia.org/wiki?curid=3128270", "title": "Francesco Testi", "text": "Biografia.\nEx giocatore di pallavolo di serie B, Testi \u00e8 costretto ad abbandonare lo sport agonistico in seguito ad un infortunio. Diventa un volto popolare presso il grande pubblico italiano nel 2007, anno in cui partecipa alla settima edizione del reality show di Canale 5, \"Grande Fratello\", venendo eliminato nel corso della settima puntata con il 54% dei voti.\nDopo aver recitato nel film \"Sexum superando - Isabella Morra\", regia di Marta Bifano, e in teatro nella commedia \"Il primo che mi capita\", regia di Antonio Giuliani, nel 2010 debutta sul piccolo schermo come attore, recitando nel ruolo di un conte nella terza stagione della serie TV \"Caterina e le sue figlie\". La notoriet\u00e0 arriva con il ruolo di Giancarlo Fontamara nella miniserie TV \"Il peccato e la vergogna\", che lo vede al fianco di Gabriel Garko e Manuela Arcuri.\nNel 2011 ottiene il suo ruolo pi\u00f9 importante insieme all'altro gieffino Raniero Monaco di Lapio, ovvero da protagonista in \"Sangue caldo\", miniserie di Canale 5, nuovamente insieme a Manuela Arcuri. Nel 2012 \u00e8 tra i protagonisti della fiction \"L'onore e il rispetto 3\", al fianco di Gabriel Garko e Alessandra Martines, interpretando il ruolo del commissario Ren\u00e8 Rolla. Sempre nello stesso anno \u00e8 protagonista, al fianco di Sabrina Ferilli, della miniserie Rai \"N\u00e9 con te n\u00e9 senza di te\", dove interpreta il ruolo del conte Pietro.\nNel 2013 \u00e8 tra i protagonisti della fiction \"Baciamo le mani - Palermo New York 1958\", con Virna Lisi e Sabrina Ferilli. Nel 2014 torna a interpretare il ruolo di Giancarlo Fontamara nella seconda stagione de \"Il peccato e la vergogna\". Inoltre \u00e8 protagonista della fiction \"Furore\". L'anno seguente entra nel cast della terza stagione della serie TV spagnola \"Velvet\", dove interpreta il ruolo di Marco Cafiero, un imprenditorie italiano che si trasferisce in Spagna per occuparsi della direzione dell'atelier di moda Velvet."}
{"id": "3128277", "revid": "767487", "url": "https://it.wikipedia.org/wiki?curid=3128277", "title": "Laguna Niguel Classic 1977", "text": "Il Laguna Niguel Classic 1977 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del Colgate-Palmolive Grand Prix 1977. Il torneo si \u00e8 giocato a Laguna Niguel negli USA, dal 14 al 20 settembre 1977.\nCampioni.\nSingolare maschile.\n Andrew Pattison ha battuto in finale Colin Dibley 2-6 7-6 6-4\nDoppio maschile.\n James Chico Hagey / Billy Martin hanno battuto in finale Peter Fleming / Trey Waltke 6-3, 6-4"}
{"id": "3128278", "revid": "136801", "url": "https://it.wikipedia.org/wiki?curid=3128278", "title": "Laguna Niguel Open 1977", "text": ""}
{"id": "3128284", "revid": "1305772", "url": "https://it.wikipedia.org/wiki?curid=3128284", "title": "Bart's Nightmare", "text": "Bart's Nightmare \u00e8 un videogioco del 1992 sviluppato dalla Sculptured Software e basato sulla serie televisiva animata \"I Simpsons\". Il gioco \u00e8 stato pubblicato per Sega Mega Drive e per Super Nintendo dalla Acclaim Entertainment. Il gioco \u00e8 uscito il 12 ottobre 1992 in America del nord e il 9 gennaio 1993 in Europa e Giappone.\nFu l'ultimo progetto videoludico a cui lavor\u00f2 il programmatore Bill Williams: stanco delle continue intromissioni della casa produttrice, egli decise di abbandonare il mondo dei videogame per frequentare una scuola teologica luterana.\nModalit\u00e0 di gioco.\nBart Simpson si addormenta mentre sta studiando e si risveglia in uno strano universo in cui televisori ambulanti e fatine vagano per le strade. Il giocatore controlla Bart nella sua ricerca delle pagine scomparse dei suoi compiti. In ogni livello viene ritrovata una nuova pagina. Alla fine del gioco Bart far\u00e0 ritorno alla realt\u00e0. A seconda della quantit\u00e0 di pagine raccolte nel corso del gioco, il voto che Bart ricever\u00e0 nel finale del gioco."}
{"id": "3128291", "revid": "767487", "url": "https://it.wikipedia.org/wiki?curid=3128291", "title": "August Deusser", "text": "Biografia.\nStudi\u00f2 alla Kunstakademie D\u00fcsseldorf, dove nel 1917 ne divenne docente. Fece parte della scuola di pittura di D\u00fcsseldorf di Friedrich Wilhelm Schadow, e con Max Clarenbach ha fondato nel 1909 l'associazione denominata Sonderbund. \nPartecip\u00f2 a diverse mostre internazionali come quella di D\u00fcsseldorf (1909-1911) e Colonia (1912)."}
{"id": "3128296", "revid": "110157", "url": "https://it.wikipedia.org/wiki?curid=3128296", "title": "Southern Californian Championships", "text": "Il Southern Californian Championships \u00e8 stato un torneo di tennis. Ha fatto parte del Grand Prix nel 1977, era giocato a Los Angeles negli Stati Uniti su campi in cemento."}
{"id": "3128299", "revid": "1543377", "url": "https://it.wikipedia.org/wiki?curid=3128299", "title": "W.S. Merwin", "text": " \nNel corso degli anni 1960, Mervin, sostenitore del movimento contro la guerra, si distingueva per lo stile delle sue narrazioni caratterizzate con maestria unica dall'uso del discorso indiretto e assenza di punteggiatura. Negli anni 1980 e 1990, la scrittura di Mervin era influenzata dal suo interesse per la filosofia buddista e per l'ecologia profonda. Residente alle Hawaii, scrive molto e si dedica al risanamento delle foreste pluviali delle isole Hawaii.\nMerwin ha ricevuto molti riconoscimenti, tra cui il Premio Pulitzer per la poesia (nel 1971 e nel 2009), il Tanning Prize, uno dei pi\u00f9 alti onori conferiti dall'Academy of American Poets e la Golden Wreath della Struga Poetry Evenings. Nel giugno 2010, la Library of Congress nomin\u00f2 Merwin diciassettesimo Poeta Laureato degli Stati Uniti, successore di Kay Ryan.\nGli anni della giovinezza.\nW. S. Merwin \u00e8 nato a New York il 30 settembre 1927. \u00c8 cresciuto all'angolo tra Fourth Street e New York Avenue a Union City, nel New Jersey, fino al 1936, quando la sua famiglia si trasfer\u00ec a Scranton, in Pennsylvania. I suoi genitori non avevano avuto una vita felice: oltre alla povert\u00e0 la madre di Merwin era cresciuta orfana, e poi perse il fratello e il suo primo figlio, mentre l'ambiente paterno era duro e violento. Da bambino, era innamorato del mondo naturale, a volte trovandosi a parlare con il grande albero nel giardino dietro la casa. Era anche affascinato per le cose che vedeva collegate con il passato, come la costruzione dietro la sua casa, che un tempo era stata una stalla e che ospitava un cavallo e una carrozza. All'et\u00e0 di cinque anni cominci\u00f2 a scrivere inni per suo padre, ministro presbiteriano.\nDopo aver frequentato la Wyoming Seminary College Preparatory School nel nord-est della Pennsylvania, Merwin vinse una borsa di studio per frequentare l'Universit\u00e0 di Princeton, dove studi\u00f2 con Richard Palmer Blackmur e sub\u00ec l'influenza di John Berryman.\nCarriera.\nDopo il college, Merwin spos\u00f2 Dorothy Jeanne Ferry e si trasfer\u00ec a Maiorca come insegnante privato del figlio di Robert Graves. Qui incontr\u00f2 Dido Milroy - che aveva quindici anni - con cui collabor\u00f2 in una rappresentazione e poi spos\u00f2 e con cui visse a Londra.\nNel 1956, Merwin ritorn\u00f2 negli Stati Uniti, a Boston, per una borsa di studio al \"Poets' Theater\". Torn\u00f2 a Londra dove divenne amico di Sylvia Plath e di Ted Hughes. Nel 1968 and\u00f2 ad abitare a New York City, separandosi dalla moglie che rest\u00f2 nella loro casa in Francia. Nel 1976 si trasfer\u00ec alle Hawaii e divorzi\u00f2 da Dido Milroy nel 1982. L\u00ec si era convertito al buddismo avendo come maestro Robert Baker Aitken che sull'isola di Maui aveva realizzato un Zen-d\u014d, un luogo di meditazione buddista. Nel 1970 aveva conosciuto Paula Schwartz, che si occupava di libri per bambini, e nel 1983 la spos\u00f2 con rito buddista. Non hanno figli ma Paula ne aveva gi\u00e0 due John Burnham Schwartz, romanziere, e Matt Schwartz.\nNel 1952 il suo primo libro di poesie, \"A Mask for Janus\", venne pubblicato nella Yale Younger Poets Series. La scelta della sua opera fu di W. H. Auden. In seguito, nel 1971, Auden e Merwin si scambieranno parole dure nella pagine del \"The New York Review of Books\" . Merwin aveva pubblicato l'articolo \"On Being Awarded the Pulitzer Prize\" nel numero del 3 giugno 1971 del \"The New York Review of Books\" delineando le sue obiezioni alla guerra del Vietnam e affermando che stava donando il suo premio in denaro al movimento degli obiettori alla guerra, scelta che non piacque ad Auden.\nDal 1956 al 1957 Merwin fu anche drammaturgo presso il Poet's Theatre di Cambridge, nel Massachusetts, divenne redattore per la poesia al settimanale The Nation nel 1962. Oltre ad essere un prolifico poeta (ha pubblicato oltre quindici volumi delle sue opere), \u00e8 anche un traduttore apprezzato di spagnolo, francese, latino e poesia italiana (tra cui il Purgatorio di Dante), cos\u00ec come poesia da sanscrito, yiddish, medio inglese, giapponese e lingua quechua. Ha lavorato anche come selezionatore di poesie del defunto poeta statunitense Craig Arnold (1967-2009).\nMerwin \u00e8 probabilmente pi\u00f9 conosciuto per le sue poesie sulla guerra del Vietnam e pu\u00f2 essere compreso tra i poeti dell'era Vietnam che include maestri come Robert Bly, Adrienne Rich, Denise Levertov, Robert Lowell, Allen Ginsberg e Yusef Komunyakaa. Nel 1998, Merwin scrisse \"Folding Cliffs: A Narrative\", un ambizioso romanzo in versi sulle Hawaii nella storia e nella leggenda.\nI primi soggetti di Merwin erano spesso legati a temi mitologici o leggendari, mentre molte delle poesie raccontano anche di animali, trattati come emblemi alla maniera di William Blake. Il volume \"The Drunk in the Furnace\" (1960) ha segnato un cambiamento per Merwin, nel senso che ha iniziato a scrivere in un modo molto pi\u00f9 autobiografico. La poesia del titolo riguarda Orfeo, visto come un vecchio ubriacone. \"\"Where he gets his spirits / it's a mystery\", scrive Merwin, \"But the stuff keeps him musical\"\". Un'altra potente poesia di questo periodo \u00e8 \"Odysseus\", che rielabora il tema tradizionale, in modo competitivo con le poesie di Stevens e Graves sullo stesso argomento.\nNel 1960, Merwin viveva in un piccolo appartamento a New York, nel Greenwich Village. Inizi\u00f2 a sperimentare coraggiosamente con una metrica irregolare. Le sue poesie sono diventate molto meno ordinate e controllate. Ha giocato con le forme della narrazione indiretta tipica di questo periodo, una sperimentazione consapevole spiegata in un saggio intitolato \"On Form Open\" (1969). \"The Lice\" (1967) e \"The Carrier of Ladders\" (1970) rimangono i suoi pi\u00f9 influenti volumi. Queste poesie spesso usano soggetti leggendari, come \"The Hydra\" o \"The Judgment of Paris\" (Il giudizio di Paride), per approfondire temi molto personali.\nNegli ultimi volumi, come \"The Compass Flower\" (1977), \"Opening the Hand\" (1983) e \"The Rain in the Trees\" (1988), Merwin trasforma vecchi temi in nuovi modi, in qualcosa di simile allo Zen. Le sue ultime poesie sono densamente immaginifiche, oniriche e piene di apprezzamenti per il mondo naturale.\nHa vissuto alle Hawaii dal 1970, e si vede l'influenza di questo paesaggio tropicale ovunque nelle poesie recenti, anche se il paesaggio resta emblematico e personale. \"Migration \" (Copper Canyon Press, 2005) ha vinto il National Book Award for poetry del 2005. All'amico di lunga data, James Wright, un'elegia di Merwin compare nel volume del 2008 \"From the Other World: Poems in Memory of James Wright\" .\nMerwin visse serenamente in una ex piantagione di ananas di diciotto acri, in cima al vulcano spento Haleakala, sulla costa nord-est dell'isola di Maui.\nPremi.\nAltri riconoscimenti.\nLa sua citt\u00e0 Union City (New Jersey) nel 2006, in suo onore, ha chiamato \"W. S. Merwin Way\" una strada vicino al luogo dove ha abitato.\nArchivio.\nManoscritti autografi di Merwin si trovano nella biblioteca \"Rare Book &amp; Manuscript Library\" dell'Universit\u00e0 dell'Illinois a Urbana-Champaign. La collezione, aperta agli studiosi, \u00e8 composta da circa 5.500 pezzi d'archivio e 450 libri stampati."}
{"id": "3128303", "revid": "767487", "url": "https://it.wikipedia.org/wiki?curid=3128303", "title": "Southern Californian Championships 1977", "text": "Il Southern Californian Championships 1977 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del Colgate-Palmolive Grand Prix 1977. Il torneo si \u00e8 giocato a Los Angeles negli USA, dal 19 al 25 settembre 1977.\nCampioni.\nSingolare maschile.\n Ra\u00fal Ram\u00edrez ha battuto in finale Brian Gottfried 7-5 3-6 6-4\nDoppio maschile.\n Sandy Mayer / Frew Donald McMillan hanno battuto in finale Tom Leonard / Mike Machette 6-2, 6-3"}
{"id": "3128308", "revid": "599013", "url": "https://it.wikipedia.org/wiki?curid=3128308", "title": "Lungotevere delle Navi", "text": "Il lungotevere delle Navi \u00e8 il tratto di lungotevere che collega ponte Giacomo Matteotti a piazzale delle Belle Arti, a Roma, nel quartiere Flaminio.\nIl lungotevere prende nome dalla Marina Militare, la cui sede ministeriale \u00e8 sita nel viale; \u00e8 stato istituito con delibera del governatore del 7 maggio 1928.\nIl \"Palazzo Marina\", sede ministeriale, fu costruito tra il 1924 e il 1928 su progetto di Giulio Magni del 1914. Di stile neobarocco, la facciata \u00e8 caratterizzata da due ancore che ne delimitano l'ingresso, appartenute alle corazzate austriache \"Viribus Unitis,\" affondata il 1\u00ba novembre 1918 a Pola, e \"Tegetthoff\", destinata all'Italia quale bottino di guerra.\nIn corrispondenza del Lungotevere delle Navi, tra Ponte Matteotti e Ponte Risorgimento, si trova l'Oasi urbana del Tevere, in affidamento al WWF dal 1989."}
{"id": "3128313", "revid": "332094", "url": "https://it.wikipedia.org/wiki?curid=3128313", "title": "Vickers F.B.5 Gunbus", "text": ""}
{"id": "3128316", "revid": "3115", "url": "https://it.wikipedia.org/wiki?curid=3128316", "title": "William Stanley Merwin", "text": ""}
{"id": "3128317", "revid": "1543377", "url": "https://it.wikipedia.org/wiki?curid=3128317", "title": "Tillie Olsen", "text": "Biografia.\nTillie Learner Olsen nasce il 14 gennaio 1912 da immigrati russi ebrei.\nI suoi genitori, Samuel e Ida Learner, erano attivisti politici ai tempi della Rivoluzione del 1905 e furono costretti a fuggire negli Stati Uniti in seguito all'evasione del padre di Tillie da una prigione zarista. Samuel e Ida continuarono a militare nel Partito Socialista degli Stati Uniti d'America russo di cui Samuel fu per qualche tempo segretario.\nTillie \u00e8 la seconda di sei figli che vengono formati dalla famiglia con letture di tipo politico. Tillie riesce ad andare a scuola fino a met\u00e0 liceo; era stata mandata ad una scuola per persone che appartenevano ad un ceto sociale pi\u00f9 alto rispetto al suo e lei si sentiva discriminata.\nIn seguito frequenta la scuola del partito che ovviamente indirizza le sue letture.\nIniziano le manifestazioni di protesta organizzate dai sindacati con gli scioperi. Tillie interrompe gli studi, dovendo lavorare per mantenersi, e dal 1927 svolge occupazioni di vario genere: inscatolare carne di maiale, confezionare barattoli per la maionese e altre. Nel 1930 si iscrive al Partito Comunista, che secondo la sua famiglia era troppo estremo. Nella prima met\u00e0 degli anni trenta diventa membro della \"Young Communist League\" e trova impiego presso la redazione del \"New Masses\" e del \"Daily Worker\".\nA diciannove anni Tillie resta incinta e chiama la figlia Karla in onore di Karl Marx.\nNelle prime organizzazioni di protesta a cui prende parte, Tillie \u00e8 in prima linea e viene arrestata nel 1932 a Kansas City per aver distribuito volantini ai suoi colleghi di lavoro. Durante il suo primo arresto fornisce un nome falso e si ammala di pleurite che sfocia in un principio di tubercolosi; cos\u00ec il Partito la aiuta e la manda in Minnesota per riprendersi. \u00c8 in quell'immobilit\u00e0 forzata che la Olsen trova finalmente del tempo da dedicare alla sua scrittura.\nNel 1934 si trasferisce in California e lavora insieme ai sindacalisti dei marittimi; la casa editrice Random House che \u00e8 interessata alla scrittura della Olsen non riesce a mettersi in contatto con lei perch\u00e9 era ad una manifestazione per lo sciopero dei portuali. A seguito dello sciopero la polizia si adopera per \"scovare\" i comunisti, tra i quali la Olsen, che viene arrestata per la seconda volta con l'accusa di vagabondaggio e la cauzione viene fissata a 1000 dollari. Il partito informa la polizia che lei \u00e8 una scrittrice famosa e che quindi deve essere rilasciata.\nFinalmente la Random House la mette sotto contratto ma Tillie non riesce a portare avanti il suo lavoro di scrittrice perch\u00e9 l'attivit\u00e0 del Partito e la figlia la impegnano troppo, cos\u00ec decide di mandare sua figlia Karla dai genitori. Dal '34 alla fine degli anni cinquanta Tillie non pubblica niente, ma sfrutta ogni momento libero che ha per annotare pensieri e scrivere.\nNel 1944 sposa Jack Olsen, suo compagno nella Lega dei Giovani Comunisti, dal quale ha tre figlie.\nDopo il matrimonio Tillie prende il cognome del marito.\nNel 1953, quando l'ultima delle sue figlie va a scuola, la Olsen ha un po' pi\u00f9 di respiro e comincia a seguire i corsi di scrittura creativa a San Francisco.\nNegli anni sessanta la Olsen ha la possibilit\u00e0 di insegnare e lavorare come writer in residence in varie universit\u00e0 americane.\nLe vengono conferite sei lauree ad honorem ed ha ricevuto numerosi premi letterari, tra cui la National Endowment For The Arts Fellowships, l'O. Henry Award e una Guggenheim Fellowship.\nLa Olsen muore il 1\u00ba gennaio 2007.\nThe Iron Throat.\n\"The Iron Throat\" \u00e8 un racconto scritto nel 1934 ed \u00e8 l'unico testo di narrativa della Olsen dato alle stampe negli anni trenta.\nIl titolo \u00e8 un chiaro richiamo al testo di Rebecca Harding Davis \"Life in the Iron Mills\", un racconto che narra la storia di un operaio che lavora in una fabbrica e cerca disperatamente di liberarsi dalla povert\u00e0 e dalla schiavit\u00f9 dell'industria .\n\"The Iron Throat\", ossia \"la gola di ferro\" infatti rappresenta la metafora della miniera dove le persone venivano ingoiate per non tornare pi\u00f9.\nIl tema cardine in questo racconto \u00e8 la vita di una famiglia operaia che subisce gli effetti prodotti dal sistema produttivo capitalista. Al centro della storia ci sono due protagoniste-narratrici: una bambina di nome Mazie e sua madre Anna. La Olsen inserisce inoltre un narratore onnisciente, una sorta di coscienza politica che mostra i problemi della classe operaia e che indica come unica soluzione la rivoluzione operaia.\nIl racconto pu\u00f2 essere diviso in tre sezioni: la prima presenta la famiglia Holbrook composta da Mazie di otto anni, i genitori Anna e Jim, Will di cinque anni, Ben di tre anni e una sorellina neonata. Nella seconda sezione il narratore espone la storia di un ragazzino di tredici anni chiamato Andy Kvaternick, che deve prendere il posto del padre, morto durante un incidente in miniera. La terza sezione torna a parlare della famiglia Holbrook, concentrandosi soprattutto su Mazie.\nIn questo racconto la Olsen mostra la situazione delle donne appartenenti alla classe operaia nell'America degli anni venti che devono gestire la famiglia senza potersi istruire e sono costrette a subire la frustrazione dei mariti che le picchiano e le stuprano. Inoltre la scrittrice insiste sulla condizione dei bambini che crescono con poca fiducia sul proprio futuro e senza immaginazione n\u00e9 fantasia.\nTell Me a Riddle.\n\"Tell Me a Riddle\", pubblicato nel 1961, \u00e8 un volume che raccoglie quattro racconti scritti tra il 1953 e il 1960, periodo in cui la Olsen frequenta il corso di scrittura creativa presso la San Francisco University.\nQuesti racconti rappresentano la realt\u00e0 quotidiana degli anni cinquanta che riflette gli esiti del New Deal al livello politico e sociale.\n\"Dal complesso rapporto tra Tillie e la madre Ida scaturisce la centralit\u00e0 del tema delle relazioni madre/figli nei racconti inseriti in questa raccolta, nonch\u00e9 nel complesso della sua opera. Nonostante la povert\u00e0, l'analfabetismo, l'inadeguatezza, l'ansia, \u00e8 sempre la madre a trasmettere ai propri figli un'eredit\u00e0 fatta di risorse infinite, ninna nanne, nutrimento, calore, coraggio, speranza, resistenza, ideali. La Olsen ha scritto di sua madre \"Mia madre \u00e8 una poesia che non sar\u00f2 mai all'altezza di scrivere, anche se tutto ci\u00f2 che scrivo \u00e8 una poesia dedicata a lei\"\"\nLa voce di Tillie Olsen, in questo volume, risulta meno ideologica rispetto al passato in cui era pi\u00f9 polemica, ma non per questo il risultato \u00e8 meno efficace.\nIn questi racconti non \u00e8 presente una prospettiva univoca, ma anzi i punti di vista sono vari, posti sullo stesso piano cos\u00ec come lo sono i linguaggi dei personaggi: dallo slang dei marinai a quello degli afroamericani fino al linguaggio degli immigrati.\n\"Tell Me a Riddle\" ha riscosso numerosi consensi sia dalla critica americana che da un pubblico eterogeneo, ma \u00e8 stato apprezzato soprattutto da un pubblico femminile; finalmente molte lettrici appartenenti al proletariato si vedevano rappresentate nelle loro vite di mogli e madri relegate ai ruoli tradizionali che la societ\u00e0 del tempo imponeva loro.\nI Stand Here Ironing.\n\"I Stand Here Ironing\" \u00e8 una delle prime testimonianze letterarie della voce di una madre.\nLa storia infatti si basa sulla figura di una madre che mentre stira ripercorre la vita della figlia primogenita Emily e riflette sul suo ruolo di madre. Questa donna pensa a ci\u00f2 che dovr\u00e0 dire all'istituzione scolastica che le ha chiesto di correggere l'atteggiamento della figlia. Dopo un'attenta analisi del passato, la madre conclude che la figlia sia riuscita attraverso il teatro a comunicare se stessa, superando cos\u00ec la sua introversione caratteriale, e che la pantomima sia diventato il suo modo di resistere ai canoni sociali di comportamento che le vengono imposti.\nLa Olsen gioca sulla metafora dell'azione femminile e domestica dello stirare. \"La similitudine tra la figlia e il vestito \"schiacciato\" dal ferro \u00e8 analizzata attraverso l'uso del comparativo di maggioranza. Il vestito, un oggetto che per\u00f2 si trova di fronte e non sotto al ferro da stiro non ha scampo, n\u00e9 scelta, non pu\u00f2 agire, pu\u00f2 solo subire l'azione plasmante di uno strumento dalla forza superiore governato da una mano umana. Analogamente la figlia (il vestito) \u00e8 trattata come un oggetto dall'autorit\u00e0 scolastica (il ferro da stiro) che si arroga il diritto di affermare che ella ha bisogno di essere riportata a una forma comportamentale superficialmente decente e socialmente accettabile (deve essere \"schiacciata\") e per far ci\u00f2 chiede aiuto a un'altra autorit\u00e0 istituzionale (la madre/la mano sul ferro da stiro) per spianare le sue asperit\u00e0 caratteriali.\"\nLa madre \u00e8 per\u00f2 convinta che Emily abbia il diritto di scegliere e di resistere al tentativo di modifica di s\u00e9 anche se questo viene richiesto da figure istituzionali che socialmente hanno autorit\u00e0.\nMentre la donna ripensa al passato le ritorna alla memoria l'abbandono del padre della bambina e le difficolt\u00e0 economiche che ha dovuto affrontare senza sussidi governativi n\u00e9 strutture di accoglienza per la figlia che l'hanno costretta ad affidarla prima ad una vicina, poi ai parenti ed in seguito ad un asilo. Con l'arrivo di un nuovo compagno e la nascita di altri quattro figli, comincia a manifestarsi in Emily un disagio di socializzazione che spinge i medici a consigliarle un soggiorno presso un istituto specializzato. Questi eventi portano alla scoperta del talento della figlia per la pantomima che le permette di essere accettata e addirittura apprezzata dagli altri.\nLa narrazione \u00e8 simultanea in quanto contemporanea allo svolgersi degli eventi dell'io narrativo. Questa narrazione \u00e8 per\u00f2 alternata ad eventi e dialoghi del passato. Il racconto \u00e8 a focalizzazione interna e fissa in quanto il narratore dichiara, all'inizio della storia, di possedere una conoscenza limitata dell'argomento che le viene chiesto: \"Se anche venissi, a cosa servirebbe? Pensa che solo perch\u00e9 sono sua madre abbia una chiave, o che in qualche modo potrebbe usarmi come chiave? Vive da diciannove anni. C'\u00e8 tutta questa vita vissuta fuori di me, oltre di me.\"\nHey Sailor, What Ship?\n\"Hey Sailor, What Ship?\" \u00e8 stato scritto tra il 1953 e il 1955 ed ha per sfondo il periodo in cui i movimenti socialista/comunista e sindacale erano in declino. Questo \u00e8 il racconto che presenta pi\u00f9 legami con la militanza degli anni trenta che la Olsen ha vissuto in prima persona: gli argomenti politici sono spesso trattati in modo indiretto in quanto il contesto storico si intreccia con la storia narrata dalla Olsen.\n\"Il titolo riprende la formula usata dai marinai all'estero per identificarsi attraverso l'appartenenza a una nave e dunque a una rotta e a una particolare attivit\u00e0 marinara, usata spesso anche come espressione di saluto. Quindi questa frase diventa ideologema che associa una categoria di lavoratori, fondamentale nella storia economica e sindacale di San Francisco: segnala uno stile di vita e il senso di sradicamento e di perdita di identit\u00e0 dei marinai che non si riconoscono nella formula anagrafica del nome/cognome, ma nel mestiere, nel luogo di lavoro, nel viaggio \"\nInfatti spesso il protagonista parler\u00e0 di se stesso usando nomi diversi ed inventati. Questa scelta potrebbe riferirsi al periodo di attivit\u00e0 sindacale vissuto dalla Olsen quando, per necessit\u00e0 era costretta ad usare nomi diversi.\n\"Hey Sailor, What Ship?\" \u00e8 un racconto di resistenza ambientato nell'America degli anni cinquanta che narra la vicenda di un marinaio alcolizzato che non \u00e8 pi\u00f9 in grado di vivere una vita normale e si reca a far visita ad una famiglia di vecchi amici, compagni di lotte sindacali ai quali \u00e8 ancora fortemente affezionato. Il ritorno alla realt\u00e0, dato dal contatto con la terraferma e dal rivedere persone e luoghi del passato, costringe Whitey ad un doloroso confronto/scontro tra ricordi e realt\u00e0 che dovr\u00e0 affrontare accettando la consapevolezza della sua incapacit\u00e0 di affrontare il presente.\nLa creazione del personaggio di Whitey \u00e8 stata possibile grazie ai racconti di vari marinai che la Olsen ha conosciuto personalmente o per via epistolare. Alcuni di questi marinai erano diventati amici intimi della scrittrice, tra questi vi \u00e8 \"Julius Eggan, a cui il racconto \u00e8 dedicato e anche ricordato nel nome della seconda figlia Julie. La Olsen ha esplicitamente dichiarato il desiderio di onorare la memoria di Eggan, morto durante la Guerra Civile Spagnola.\"\nIl testo \u00e8 diviso in quattro parti di lunghezza e durata diverse narrate al tempo presente. Le prime tre sezioni sono in ordine cronologico e raccontano la giornata in cui Whitey, uscendo ubriaco dal bar, incontra il suo vecchio amico Lennie carico di provviste e regali. Whitey prova un senso di distanza tra lui e la famiglia che lo porta ad andarsene da un nuovo amico da cui non si sentir\u00e0 giudicato per il suo stile di vita.\nQuesto racconto \u00e8 scandito da numerosi flussi di coscienza costituiti da vari ricordi cronologicamente non ordinati che ruotano intorno a due elementi fondamentali della vita di Whitey: il mestiere di marinaio e gli eventi storici che hanno segnato le vite dei personaggi adulti del racconto. I pensieri di Whitey, che appaiono sconnessi, si mescolano a parti in cui la narrazione avviene in terza persona e ai dialoghi. Queste ed altre scelte tecniche e stilistiche attuate dalla Olsen rendono la narrazione molto simile a quella cinematografica: si alternano alla narrazione a focalizzazione interna a quella di un narratore soggettivo che guida la prospettiva del lettore. Tutto ci\u00f2 si complica ulteriormente quando compaiono sulla scena anche gli altri personaggi: si ha cos\u00ec una focalizzazione variabile con punti di vista multipli che sovvertono cos\u00ec il rapporto tra chi narra e chi vede.\nOh Yes.\n\"Oh Yes\" \u00e8 stato scritto tra il 1955 e il 1956, quando il movimento per i diritti civili era ancora agli inizi.\nIn questo racconto sono presenti alcuni membri della famiglia del racconto \"Hey Sailor, What Ship?\". La narrazione \u00e8 collocata cronologicamente due anni dopo gli eventi descritti nel racconto precedente. Carol, la secondogenita, ha dodici anni e l'ingresso alla scuola superiore la costringe a prendere coscienza del problema razziale. Nel sistema scolastico del tempo, il razzismo era profondamente radicato, cos\u00ec Carol \u00e8 forzata a rinunciare alla sua profonda amicizia con Parry, una coetanea afroamericana con cui \u00e8 cresciuta perch\u00e9 questa \u00e8 discriminata sia dai compagni di scuola che dagli insegnanti bianchi. Parry \u00e8 la figlia di Alva, un'amica della madre di Carol, Helen.\nLa storia si incentra sullo svenimento di Carol durante la cerimonia del battesimo di Parry. Questo fatto rappresenta il culmine della tensione emotiva di Carol che avviene quando la ragazzina si accorge che alla cerimonia sono presenti anche dei suoi compagni di scuola e teme che si scopra la sua amicizia con una bambina afroamericana. Al rapporto tra le due adolescenti si affianca quello tra le madri delle ragazze, che sono spettatrici delle difficolt\u00e0 che devono affrontare le figlie. Alva e Helen sperano che le ragazze siano abbastanza forti da restare fedeli alla loro amicizia, fornendo come modello l'amicizia delle madri che ha resistito al razzismo. Alla fine del racconto, anche se non \u00e8 esplicitato, si intuisce che Carol resister\u00e0 alle imposizioni esterne.\nLa Olsen dedica questo racconto all'amica Margaret Heaton, insegnante di inglese nella pi\u00f9 prestigiosa scuola superiore di San Francisco che, nonostante fosse molto impegnata sulla questione razziale, fu costretta a fare il giuramento di fedelt\u00e0 agli Stati Uniti per continuare ad operare nel sistema scolastico.\nL'episodio del battesimo nella chiesa battista si riferisce ad un episodio che Tillie Olsen e Margaret Heaton avevano vissuto insieme: la Heaton partecipa insieme alla Olsen per la prima volta nella sua vita alla celebrazione della messa nella chiesa battista del quartiere prettamente afroamericano di Fillmore, dove la Olsen abitava e, proprio come Carol, si sente mancare. Inizialmente la Olsen aveva intitolato il racconto \"Baptism\" poich\u00e9 lo svenimento di Carol avviene durante il battesimo di Parry e anche per sottolineare il significato iniziatico dell'episodio per Carol. In seguito cambi\u00f2 idea probabilmente perch\u00e9 la risposta \"Oh Yes\" esprimeva in modo pi\u00f9 efficace la collettiva espressivit\u00e0 religiosa della chiesa battista la cui sede non \u00e8 un edificio costruito per essere destinato al culto, ma il fondo di un negozio immerso nella semioscurit\u00e0. \"dettagli che sembrano delineare una religiosit\u00e0 immersa nel contesto socio-economico quotidiano, povera e segreta, che rievoca l'ambito di clandestinit\u00e0 dei rituali religiosi [...] cui gli afroamericani erano costretti durante la schiavit\u00f9.\"\n\"Oh yes\", sebbene incentrato sulle tematiche dei pregiudizi razziali, rappresenta anche un tributo alla cultura afroamericana, alla forza dell'oralit\u00e0 e della musicalit\u00e0 del loro linguaggio parlato e all'energia fisica che hanno nell'esprimere la propria fede.\nTell Me a Riddle.\n\"Tell Me a Riddle\" \u00e8 l'ultimo racconto e d\u00e0 il titolo alla raccolta.\nNel 1980 questo racconto fu adattato al grande schermo ma non ebbe successo\nIn questo racconto ritornano i personaggi gi\u00e0 presenti in \"Hey Sailor, What Ship?\" e \"Oh Yes\" e ci sono numerosi richiami ai testi precedenti. Gli anziani protagonisti, Eva e David sono infatti i genitori di Lennie, suoceri di Helen e nonni di Jeannie, Carol e Allie. Eva e David sono ebrei russi espatriati dopo il fallimento della rivolta del 1905, proprio come i genitori della Olsen. \"Nel racconto sono condensati cinquant'anni di storia mondiale, attraverso la menzione, pi\u00f9 o meno diretta, di eventi drammatici e cruciali, quali le due rivoluzioni russe, le due guerre mondiali, l'olocausto, l'avvento del nucleare \"\nAll'inizio del racconto si introduce il disaccordo tra i due coniugi che si protrarr\u00e0 per tutto l'arco della storia. David, contrastato aspramente dalla moglie, desidera vendere la casa di famiglia per trascorrere gli ultimi anni della loro vita nella casa per anziani del sindacato che anche lui ha contribuito a fondare. Eva, in seguito alla scoperta di esser malata di cancro, comincia a ripercorrere il suo vissuto all'interno della famiglia. Questa analisi introspettiva, accentuata dal distacco dal quotidiano che l'et\u00e0 e la malattia le consentono, la portano ad un cambiamento radicale: finalmente Eva si riappropria di se stessa e smette di vivere per gli altri, tornando a sentirsi la giovane rivoluzionaria che era un tempo.\n\"Tell Me a Riddle\" \u00e8 il racconto pi\u00f9 lungo della raccolta, \u00e8 costituito da quattro sezioni suddivise in sottosezioni dove il punto di vista variabile, si sposta da quello dei coniugi a quello dei figli e dei nipoti. \u00c8 presente un narratore eterodiegetico che appare e scompare commentando gli eventi narrati.\nLa prima sezione \u00e8 composta da tredici sottosezioni che sono segnalate da spaziature tipografiche. In questa sezione sono presenti tutte le tematiche principali attorno alle quali ruota il racconto: il conflitto tra i coniugi e le sue motivazioni, il contesto familiare ed il cancro che ha colpito Eva. La storia si svolge in un anno, l'ultimo periodo di vita comune di David e Eva. L'incipit introduce subito il lettore nell'atmosfera matrimoniale di contrasto, mostrando vecchi rancori e conflitti mai risolti che forse resteranno tali. Nelle sottosezioni successive si aggiunge il punto di vista multiplo dei figli, rendendo cos\u00ec il conflitto tra i coniugi un \"affare di famiglia\" anche se i figli non sono in grado di risolvere il contrasto dei genitori dal momento che per loro sono incomprensibili le motivazioni che spingono a dividere Eva e David anche in et\u00e0 avanzata. La riunione a distanza tra i fratelli \u00e8 presentata sotto forma di discorso indiretto libero: essi appaiono distaccati nell'affrontare il problema. Il padre vuole trasferirsi a tutti i costi allo Heaven, la casa per anziani del sindacato. In questo suo desiderio egli non vuole coinvolgere Eva perch\u00e9 \u00e8 una decisione che lui ha gi\u00e0 preso e che non ha intenzione di negoziare. Eva, dal canto suo, si rifiuta decisamente di sottostare alla decisione del marito. La donna vede questa scelta come un'ulteriore affermazione dell'esercizio di potere di lui.\n\"Le esperienze drammatiche dell'esilio forzato e della prostrazione degli anni trenta sembrano aver lasciato segni indelebili in Eva, prima costretta ad emigrare dal proprio paese per scampare alle persecuzioni politiche e allo stesso tempo restia a rinunciare alla propria identit\u00e0 di russa, e poi ridotta al silenzio da un'esistenza ancor pi\u00f9 misera in America, la terra della libert\u00e0 e delle opportunit\u00e0\"\nIn vecchiaia Eva non \u00e8 pi\u00f9 vincolata alle responsabilit\u00e0 di madre, ma vuole godersi gli ultimi anni della vita nella casa in cui ha abitato durante la sua vita coniugale che prima sentiva come una gabbia ma adesso rivendica come spazio tutto suo. Tra David e Eva \u00e8 in atto una lotta che si combatte a suon di volumi: il marito ricerca la compagnia della televisione che accende a tutto volume, mentre la moglie richiede la solitudine del silenzio che pu\u00f2 ottenere spegnendo il suo apparecchio acustico. Il calo dell'udito consente alla donna di estraniarsi dal mondo intorno a lei e di potersi immergere in quello della lettura e della riflessione.\nLe sezioni successive mostrano una Eva desiderosa di infrangere la repressione esercitata su di lei dalla societ\u00e0 americana e dal marito: abbandona i panni di moglie sottomessa e di madre/nonna servizievole, votata sempre al sacrificio e si impone come donna che esprime le sue opinioni e le sue convinzioni politiche. La sottosezione che apre la seconda sezione del racconto mostra la camera d'ospedale in cui Eva \u00e8 ricoverata in seguito all'intervento chirurgico e le viene diagnosticato un anno di vita. Durante la permanenza in ospedale, quando Eva si sveglia dall'anestesia, vede un rabbino che sta pregando per lei. Nel momento in cui le viene detto che \u00e8 consuetudine ospedaliera raccogliere informazioni sulla religione e sulla razza dei pazienti e di passarle ai ministri dei culti, Eva si infuria. Un altro episodio strettamente connesso al precedente \u00e8 riscontrabile nel periodo di convalescenza a casa della figlia che ci mostra Hannah intenta a preparare le candele per lo Shabbat e chiede ad Eva di pronunciare la preghiera di benedizione, nonostante in famiglia non siano mai stati soliti celebrare lo Shabbat. Eva si rifiuta aspramente, definendo la fede religiosa superstizione.\nLa quarta ed ultima sezione \u00e8 incentrata sull'agonia di Eva ed \u00e8 resa con accuratezza realistica ed intensa partecipazione. La narrazione \u00e8 costituita da monologhi, dialoghi e discorso indiretto libero; il punto di vista \u00e8 quasi sempre quello di David che ascolta il delirio di Eva morente, dialoga con lei e parla con se stesso. Quando David comincia a ripercorrere il tempo passato gli tornano in mente le loro vite condivise e quando Eva mormora l'inno della loro fede socialista l'uomo ha una sorta di epifania: \u00e8 lui che ha tradito gli ideali, la moglie e se stesso. Infatti in un soliloquio in cui Eva \u00e8 ormai morta, David \u00e8 costretto ad ammettere che si \u00e8 allontanato dagli ideali che un tempo avevano dato senso alle loro vite, adagiandosi nel ruolo che il benessere di una societ\u00e0 materialistica gli aveva offerto.\nSia all'inizio che alla fine del racconto si possono notare dei forti richiami all'ideologia socialista:\nYonnondio From The Thirties.\n\"Yonnondio From The Thirties\" \u00e8 un romanzo che la Olsen inizi\u00f2 a scrivere nel 1937 e di cui \"The Iron Throat\"costituisce l'incipit. In quegli anni la scrittrice, impegnata sia a lavorare per mantenere se stessa e la figlia sia nelle manifestazioni politiche del tempo, abbandona la stesura del romanzo per poi riprenderla nel 1972, quando il marito rinviene in soffitta il manoscritto e gli appunti del romanzo.\nLa pubblicazione avviene nel 1974 a seguito di un lungo lavoro per riordinare i vari appunti e per aggiungere ai primi quattro capitoli che erano gi\u00e0 ultimati, altri quattro capitoli sotto forma di brani e annotazioni.\nQuesto doppio titolo \u00e8 emblematico:\nLa Olsen descrive le realt\u00e0 lavorative disumane dei lavoratori in Wyoming, degli agricoltori delle praterie del Midwest e degli operai delle industrie dei sobborghi metropolitani.\nIl romanzo \u00e8 composto da otto capitoli che mostrano i vari spostamenti geografici, socio-culturali e lavorativi che la famiglia Holbrook \u00e8 costretta a fare nella ricerca di una vita migliore.\nNei primi due capitoli il luogo in cui vivono gli Holbrook \u00e8 una cittadina mineraria del Wyoming.\nNel terzo e quarto capitolo invece la famiglia si sposta in una comunit\u00e0 agricola del Dakota del Sud, per poi stabilirsi negli ultimi quattro capitoli nella periferia di una citt\u00e0 industriale del Nebraska.\nIn questo romanzo la narrazione \u00e8 lasciata a due narratori principali: Mazie, che all'inizio della storia ha sei anni e alla fine nove, rappresenta il punto di vista pi\u00f9 invisibile dell'economia capitalista, e la madre Anna caratterizzata dalla sopportazione delle violenze che subisce in silenzio dal marito ubriaco, che mostra un senso di impotenza nei confronti di una realt\u00e0 storica che rende vano e frustrante ogni tentativo di miglioramento. Talvolta anche il padre Jim assume il ruolo di narratore. Infine c'\u00e8 la voce narrante, onnisciente e extradiegetica, che si palesa nelle quattro intrusioni in cui non si parla della famiglia Holbrook, ma vengono interpretati gli avvenimenti secondo l'ideologia politica, requisito fondamentale del Realismo Proletario.\nIl linguaggio utilizzato dalla Olsen in questo romanzo \u00e8 vario: la scrittrice usa talvolta un linguaggio lirico-poetico carico di retorica per sottolineare il senso di minaccia che pervade tutto il romanzo \"attraverso l'uso ossimorico di verbi che implicano lo strisciante pericolo sempre in agguato e spesso invisibile all'occhio umano\". Quando descrive le condizioni di lavoro in fabbrica, utilizza sostantivi onomatopeici che riproducono i suoni assordanti e stridenti delle macchine. Il linguaggio utilizzato \u00e8 ripetitivo e incalzante, come una catena di montaggio, fatto di frasi brevi e spezzate spesso legate tra loro. La Olsen usa un linguaggio senza spazi tra le parole quando dal punto di vista di Mazie racconta la presentazione impersonale e didattica che la maestra della scuola di citt\u00e0 fa dei due fratelli Holbrook.\n\"The first day: MazieandWillHolbrookhavecomefromthecountrywheretheygrowthecornandwheatandallourmilkcomesfromsayhellotoMazieandWillchildren\"(pag.49)\nSebbene il lavoro svolto dalla Olsen per mettere insieme i capitoli vecchi con quelli scritti quarant'anni dopo renda gli ultimi quattro capitoli meno omogenei e politicamente meno efficaci, il romanzo ebbe un notevole impatto sul pubblico degli anni settanta sia come testo legato al Realismo Proletario che forniva una testimonianza di realt\u00e0 e un periodo sociale poco documentati, sia come testo del femminismo americano grazie al punto di vista femminile delle due narratrici.\nNot You I Weep For.\n\"Not You I Weep For\", scritto dalla Olsen nel 1931, \u00e8 il suo primo testo narrativo. Il titolo \u00e8 emblematico perch\u00e9 esplicita il messaggio centrale del racconto, infatti non si piange solo la morte di una persona, ma si piange soprattutto ci\u00f2 che non \u00e8 stato, mostrando le responsabilit\u00e0 della societ\u00e0 che non ha favorito lo sviluppo sia fisico che intellettuale dei giovani appartenenti agli strati sociali pi\u00f9 bassi nell'America degli anni venti.\nLa narratrice si immerge nei ricordi del suo passato, quando legge casualmente sul giornale il necrologio di Nena Asarch, una ragazza di vent'anni sua compagna di scuola e amica, morta di polmonite. In questo racconto emerge l'intenzione della scrittrice di descrivere l'esperienza proletaria vissuta da una donna, infatti la focalizzazione \u00e8 affidata ad un personaggio femminile.\n\"Not You I Weep For\" \u00e8 fondato su alcuni temi che sono fondamentali nella scrittura di Tillie Olsen:\nQuesto racconto si divide in sei sezioni distinguibili dalla spaziatura tipografica. Non vi \u00e8 un narratore eterodiegetico, cos\u00ec la Olsen ha la possibilit\u00e0 di utilizzare il lessico adolescenziale delle due protagoniste nella sezione centrale e un linguaggio pi\u00f9 ricercato nella cornice. In tal modo la scrittrice rende omogeneo il registro linguistico e il tono narrativo con la struttura testuale e introduce anche dei tratti tematici peculiari del Realismo Proletario.\n\"Dopo un'introduzione esplicativa [...] come nel processo del ricordo, procede a focalizzazioni intermittenti: si comincia con un sommario della storia, poi si isolano gli episodi che saranno narrati in dettaglio, si torna in un contesto narrativo pi\u00f9 ampio fino ad un altro evento preciso descritto analiticamente con scene dialogate. Questa intermittenza di focalizzazione genera, tra un episodio e un altro, alcune ellissi, implicite ed esplicite le quali, insieme a prolessi e analessi determina il movimento temporale del testo\"\nI Want You Women Up To North To Know.\n\"I Want You Women Up To North To Know\"\u00e8 una poesia scritta nel 1934 che trae spunto da una lettera inviata alla redazione del quotidiano \"New Masses\", in cui una donna, Felipe Ibarro, denunciava lo sfruttamento delle operaie chicane.\nIn questa poesia si racconta la realt\u00e0 delle donne chicane che sono costrette a lavorare dall'alba al tramonto per tre dollari a settimana, cucendo abiti da bambini destinati alla vendita nei grandi magazzini del nord degli Stati Uniti.\nLo scopo della Olsen \u00e8 di catturare l'attenzione delle signore pi\u00f9 abbienti, mostrando loro la scomoda verit\u00e0 che si cela dietro ai raffinati abiti che comprano per i loro figli: quei vestiti sono il frutto della sofferenza e della fatica di madri come loro.\nIn questa poesia sono presenti delle parentesi che segnalano l'inserimento di un io poetico supplementare che offre una lettura politica dei fatti commentandoli.\nLa Olsen sostiene che la situazione dei lavoratori debba essere mostrata nella sua cruda realt\u00e0, senza addolcimenti poetici che la renderebbero meno tragica. La scrittrice vuole affrancare le donne dall'isolamento e dal silenzio in cui erano relegate sottolineando la loro abilit\u00e0 a intessere relazioni: la Olsen crea un punto di contatto tra coscienza di classe e coscienza politica.\n\"There Is a Lesson\".\n\"There Is a Lesson\" \u00e8 una poesia scritta nel 1934 ispirata dalla notizia, apparsa sul \"San Francisco Chronicle\", che sosteneva che in Austria, dopo l'assassinio di due attivisti socialisti, il governo nazista aveva imposto la chiusura delle scuole.\nQuesta poesia \u00e8 una chiara denuncia del nazismo che si sta rapidamente affermando in tutta Europa e allude al pericolo che rappresentano tutti i governi totalitari che nascondono la verit\u00e0 ed eliminano i dissidenti.\nGli slogan che gridano gli oppositori rappresentano l'urlo di resistenza senza distinzioni di razza e di genere.\nLa storia che dev'essere scritta non \u00e8 quella insegnata nelle scuole di quel tempo, ma \u00e8 quella scritta col sangue degli uccisi.\nIl registro adottato in questa poesia \u00e8 altamente retorico: sono presenti numerose immagini metaforiche e la ripetizione anaforica della struttura sintagmatica \"\"there is + soggetto + participio passato\".\"\nI reportage.\nI reportage di Tillie Olsen \"Thousand Dollar Vagrant\" e \"The Strike\" si riferiscono allo sciopero dei marittimi di San Francisco. \"Il 9 maggio 1934 le organizzazioni dei lavoratori cominciarono azioni di protesta contro il sistema di assunzione delle compagnie portuali a cui aderirono i marittimi di tutta la costa californiana. Il 5 luglio, durante la manifestazione che attraversava le strade di San Francisco, i lavoratori furono attaccati dalla polizia che apr\u00ec il fuoco uccidendo due scioperanti e un passante e ferendo un altro centinaio di persone. Dopo quel tragico giorno, noto come \"Bloody Thursday\", quasi tutte le organizzazioni sindacali aderirono allo sciopero generale proclamato dalle associazioni dei lavoratori portuali per il 16 luglio\"\nThousand Dollar Vagrant.\n\"Thousand Dollar Vagrant\", scritto nel 1934, \u00e8 il primo \"reportage\" della Olsen. Esso \u00e8 il resoconto del suo arresto quando fu trovata in un appartamento con alcuni comunisti, tra cui Jack Olsen, durante una perquisizione della polizia in seguito agli eventi dello sciopero dei marittimi: gli uomini furono brutalmente picchiati e la Olsen diede generalit\u00e0 false.\nQuesto testo ha una struttura antitetica e una narrazione in prima persona; le coppie amtitetiche mettono in contrapposizione umani e non umani (o animali): i cinque poliziotti vengono chiamati con epiteti animaleschi; tuttavia la scrittrice riesce a trovare un po' di umanit\u00e0 anche nei nemici perch\u00e9 pure loro sono ingranaggi del sistema e tra di essi ci sono anche persone che non condividono n\u00e9 i principi n\u00e9 i metodi repressivi.\nLa Olsen viene condannata per direttissima, senza alcuna prova, per vagabondaggio dal giudice Steiner che fissa la cauzione a 1.000 dollari; la cauzione viene per\u00f2 ridotta da un altro giudice che dichiara \"Sfortunatamente il comunismo non \u00e8 un crimine\".\nCon la rappresentazione delle situazioni che mostrano una chiara repressione dei diritti civili, la Olsen riesce a dar voce a tutte quelle persone arrestate come lei nei giorni successivi allo sciopero ma che non erano nelle condizioni di raggiungere i mass media. In questo testo la Olsen fa della sua esperienza personale un'esperienza collettiva.\nThe Strike.\n\"The Strike\" \u00e8 un \"reportage\" un po' anomalo in quanto, contrariamente a quanto previsto dalle caratteristiche di questo genere letterario, la Olsen scrive questo testo nel 1934,ovvero qualche anno dopo gli accadimenti narrati.\nIn realt\u00e0 la scrittrice non si concentra tanto su quello che accade durante lo sciopero di cui peraltro non \u00e8 testimone oculare, ma include anche gli eventi che portarono alla grande manifestazione di protesta.\nI fatti descritti rivelano il punto di vista dei lavoratori, non quello del \"reporter\": ci\u00f2 che viene narrato ovviamente stride con quello che veniva pubblicato sui quotidiani del tempo.\nLa Olsen sceglie di adottare un linguaggio ricco di elementi retorici. Come nel \"reportage\" precedente, la contrapposizione sociale avviene con l'uso di doppie binarie antitetiche: scioperanti e crumiri e scioperanti e poliziotti. La scrittrice utilizza un linguaggio che coinvolge pi\u00f9 sensi: la vista, con l'uso della grafia che fissa sulla pagina le grida degli scioperanti, i commenti dei giornali e vi \u00e8 inoltre l'inserzione del testo di un volantino; l'olfatto che \u00e8 richiamato dall'odore del fumo dei gas lacrimogeni che irrita gli occhi; l'udito dato dalle urla dei manifestanti, dallo scoppio dei candelotti, dalle pallottole a cui segue un silenzio di morte.\nQuesto \"reportage\" non rappresenta solo il resoconto di un evento drammatico volto alla propaganda politica, ma mostra lo stato emozionale della Olsen, la sua partecipazione empatica a quegli eventi che l'hanno vista partecipa ed attiva."}
{"id": "3128318", "revid": "104265", "url": "https://it.wikipedia.org/wiki?curid=3128318", "title": "Eduard Gebhardt", "text": "Biografia.\nStudi\u00f2 prima all'accademia di San Pietroburgo e successivamente alla Kunstakademie D\u00fcsseldorf, per poi diventare docente. Ebbe fra gli allievi Johann August Wilhelm Sohn. Fece parte della scuola di pittura di D\u00fcsseldorf di Friedrich Wilhelm Schadow.\nRiconoscimenti.\nEbbe la medaglia d'oro alla Berliner Kunstausstellung (mostra d'arte di Berlino)."}
{"id": "3128320", "revid": "204012", "url": "https://it.wikipedia.org/wiki?curid=3128320", "title": "Eduard von Gebhardt", "text": ""}
{"id": "3128322", "revid": "110157", "url": "https://it.wikipedia.org/wiki?curid=3128322", "title": "Coupe Poree", "text": "Il Coupe Poree \u00e8 stato un torneo di tennis facente parte del Grand Prix giocato nel 1977 a Parigi in Francia su campi in terra battuta."}
{"id": "3128324", "revid": "3115", "url": "https://it.wikipedia.org/wiki?curid=3128324", "title": "William Merwin", "text": ""}
{"id": "3128327", "revid": "3115", "url": "https://it.wikipedia.org/wiki?curid=3128327", "title": "W. S. Merwin", "text": ""}
{"id": "3128328", "revid": "1318789", "url": "https://it.wikipedia.org/wiki?curid=3128328", "title": "Teresa Sensi", "text": "Originaria di Assisi (Perugia), gi\u00e0 nel 1916 pubblica la sua prima raccolta di novelle, \"L'ignoto\". Si trasfer\u00ec a Venezia ove spos\u00f2 il pittore Carlo Dalla Zorza e collabora con \"La Gazzetta di Venezia\" e \"Il Gazzettino\". Estende poi la sua collaborazione a numerosi giornali, quotidiani e riviste tra cui \"Annabella\", \"L'Illustrazione italiana\", \"La Gazzetta del Popolo\", \"Grandi Firme\",\"Il Resto del Carlino\", \"L'Osservatore politico e letterario\", \"Ateneo Veneto\", \"Giornale d'Italia\", \"Gazzetta del Mezzogiorno\".\nL'editore Angelo Rizzoli le chiede di scrivere un romanzo ed esce cos\u00ec \"L'amore degli altri\", primo di una lunga serie di successi che, tra gli anni quaranta e gli anni cinquanta, la vedono divisa tra giornalismo e letteratura. Rimasta vedova nel 1977 scrive il celebre \"Itinerari della memoria\" presentato da Gianni Crovato, direttore de \"Il Gazzettino\" e raccoglie 16 elzeviri apparsi sulla terza pagina del quotidiano veneto.\nFu la prima umbra iscritta all'ordine dei giornalisti. Collabor\u00f2 con numerose testate locali e nazionali."}
{"id": "3128331", "revid": "767487", "url": "https://it.wikipedia.org/wiki?curid=3128331", "title": "Coupe Poree 1977", "text": "Il Coupe Poree 1977 \u00e8 stato un torneo di tennis giocato sulla terra battuta. \u00c8 stata la 10\u00aa edizione del torneo, che fa parte del Colgate-Palmolive Grand Prix 1977. Il torneo si \u00e8 giocato a Parigi in Francia, dal 19 al 25 settembre 1977.\nCampioni.\nSingolare maschile.\n Guillermo Vilas ha battuto in finale Christophe Roger-Vasselin 6-2 6-1 7-6\nDoppio maschile.\n Christophe Roger-Vasselin / Jacques Thamin hanno battuto in finale Ilie N\u0103stase / Ion \u021airiac 6-2, 4-6, 6-3"}
{"id": "3128333", "revid": "1543377", "url": "https://it.wikipedia.org/wiki?curid=3128333", "title": "Thank Me Later", "text": "Thank Me Later \u00e8 l'album di debutto del rapper canadese Drake pubblicato il 14 giugno 2010 dalla Young Money Entertainment/Cash Money Records."}
{"id": "3128337", "revid": "1543377", "url": "https://it.wikipedia.org/wiki?curid=3128337", "title": "Aix-en-Provence Open 1977", "text": "L'Aix-en-Provence Open 1977 \u00e8 stato un torneo di tennis giocato sulla terra battuta. \u00c8 stata la 1\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Aix-en-Provence in Francia dal 26 settembre al 2 ottobre 1977.\nCampioni.\nSingolare maschile.\n Ilie N\u0103stase ha battuto in finale Guillermo Vilas 6\u20131, 7\u20135 (Vilas ritirato)\nDoppio maschile.\n Ilie N\u0103stase / Ion \u021airiac hanno battuto in finale Patrice Dominguez / Rolf Norberg 7\u20135, 7\u20136"}
{"id": "3128339", "revid": "59975", "url": "https://it.wikipedia.org/wiki?curid=3128339", "title": "Classic metal", "text": ""}
{"id": "3128340", "revid": "1516087", "url": "https://it.wikipedia.org/wiki?curid=3128340", "title": "Liam Dunn", "text": "Biografia.\nNato nello stato di New Jersey, come attore fu attivo durante la seconda met\u00e0 del XX secolo sino alla sua morte, avvenuta nel 1976. Ha recitato in numerosi film di Mel Brooks."}
{"id": "3128344", "revid": "287204", "url": "https://it.wikipedia.org/wiki?curid=3128344", "title": "Pacific Coast Championships 1977", "text": "Il Pacific Coast Championships 1977 \u00e8 stato un torneo di tennis giocato sul sintetico indoor. \u00c8 stata l'88\u00aa edizione del Pacific Coast Championships, che fa parte del Colgate-Palmolive Grand Prix 1977. Si \u00e8 giocato a San Francisco negli Stati Uniti, dal 26 settembre al 2 ottobre 1977.\nPartecipanti.\nAltri partecipanti.\nI seguenti giocatori sono passati dalle qualificazioni:\nCampioni.\nSingolare.\n Butch Walts ha battuto in finale Brian Gottfried 4-6, 6-3, 7-5\nDoppio.\n Marty Riessen / Dick Stockton hanno battuto in finale Fred McNair / Sherwood Stewart 6-4, 1-6, 6-4"}
{"id": "3128345", "revid": "767487", "url": "https://it.wikipedia.org/wiki?curid=3128345", "title": "Protarchaeopteryx robusta", "text": "Il protarcheotterige (Protarchaeopteryx robusta) \u00e8 un dinosauro vissuto nel \nCretaceo inferiore (circa 125 milioni di anni fa), appartenente ai celurosauri. A causa delle sue somiglianze con gli uccelli, originariamente era stato descritto come uno stretto parente dell'antico uccello \"Archaeopteryx\".\nDescrizione.\nQuesto animale, delle dimensioni di un tacchino, possedeva caratteristiche intermedie tra i tipici dinosauri teropodi e gli uccelli. Erano presenti penne ben sviluppate che si estendevano dalla coda, corta e robusta. Le zampe anteriori erano lunghe e snelle, e possedevano tre dita con artigli ricurvi e appuntiti. Le ossa erano cave come quelle degli uccelli, ed era presente una furcula (osso dei desideri), come anche in molti teropodi e in tutti gli uccelli. Il cranio era alto e corto, e possedeva denti anteriori prominenti e allungati.\nClassificazione.\nI resti di protarcheotterige sono stati ritrovati nella formazione Yixian, in strati del Cretaceo inferiore (inizio dell'Aptiano, circa 125 milioni di anni fa). \nBench\u00e9 il nome \"Protarchaeopteryx\" faccia supporre una parentela con l'uccello primitivo \"Archaeopteryx\", in realt\u00e0 questo animale faceva parte di un gruppo di dinosauri teropodi non strettamente imparentati con gli uccelli, gli oviraptorosauri. Tra questi, \"Protarchaeopteryx\" era uno dei pi\u00f9 primitivi, ed \u00e8 possibile che il dinosauro noto come \"Incisivosaurus\" sia uno stretto parente, o addirittura congenerico.\nStile di vita.\nProbabilmente questo animale era un erbivoro o un onnivoro, come indicherebbe il suo strano cranio e la dentatura. Le zampe anteriori, tuttavia, sono munite di artigli simili a quelle dei piccoli dinosauri carnivori. \"Protarchaeopteryx\" possedeva penne simmetriche sulle sue braccia. Poich\u00e9 i moderni uccelli che posseggono questo tipo di piumaggio non volano, \u00e8 probabile che anche \"Protarchaeopteryx\" fosse inetto al volo; la struttura scheletrica dell'animale confermerebbe questa ipotesi."}
{"id": "3128347", "revid": "22356", "url": "https://it.wikipedia.org/wiki?curid=3128347", "title": "Protarchaeopteryx", "text": ""}
{"id": "3128350", "revid": "767487", "url": "https://it.wikipedia.org/wiki?curid=3128350", "title": "Hawaiian Open 1977", "text": "L'Hawaiian Open 1977 \u00e8 stato un torneo di tennis giocato sul cemento. \u00c8 stata la 4\u00aa edizione dell'Hawaiian Open, che fa parte del Colgate-Palmolive Grand Prix 1977. Si \u00e8 giocato a Maui negli Stati Uniti, dal 3 al 9 ottobre 1977.\nCampioni.\nSingolare.\n Jimmy Connors ha battuto in finale Brian Gottfried 6\u20132, 6\u20130\nDoppio.\n Robert Lutz / Stan Smith hanno battuto in finale Brian Gottfried / Ra\u00fal Ram\u00edrez 7\u20136, 6\u20134"}
{"id": "3128374", "revid": "599013", "url": "https://it.wikipedia.org/wiki?curid=3128374", "title": "Amedeo Degli Esposti", "text": "Carriera.\nArrivato a Padova nel 1937 come militare, comincia la sua carriera da calciatore per caso, grazie a un signore proveniente da Piove di Sacco che cercava dei calciatori per la squadra del Piove. Debutta a San Martino di Lupari segnando tutti e quattro i gol che sancirono la vittoria della squadra.\nDopo aver assistito ad una partita del Padova decise di fare un provino con i biancoscudati. Nella partita di prova \u00e8 schierato come centravanti nella squadra riserve, segnando due gol; nel secondo tempo passa invece con i titolari segnando altri due gol. Ottiene cos\u00ec un contratto con il Padova venendo schierato la domenica successiva nella partita contro il Brescia finita 0-0.\nDopo tre stagioni in Veneto viene ceduto al Milan assieme a Gino Cappello per 180.000 lire.\nNell'agosto 1940 si infortuna ad un ginocchio, e l'incidente condizioner\u00e0 le sue prestazioni per tutto il periodo milanista. Viene quindi ceduto al , ritrovando il suo ex-compagno di squadra al Padova Walter Petron. Nelle stagioni 1943-46 gioca col Treviso. La stagione 1946-47 la gioca a Cremona.\nDopo il conflitto torna a giocare al in Serie B, mentre la stagione successiva torna al Padova, dove nel 1949 chiude la carriera.\n\u00c8 stato convocato anche per una partita della Nazionale da Vittorio Pozzo a Firenze; durante un allenamento si infortun\u00f2 ad una gamba.\nNegli anni '50 visse a lungo in Venezuela, aprendo una libreria a Caracas. Poi fece ritorno in Italia rimanendo a vivere a Legnaro (PD)."}
{"id": "3128381", "revid": "292162", "url": "https://it.wikipedia.org/wiki?curid=3128381", "title": "Lungotevere della Vittoria", "text": "Il lungotevere Della Vittoria \u00e8 il tratto di lungotevere che collega piazza del Fante a piazzale Maresciallo Giardino, a Roma, nel quartiere Della Vittoria.\nIl lungotevere \u00e8 dedicato alla vittoria italiana nella prima guerra mondiale (toponimo imposto all'intero quartiere).\nTutto il tratto di lungotevere che collegava il piazzale di ponte Milvio era denominato \"Lungotevere Milvio\". In seguito alla intitolazione dei tratti da Ponte Milvio a Piazza Maresciallo Giardino ai marescialli Diaz e Cadorna, si decise, con delibera del governatore del 12 giugno 1939 di usare il nome \"Della Vittoria\" per il tratto da piazza Maresciallo Giardino al ponte Risorgimento.\nUn anno dopo il nome fu cambiato in lungotevere Guglielmo Oberdan. \nIl nome fu dato nuovamente con delibera del consiglio comunale il 25 febbraio 1948 per il tratto da piazza del Fante e piazzale Maresciallo Giardino, mentre il tratto rimanente, da piazza Monte Grappa a piazza del Fante mantenne l'intitolazione a Guglielmo Oberdan.\nVi si trovano il \"museo dell'Istituto Storico e di Cultura dell'Arma del Genio\", il cui edificio \u00e8 stato realizzato nel 1940, e l'\"Associazione Fondo Alberto Moravia\", costituita il 16 dicembre 1991 nella casa dove visse lo scrittore."}
{"id": "3128384", "revid": "287204", "url": "https://it.wikipedia.org/wiki?curid=3128384", "title": "Wahoo (Nebraska)", "text": "Wahoo \u00e8 una cittadina statunitense dello Stato del Nebraska, capoluogo della Contea di Saunders\nHa dato i natali a numerosi personaggi famosi, quali il produttore cinematografico Darryl F. Zanuck, il Premio Nobel per la medicina del 1958 George Beadle, la scrittrice Tillie Olsen, il giocatore di baseball Sam Crawford, il compositore Howard Hanson ed altri ancora\n\u00c8 divenuta famosa a livello nazionale nel 1996 dopo che David Letterman afferm\u00f2 di gradire la parola \"wahoo\", a seguito della missiva di un cittadino che chiedeva di trasferire nella citt\u00e0 la fantomatica sede centrale dello show, origine immaginaria delle liste \"Top Ten\". Letterman fu bersaglio per mesi di una simpatica azione lobbistica da parte della cittadinanza: venne proclamato \"ammiraglio della Grande Marina dello Stato del Nebraska\", inondato di missive e cartoline, fiori, animali, vestiti, alcolici ed altro ancora. Quando afferm\u00f2 scherzosamente che voleva di pi\u00f9, gli vennero inviati un'automobile Ford Pinto del '76 con un divano attaccato al tettuccio ed altri regali \"esotici\", cos\u00ec cedette.\nIl sommario notturno dello show sul sito web della CBS \u00e8 intitolato \"The Wahoo Gazette\".\nGeografia fisica.\nSecondo i dati forniti dallo United States Census Bureau, la citt\u00e0 ha un'area di 2.1 miglia quadrate, pari a 5.5\u00a0km quadri, interamente costituiti da terra.\nSociet\u00e0.\nEvoluzione demografica.\nAl censimento del 2000 risultavano persone di cui 992 famiglie e 1583 nuclei famigliari residenti in citt\u00e0. La densit\u00e0 di popolazione era di 1,841 abitanti per miglio quadrato. Erano presenti 1699 unit\u00e0 abitative con una densit\u00e0 media di 779,5 per miglio quadrato. La composizione razziale era la seguente: 98,40% di razza caucasica, 0,15% afroamericani, 0,30% nativi americani, 0,36% asiatici 0,30% di altre razze e lo 0,48% di razza mista. Gli ispanici di qualunque razza erano lo 0,84% della popolazione.\nDei 1586 nuclei famigliari presenti: il 31,8% contava minori sotto i 18 anni, il 51,6% erano coppie sposate che vivevano insieme, l'8,6% aveva un capofamiglia donna senza la presenza di un marito e il 37,3% non erano famiglie. Il 33,2% dei nuclei presenti contava un solo individuo e il 19,3% di questi era composto da ultrassessantacinquenni che vivevano da soli. Il numero medio di abitanti per nucleo era di 2,39, mentre quello delle famiglie era di 3,08.\nLe fasce di et\u00e0 sono cos\u00ec suddivise: 26,3% sotto i 18 anni, 6,5% dai 18 ai 24 anni, 26,4% dai 25 ai 44 anni, 19,5% dai 45 ai 64 anni e 21,4 sono sopra i 65 anni. L'et\u00e0 media era di 39 anni. Per ogni 100 femmine erano presenti 90,1 maschi, per ogni 100 femmine sotto i 18 anni erano presenti 84,5 maschi.\nL'introito medio per ogni nucleo famigliare era di $ e per ogni famiglia l'entrata media era di $. Un uomo guadagna mediamente $ contro i $ delle donne. L'introito medio pro capite era di $. Il 7,5% della popolazione e l'8,3% delle famiglie erano sotto la soglia di povert\u00e0, di questi il 7,5 era sotto i 18 anni e il 9,3 era sopra i 65 anni."}
{"id": "3128389", "revid": "124818140", "url": "https://it.wikipedia.org/wiki?curid=3128389", "title": "Clelia Rondinella", "text": "Biografia.\nNata a Napoli nel 1963, nipote di Giacomo Rondinella, cantante, inizia la carriera nel cinema in piccole parti in film di ambiente partenopeo diretta da Ciro Ippolito, in televisione debutta sotto la regia di Luigi Comencini nel 1983 con \"Il matrimonio di Caterina\".\nQuasi sempre scelta per parti secondarie \u2013 ma significative \u2013 lavora diretta tra gli altri da: Nanni Loy, Mario Monicelli, Mauro Bolognini, Massimo Troisi e Giuseppe Tornatore."}
{"id": "3128391", "revid": "154893", "url": "https://it.wikipedia.org/wiki?curid=3128391", "title": "IX secolo d.C.", "text": ""}
{"id": "3128393", "revid": "256896", "url": "https://it.wikipedia.org/wiki?curid=3128393", "title": "Illa de Arousa", "text": ""}
{"id": "3128394", "revid": "256896", "url": "https://it.wikipedia.org/wiki?curid=3128394", "title": "Isla de Arosa", "text": ""}
{"id": "3128395", "revid": "59785", "url": "https://it.wikipedia.org/wiki?curid=3128395", "title": "Lungotevere Vaticano", "text": "Il lungotevere Vaticano \u00e8 il tratto di lungotevere che collega ponte Sant'Angelo a ponte Vittorio Emanuele II, a Roma, nel rione Borgo.\nIl lungotevere prende nome dal colle su cui sorgono la basilica di San Pietro e la citt\u00e0-stato del Vaticano; \u00e8 stato istituito con delibera del 20 luglio 1887.\nVi si trova la chiesa della Santissima Annunziata (detta l'\"Annunziatina\"), un tempo sita in Borgo Santo Spirito, demolita per l'apertura di via della Conciliazione e ricostruita nel 1950 all'angolo con via San Pio X. La facciata risale al XVIII secolo ed \u00e8 attribuita a Pietro Passalacqua. Reca all'interno opere d'arte un tempo poste nella piccola \"chiesa di San Michele Arcangelo al Corridore\", demolita."}
{"id": "3128398", "revid": "256896", "url": "https://it.wikipedia.org/wiki?curid=3128398", "title": "Illas C\u00edes", "text": ""}
{"id": "3128402", "revid": "6923", "url": "https://it.wikipedia.org/wiki?curid=3128402", "title": "Aeroporto di Parma Societ\u00e0 per la Gestione", "text": "La SO.GE.A.P. Aeroporto di Parma Societ\u00e0 per la Gestione S.p.A., \u00e8 la societ\u00e0 che gestisce l'aeroporto di Parma \"Giuseppe Verdi\".\nStoria.\nLa SO.GE.A.P. S.p.A. nacque nel 1983 per consentire l'ampliamento dell'Aeroporto di Parma, richiesto nel 1980 dal locale Aero Club \"Gaspare Bolla\" alla Direzione Generale Aviazione Civile e Traffico Aereo (Civilavia) di Roma, che ne aveva approvato il progetto.\nLa societ\u00e0, oltre che partecipata dall'Aero Club, dal Comune e dalla Provincia di Parma, storici sostenitori dell'aeroporto, fu necessariamente aperta ad altri enti, sia pubblici che privati, del territorio parmense.\nIl 5 maggio 1991 venne ufficialmente aperto lo scalo dell'aeroporto di Parma.\nI conti pesantemente in rosso portarono SO.GE.A.P. a scegliere un partner privato che nel 2008 venne individuato nella Meinl Airports International Ltd, un fondo d'investimento austriaco di propriet\u00e0 della Meinl Bank. Il nuovo socio di maggioranza ricapitalizz\u00f2 la societ\u00e0 per oltre 15 milioni di euro acquisendo quasi il 68% delle azioni ed inserendo 7 membri nel consiglio d'amministrazione di SO.GE.A.P.\nNel corso del 2009 la Meinl Airports International espresse per\u00f2 l'intenzione di andarsene dalla societ\u00e0, confermata nel 2010 con una ricapitalizzazione che porter\u00e0 all'uscita definitiva del fondo austriaco nel 2014.\nNel gennaio 2014 l\u2019allora Ministro delle infrastrutture e dei trasporti, Maurizio Lupi, inserisce lo scalo di Parma fra i 36 di interesse nazionale, approvando la concessione ventennale per la gestione dell\u2019aeroporto in capo a SO.GE.A.P.\nNonostante ci\u00f2, l\u2019anno successivo il socio austriaco Meinl Bank dichiara di voler procedere con la preannunciata volont\u00e0 di porre in liquidazione la societ\u00e0. Dopo il fallimento delle trattative con la milanese Sea e con il gruppo cinese Izp, nell\u2019estate 2015 interviene cos\u00ec l\u2019Unione Parmense degli Industriali la quale, grazie ad un finanziamento-ponte da 5 milioni di euro e la contestuale promessa di un piano di sviluppo per lo scalo, garantisce all\u2019aeroporto altri due anni di operativit\u00e0 .\nBilancio.\nNel 2008 SO.GE.A.P. ha chiuso l'anno con 4,283 milioni di perdite."}
{"id": "3128403", "revid": "256896", "url": "https://it.wikipedia.org/wiki?curid=3128403", "title": "Isola di Arousa", "text": ""}
{"id": "3128414", "revid": "536187", "url": "https://it.wikipedia.org/wiki?curid=3128414", "title": "West Samoa", "text": ""}
{"id": "3128424", "revid": "1124164", "url": "https://it.wikipedia.org/wiki?curid=3128424", "title": "Opere di Lorenzo Lotto", "text": "Segue un elenco delle opere di Lorenzo Lotto, in ordine cronologico."}
{"id": "3128433", "revid": "287204", "url": "https://it.wikipedia.org/wiki?curid=3128433", "title": "Kamal al-Din ibn al-Adim", "text": "La sua opera, \"Zudbat al-\u1e25alab f\u012b ta\u02ber\u012bkh \u1e24alab\" (\"La crema del latte nella storia di Aleppo\"), costituisce una preziosissima fonte d'informazioni per la storia della citt\u00e0 nei secoli XII e XIII.\nKam\u0101l al-d\u012bn insegn\u00f2 nella madrasa di Aleppo nel biennio 1219-1220, poi ottenne il titolo di qadi e si dedic\u00f2 alla magistratura. Serv\u00ec in qualit\u00e0 di vizir il sultano ayyubide di Aleppo, al-Nasir Yusuf.\nKam\u0101l al-d\u012bn fugg\u00ec da Aleppo quando la citt\u00e0 venne conquistata dai Mongoli (1260) e si rifugi\u00f2 in Egitto, ove mor\u00ec in esilio."}
{"id": "3128436", "revid": "729019", "url": "https://it.wikipedia.org/wiki?curid=3128436", "title": "Molini (Fraconalto)", "text": "Molini \u00e8 una frazione del comune di Fraconalto, in provincia di Alessandria. Si trova in val Lemme sulla strada provinciale 160 che porta al passo della Bocchetta (776\u00a0m).\nStoria.\nCentro nato quasi sicuramente come castelliere della Repubblica di Genova lungo la via Postumia anteriore che collegava al passo della Bocchetta, la frazione segu\u00ec le sorti della Repubblica di Genova e poi della Liguria fino al 1859, quando con il decreto Rattazzi pass\u00f2 con l'intera provincia di Novi dalla Liguria al Piemonte alla provincia di Alessandria."}
{"id": "3128441", "revid": "1095901", "url": "https://it.wikipedia.org/wiki?curid=3128441", "title": "Episodi di Fringe (terza stagione)", "text": "La terza stagione della serie televisiva Fringe \u00e8 stata trasmessa in prima visione assoluta negli Stati Uniti d'America da Fox dal 23 settembre 2010 al 6 maggio 2011, ottenendo un'audience media di 5.827.000 telespettatori.\nIn Italia i primi due episodi della stagione sono stati presentati in anteprima al Fantasy Horror Award il 4 giugno 2011. La trasmissione televisiva \u00e8 avvenuta in prima visione sul canale pay Steel, della piattaforma Mediaset Premium, dal 4 luglio al 28 novembre 2011; la messa in onda in chiaro \u00e8 avvenuta su Italia 1 dal 7 novembre al 5 dicembre 2012, ma in forma rieditata perch\u00e9 trasmessa in fascia pomeridiana.\nI primi sette episodi sono ambientati alternativamente nei due universi paralleli: gli episodi pari in quello in cui sono prevalentemente ambientate le stagioni precedenti, e sono preceduti dalla solita sigla d'apertura a sfondo blu; quelli dispari in quello alternativo, e per questo sono preceduti da una sigla d'apertura a sfondo rosso. L'ottavo episodio, \"Missione compiuta\", ambientato equamente in entrambi gli universi, presenta per la prima volta una sigla d'apertura mista, che alterna i colori blu e rosso. I seguenti sono ambientati quasi tutti nell'universo principale, ad eccezione di \"Immortalit\u00e0\" e \"Discendenza di sangue\", preceduti entrambi da una sigla rossa.\n\"Soggetto 13\" \u00e8 ambientato nel 1986 ed \u00e8 presentato dalla stessa sigla a cui segu\u00ec l'episodio \"Peter\" della seconda stagione, mentre \"Il giorno in cui siamo morti\" ha per la prima volta una sigla a sfondo grigio poich\u00e9 ambientato nel futuro.\nOlivia.\nTrama.\nNell'universo alternativo Olivia viene tenuta prigioniera all'interno della Statua della Libert\u00e0 e viene sottoposta ad un trattamento sperimentale con lo scopo di sostituire i suoi ricordi con quelli di Olivia alternativa (\"B-Olivia\", o \"Bolivia\"). Il trattamento sembra non funzionare, e il Walter alternativo ordina di aumentare le dosi. Durante quest'ultimo tentativo, Olivia riesce a scappare e a raggiungere la terraferma. Qui prende in ostaggio un tassista di nome Henry. Inizialmente Henry non crede che Olivia provenga da un universo parallelo, ma, obbligato, collabora. Olivia si fa portare al teatro dove il gruppo era ritornato all'universo principale: arriva, per\u00f2, troppo tardi, dato che l'edificio \u00e8 stata sottoposto a quarantena in ambra.\nOlivia si fa portare nel luogo dove dovrebbe esserci la sede della Massive Dynamic, scoprendo per\u00f2 che non esiste. A questo punto indica al tassista l'indirizzo di un luogo che crede sicuro; viene quindi portata alla casa della madre di B-Olivia, Marilyn. Olivia entra di nascosto nella casa; inizialmente dice a Marilyn che non \u00e8 sua figlia, che sua madre \u00e8 morta quando aveva 14 anni e che non \u00e8 mai stata in quella casa. Marilyn le chiede, allora, come abbia fatto a trovarla se non ci era mai stata: a questo punto Olivia sembra assumere completamente l'identit\u00e0 di B-Olivia, e viene prelevata dall'agente-amico Charlie Francis. Successivamente, viene spiegato che l'adrenalina rilasciata dal corpo di Olivia durante la fuga ha permesso ai medicinali di fare effetto. Ora, quindi, Olivia \u00e8 diventata in tutto e per tutto B-Olivia.\nL'episodio si conclude nel nostro universo, con Walter e Peter pronti ad andare avanti, senza sospettare di avere a che fare in realt\u00e0 con una falsa \"Olivia\", ovvero B-Olivia.\nLa scatola.\nTrama.\nAll'interno di un'abitazione tre ladri cercano di rubare qualcosa prendendo in ostaggio la famiglia che vive all'interno della casa. Trovato l'oggetto, una strana scatola, i ladri l'aprono. La famiglia ostaggio e i ladri si ritrovano in trance e dopo poco muoiono tutti, tranne uno dei ladri, che fugge via spaventato. B-Olivia (l'Olivia dell'universo parallelo infiltrata in questo universo) sembra molto coinvolta in questo caso singolare.\nB-Olivia e Peter, che si trovano in un bar, devono accorrere sulla scena del crimine per investigare, ma il dottor Bishop sembra non venirne a capo. Egli \u00e8 un po' instabile emotivamente poich\u00e9 deve presiedere alla lettura del testamento di William Bell, deceduto alla fine della seconda stagione. Cos\u00ec arriva nella sede della Massive Dynamic e in compagnia di Nina Sharp legge il testamento. Intanto B-Olivia, sempre sotto copertura, indaga sul perch\u00e9 uno dei ladri non sia morto a causa di quest'oggetto misterioso rinvenuto nella casa.\nLa scatola sfrutta delle onde ultrasoniche che \"friggono\" il cervello: il terzo ladro \u00e8 sordo e per questo non \u00e8 morto.\nBell nel testamento lascia a Walter la chiave di una cassetta di sicurezza ma egli \u00e8 molto turbato. Ma con una delle sue geniali intuizioni scopre il mistero della scatola. B-Olivia non desta alcun sospetto ma intanto cospira con un altro uomo venuto dall'altro universo.\nIl terzo ladro intanto si rivolge a B-Olivia portandogli direttamente la scatola, sperando che lo possa aiutare, ma lei, alla quale serviva avere in possesso l'oggetto, uccide l'uomo.\nNewton porta la scatola in una stazione della metr\u00f2 e l\u00ec viene innescata facendo alcune vittime; Peter, per cercare di disattivarla, si offre volontario conscio di rischiare di morire nell'intento. Dopo essere diventato momentaneamente sordo disattiva la scatola, finendo quasi ucciso sotto un treno ma salvato da B-Olivia appena in tempo. La scatola altro non era che un pezzo dell'arma di distruzione dell'universo, progettata da Walternativo.\nWalter, alla fine, prende coraggio e va a recuperare il contenuto della cassetta di sicurezza: in eredit\u00e0 il suo caro amico William Bell gli ha lasciato la Massive Dynamic\nReazioni a catena.\nTrama.\nNell'universo alternativo, Walternativo spiega a Broyles dell'altro universo la rilevanza di Olivia Dunham che pu\u00f2 attraversare i due universi senza subire danni e, pertanto, \u00e8 importante scoprire come sfruttare questo potere. Pertanto, nonostante i dubbi dell'alter-Broyles sul fatto di avere in squadra una persona estranea, Walternativo spiega che Olivia deve sottomettersi spontaneamente agli esperimenti scientifici e per farlo deve trovarsi completamente immersa nella vita dell'agente Duhnam che loro conoscono: con l'uso dei farmaci progressivamente assorbir\u00e0 il nuovo ruolo e \"prima o poi il fiume arriver\u00e0 alla pianura (il Plateau del titolo) e la nuova identit\u00e0 diventer\u00e0 definitiva\".\nL'episodio si apre con strani fenomeni che accadono nelle strade di Hoboken nel New Jersey. Le vie del quartiere diventano protagoniste di un fatale incidente che costa la vita ad una donna che finisce sotto un bus. Apparentemente sembra che si tratti di un incidente, ma non \u00e8 cos\u00ec. Viene chiamata sul posto la divisione Fringe alternativa, che inizialmente non sembra tanto coinvolta poich\u00e9 non c'\u00e8 nulla che faccia pensare a qualcosa di strano, se non a tante piccole coincidenze. Ma destare l'interesse di Olivia e compagni \u00e8 la presenza di una penna a sfera, oggetto evidentemente caduto in disuso nell'universo alternativo ormai del tutto digitalizzato.\nAltri fatti analoghi si susseguono ed il mistero si infittisce, cos\u00ec che la divisione inizia a supporre che qualcosa o qualcuno faccia accadere queste fatalit\u00e0 di proposito calcolando la successione degli eventi, come un computer, ma con estrema esattezza. Nel frattempo Olivia inizia ad avere delle visioni di Peter, che le fanno venire dei dubbi sulla sua vera identit\u00e0.\nL'uomo che si scopre responsabile delle morti e degli incidenti \u00e8 Milo, un uomo affetto da un grave deficit cognitivo che, inserito in un progetto assieme ad altri soggetti nelle sue stesse condizioni, viene sottoposto a cure sperimentali per elevare il suo quoziente intellettivo (nootropi). Milo, dopo pochi trattamenti, era diventato sempre pi\u00f9 intelligente ed intuitivo riuscendo a calcolare rapidamente tutte le possibili cause ed effetti degli eventi, prevedendo un livello elevatissimo di incroci. A conclusione dei test i medici riconducono queste persone allo stato originario, ma Milo, prevedendo questa prospettiva, cerca di evitare il suo destino uccidendo tutte le persone coinvolte nell'\u00e9quipe attraverso incidenti generati da eventi casuali. Questo lo rende estremamente pericoloso e sempre pi\u00f9 distante dalla sorella Mandy, nominata suo tutor dai medici della sperimentazione.\nLa squadra di Fringe si mette sulle sue tracce e, sulla scena del terzo incidente, Olivia riesce ad individuare Milo che, tuttavia, scappa saltando \"alla cieca\" da un ponte su un camion che passava sotto: grazie alla sua abilit\u00e0 aveva previsto l'attimo esatto in cui lanciarsi.\nMilo, calcolando rapidamente tutti i possibili eventi, cerca di uccidere Olivia. Tuttavia il suo piano fallisce perch\u00e9 basato sul presupposto che Olivia, conoscendo il protocollo, avrebbe perso secondi preziosi nell'usare una bomboletta di ossigeno in una zona inquinata: essendo per\u00f2 i falsi ricordi di Olivia non completamente sedimentati, ella, rischiando inconsapevolmente la vita, riesce a sopravvivere e a catturarlo. L'episodio si conclude con Olivia che nella sua casa sta salutando il suo compagno Frank in partenza. In quel momento l'immagine di Peter compare nuovamente cercando di farle capire chi \u00e8 e spiegandole di essere riuscita a eludere il piano di Milo per ucciderla perch\u00e9 non conosceva la procedura da attuare in zona di aria inquinata, in quanto lei non appartiene a quell'universo.\nSono tra noi.\nTrama.\nIl senatore Van Horn rimane coinvolto in un incidente automobilistico. I medici rimangono subito stupiti perch\u00e9 l'uomo continua a respirare sebbene non presenti n\u00e9 battito cardiaco n\u00e9 pressione sanguigna. Proprio mentre stanno per portarlo in sala operatoria, Newton fa irruzione in ospedale e spara ai dottori. Broyles, accorso al capezzale del suo amico, sente gli spari e riesce a colpire il mutaforma. Sentendosi in trappola, Newton spara alla testa del senatore e poi fugge. Quando Broyles si avvicina al cadavere dell'amico, scopre con sconcerto che dalla ferita fuoriesce del mercurio. Peter esprime a Nina le sue perplessit\u00e0 riguardo alla nuova posizione di Walter all'interno della Massive Dynamic. Broyles convoca la squadra all'ospedale e li informa del grave pericolo che stanno correndo: devono assolutamente scoprire da quanto tempo il senatore Van Horn era stato sostituito da un mutaforma e a quali commissioni aveva partecipato. Peter e Walter si accorgono che Newton ha sparato con molta precisione nell'occhio dell'altro mutaforma, e si chiedono se non sia stato un modo per distruggere una qualche forma di alimentazione. Decidono cos\u00ec di tentare di riparare la creatura. B-Olivia intanto comincia a preoccuparsi per la sua copertura e chiama Newton, che l'accusa di non impegnarsi abbastanza nella sua missione e l'avvisa che in questo modo \u00e8 destinata al fallimento. Walter riesce inavvertitamente a riavviare il mutaforma e lui e il figlio decidono di portarlo alla Massive Dynamic per vedere di rimetterlo in sesto completamente. Walter ha intenzione di trovare la scheda di memoria del mutaforma avvalendosi di stimoli visivi. Nel frattempo Peter e B-Olivia controllano l'ufficio del senatore e le sue ultime pratiche. Peter scopre una cassetta di sicurezza contenente informazioni su tutti loro e su tutti i casi a cui hanno lavorato. B-Olivia chiama Newton e lo avvisa che il mutaforma \u00e8 ancora vivo. Newton allora avverte un mutaforma sotto copertura da molti anni di cambiare identit\u00e0 e di penetrare all'interno della Massive Dynamic per recuperare il cadavere. L'uomo si dimostra molto restio a seguire gli ordini, perch\u00e9 pare essersi affezionato alla sua famiglia (dimostrando quindi che anche i mutaforma possiedono dei sentimenti), ma alla fine accetta. Walter suggerisce di usare la moglie del senatore per stimolare le emozioni del mutaforma ed accelerare la ricostruzione dei suoi processi neurali, ma l'esperimento apparentemente fallisce. B-Olivia convince gli altri ad uscire per mangiare qualcosa, in modo da lasciare libero il campo all'agente di Newton. Walter per\u00f2 ha un'illuminazione e torna al laboratorio. Peter nel frattempo mostra di essersi accorto dei cambiamenti avvenuti nella personalit\u00e0 di B-Olivia, ed ingenuamente esprime le sue perplessit\u00e0 proprio a lei. Walter viene aggredito dal mutaforma (che disubbidendo agli ordini di Newton ha mantenuto la sua identit\u00e0), che riesce a rubare il congegno di memoria. Peter e B-Olivia tornano di corsa alla Massive Dynamic per cercare Walter. Si trovano faccia a faccia col mutaforma e B-Olivia si offre di inseguirlo mentre Peter cerca il padre. Walter fortunatamente sembra non aver riportato grossi danni nella colluttazione con il mutaforma. B-Olivia finge ovviamente di non essere riuscita a raggiungere il fuggiasco. Walter rivela al figlio che la memoria dei mutaforma risiede alla base della colonna vertebrale. Peter cerca di trovare l'immagine del fuggiasco sulle telecamere di sicurezza. Il mutaforma arriva a casa e trova ad attenderlo Newton, che, resosi conto che l'agente non vuole saperne di cambiare identit\u00e0, lo uccide. Proprio mentre Newton sta caricando il cadavere nel bagagliaio della macchina, arrivano Peter e B-Olivia, che si gettano al suo inseguimento. L'auto di Newton si schianta contro la parete di un tunnel. B-Olivia riesce ad occultare il dischetto e prende in custodia Newton, che viene portato in prigione. La ragazza fa visita al mutaforma in carcere e gli consegna una sottile lamina con un chip elettronico. Il mutaforma la ingerisce e muore. L'episodio si conclude con B-Olivia che invita a casa sua Peter con una scusa e i due fanno l'amore.\nAmbra 31422.\nTrama.\nNell'universo parallelo, Olivia ha a che fare con quella che viene definita \"ambra\", materiale isolante utilizzato per quegli edifici da mettere in quarantena. La divisione Fringe viene chiamata in quanto sembra che uno degli uomini intrappolati nell'ambra sia stato preso e portato fuori. Si scopre infatti una cosa sconosciuta prima di allora: queste zone di quarantena sono buchi neri che risucchiano tutto e lo trasportano nell'altro universo, lasciando per\u00f2 i corpi al suo interno vivi, in una fase di trance vegetativo. Dalle indagini, Broyles e i suoi uomini risalgono ad un uomo, che per\u00f2 sembra ignaro riguardo alla cosa. In realt\u00e0, \u00e8 stato proprio lui a liberare l'uomo dall'ambra, in quanto era suo fratello gemello. Olivia, non convinta dalle parole dell'uomo, continua le sue ricerche, e nei momenti in cui \u00e8 sola, vede accanto a s\u00e9 Peter che la consiglia, e proprio grazie al suo aiuto, immagina che i due fratelli compiano degli scambi per proteggersi a vicenda. Ipotizzando la cosa a Broyles, l'uomo viene nuovamente interrogato, ma la cosa non va a buon fine, e cos\u00ec Olivia viene mandata a casa. Walternativo, intanto, con il consenso di Olivia, sottopone quest'ultima a degli esperimenti per vedere se \u00e8 in grado di viaggiare tra gli universi, e l'esito dell'esperimento \u00e8 positivo: Olivia si risveglia infatti nell'altro universo, per poi essere riportata indietro poco dopo. Il caso dei fratelli gemelli si complica ulteriormente, ma Olivia, sicura della sua tesi, sotto consiglio di Astrid, riesce a scovare la banca in cui l'uomo far\u00e0 la sua prossima rapina, e cos\u00ec, da sola, vi si reca. Qui effettivamente l'uomo sta per compiere la rapina, ma, vedendo Olivia, la stordisce. Alla sede Fringe, intanto, Broyles viene messo a conoscenza del piano di Olivia, e con la sua \u00e9quipe si reca sul posto dove sta per avvenire l'esecuzione dell'ennesima quarantena. Prima che venga attuata, Charlie e Lincoln riescono a liberare Olivia, mentre i fratelli hanno la loro ultima conversazione, durante la quale uno dei due (il ladro) convince il fratello a lasciarlo l\u00ec, a morire. Il caso \u00e8 stato risolto, ma Olivia, sempre pi\u00f9 convinta dello scambio, si reca a casa dall'uomo per prendere delle prove, e quando sta per andarsene, ecco che accanto a lei ritorna l'immagine di Peter che le parla e le mette in testa delle idee talmente forti (per esempio che sua sorella Rachel \u00e8 viva e che le Torri Gemelle sono state abbattute) da convincerla a provare un nuovo \"viaggio\" nell'altro universo. Il passaggio avviene, e qui, Olivia, pu\u00f2 constatare che le parole di Peter rispecchiano la realt\u00e0. Riportata nel suo universo da Walternativo, Olivia nega di aver visto qualcosa dall'altra parte, mentendo.\nAscolti USA: telespettatori 4.804.000 \u2013 share 5%\n6955 kHz.\nTrama.\nUn gruppo di uomini appartenenti a classi sociali, sessi, et\u00e0 e luoghi diversi sono accomunati da una cosa: si ritrovano di fronte al computer con un elenco di numeri e, dopo aver annunciato che quello \u00e8 il momento, rimangono come folgorati dal loro stesso computer e, dopo poco, si ritrovano ad aver perso la memoria. Peter e B-Olivia si trovano cos\u00ec costretti a rinunciare alla loro giornata in relax per seguire il caso. Giunti sul luogo, Broyles e Walter non sanno di cosa si tratti e cos\u00ec, per tentativi, cercano di analizzare la donna con l'amnesia e i pochi dati in loro possesso. Intanto, Walter scopre che Peter sta continuando a studiare i documenti riguardanti la macchina progettata da Walternativo, nonostante la sua obiezione. Gli studi riguardo al caso proseguono ma, in un'altra sera, un altro gruppo di persone subisce, nelle medesime condizioni, la stessa sorte: si risvegliano tutti senza memoria. I vari numeri trovati portano Peter a pensare che si tratti di una sorta di codice e cos\u00ec, con B-Olivia, si reca dal suo amico bibliotecario che, impaurito, gli consegna un libro riguardante il Primo Popolo, che sembra abbia a che fare con questa faccenda. Nonostante lo scetticismo, Peter riscontra delle congruenze tra il libro e i fatti e, per ulteriore conferma, chiede a B-Olivia di aiutarlo ma, non avendo la memoria della vera Olivia, \u00e8 un po' titubante ma poi, con l'aiuto di Peter, ricorda i numeri e capiscono che sono gli stessi che il Primo Popolo usava per i mesi. Ora la palla passa ad Astrid che cerca di scoprire qualcosa e, con un lampo di genio, capisce che quei numeri non sono altro che coordinate. Intanto, tramite un'impronta, riescono a risalire a chi \u00e8 dietro tutto ci\u00f2: B-Olivia arriva sul posto prima di tutti gli altri. L'uomo \u00e8 un suo complice, dell'altro universo mandato da Walternativo. Intanto, Peter la raggiunge e B-Olivia, non sapendo cosa fare uccide il suo complice, facendo capire che in realt\u00e0 era un mutaforma. Viste le scoperte di Astrid, tutta la divisione Fringe si reca sulla coordinata pi\u00f9 vicina a loro e mentre stanno scavando, Astrid fa un'ulteriore scoperta: l'ultima coordinata indica il posto dove \u00e8 stato ritrovato il primo pezzo dell'invenzione di Walternativo. In quell'istante, gli scavi portano ad una scoperta: sotto tutto era nascosto un pezzo del macchinario di Walternativo, cosa che conferma i sospetti di Astrid; ora Peter e Walter finalmente si chiariscono e, uniti, decidono di applicarsi per scoprire cosa si nasconde dietro quella macchina.\nA fine giornata, B-Olivia si reca nel negozio delle macchine da scrivere, dove informa che il piano \u00e8 andato a buon fine e riceve gli ordini di continuare e passare alla fase due.\nL'episodio si conclude con la vera Olivia nell'universo parallelo che ha di nuovo la visione di Peter, la informa che \u00e8 in pericolo in quel mondo e che deve tornare dall'altra parte.\nRapiti.\nTrama.\nUniverso parallelo. Olivia e la Fringe Division si trovano a dover combattere con un vecchio \"amico\": CandyMan. L'uomo in questione venne gi\u00e0 catturato dalla polizia per aver rapito diversi bambini, prima che B-Olivia entrasse a far parte della Fringe Division. Cercando tra i casi vecchi, Olivia scopre che tra le vittime di CandyMan c'\u00e8 anche Christopher, il figlio di Broyles. Olivia per venire a capo della situazione chiede allora il permesso allo stesso Broyles di interrogare nuovamente Chris, permesso che per\u00f2 le viene negato fino a che l'uomo non ne parla con la moglie. Olivia incontra cos\u00ec il bambino che le d\u00e0 informazioni molto importanti che li portano in una Chiesa. Qui, incontrano Marcus, il parroco che confessa loro che prima di seguire la strada di Dio era un medico. Dopo aver ottenuto la lista degli adepti a quella chiesa, la Fringe Division si divide e comincia ad indagare. Intanto, Olivia incontra il suo amico tassista Henry per chiedergli di portarla fino alla sede dei laboratori per permetterle di tornare a casa. L'uomo inizialmente titubante, accetta di aiutare l'amica. Intanto, Olivia arriva al sospettato e, per difendere s\u00e9 stessa, lo uccide riuscendo per\u00f2 a salvare il bambino rapito, Max, dicendogli di essere dell'FBI. In ospedale, Broyles ringrazia l'agente Dunham e le confessa, per\u00f2, che in quell'universo l'FBI non esiste pi\u00f9 da almeno un decennio, lasciandole capire che lui sa chi \u00e8. Olivia se ne va e incontra Henry. I due si salutano e Olivia riesce nel suo intento: \u00e8 finalmente tornata nel suo universo dove incontra una donna. Le due stanno per parlare quando Walternativo riporta indietro Olivia, per poi sedarla.\nIntanto, nell'altro universo, Peter \u00e8 con la finta Olivia quando gli squilla il telefono. Risponde convinto fosse Walter ma, invece, \u00e8 la donna che ha parlato con Olivia che gli recapita un messaggio: ha incontrato una donna che \u00e8 sparita sotto i suoi occhi, si chiamava Olivia, e le ha chiesto di dirgli che \u00e8 intrappolata nell'altro universo.\nMissione compiuta.\nTrama.\nPeter, dopo aver ricevuto quella strana telefonata, si alza per andare a controllare se \u00e8 realmente la finta Olivia, e, mentre sta controllando sul suo computer, la donna si alza, e, parlando, Peter si convince definitivamente che quella non \u00e8 la sua Olivia tramite uno stratagemma, inserire nel discorso la frase greca: \"Na einai kalytero anthropo apo ton patera toy\", che le aveva detto la vera Olivia nell'episodio \"Un nuovo giorno nella vecchia citt\u00e0\". La donna, resasi conto di ci\u00f2, si trova costretta a paralizzare Peter e ad andarsene. L'indomani, Peter viene raggiunto da Walter, Broyles e dal resto dell'FBI mentre B-Olivia va nel Bronx per comunicare con l'altro universo, e, in contemporanea con Peter, si rende conto di aver preso il computer sbagliato (Peter li aveva scambiati apposta). Nell'altro universo, Olivia \u00e8 stata rinchiusa, e Walternativo comunica a Broyles che tra poco potranno riavere la loro Olivia, e, mentre l'agente se ne sta andando, sente Olivia urlare, e, girandosi, la vede, e la donna lo implora di aiutarla. Tornati dall'altra parte, cominciano le ricerche per arrivare alla falsa Olivia e per capire come far tornare indietro la loro Olivia, e la Fringe Division arriva nel Bronx per arrivare poi nel negozio di macchine da scrivere. Qui, con l'aiuto del commesso, Peter scopre il punto dove la falsa Olivia si sta recando. Tornati nell'altro universo, Broyles, mosso dalla compassione, va a trovare Olivia, la quale gli chiede nuovamente aiuto per fuggire, raccontandogli ci\u00f2 che le faranno. Solo dopo aver parlato con la moglie, Broyles alternativo torna indietro e riesce a salvare Olivia dall'imminente asportazione degli organi. I due si recano alla vasca, che per\u00f2 \u00e8 stata svuotata, e cos\u00ec, sempre con l'aiuto di Broyles alternativo, Olivia cerca di andare nel laboratorio di Walternativo ad Harvard. Nell'altro universo, Peter e gli altri sono arrivati alla stazione dello scambio, ed \u00e8 proprio Peter a trovare la falsa Olivia. La donna, spaventata, prende in ostaggio un'altra donna che per\u00f2 Peter riconosce come un mutaforma, e riesce cos\u00ec ad arrestare B-Olivia. Nell'universo parallelo, Olivia \u00e8 riuscita ad arrivare al laboratorio dove, grazie a Broyles, riesce a riempire la vasca, e, miracolosamente, a trasportarsi nell'altro universo. Ritornata indietro, si ritrova nel laboratorio dove, sotto gli occhi sbigottiti di Astrid, ha un collasso. Astrid avverte subito Broyles, che a sua volta avverte Peter, il quale subito vuole correre in ospedale dalla sua Olivia, ma, proprio in quell'istante, Walter capisce cosa sta succedendo, e dal furgone dove \u00e8 tenuta la finta Olivia si sente un brusco rumore: Peter e Walter, accorsi l\u00ec, all'interno vi trovano il corpo mutilato e senza vita di Broyles alternativo, cosa che sconvolge il \"nostro\" Broyles. Tornata nell'altro universo, la falsa Olivia scopre che il \"suo\" Broyles non c'\u00e8.\nOra, nel nostro universo, Peter pu\u00f2 finalmente riabbracciare la sua Olivia, che a sua volta lo ringrazia per averle salvato la vita.\nMarionetta.\nTrama.\nAppena tornata nel suo mondo, Olivia chiede a Broyles di poter tornare subito al lavoro e, dopo aver spiegato il perch\u00e9, le viene concesso. Ora, insieme a Peter e Walter si occupa di uno strano caso di rimozione degli organi che, per\u00f2, non causa morte immediata. La cosa subito incuriosisce Walter che ricollega, senza successo, il fatto ad un suo vecchio caso. Le ricerche proseguono, cos\u00ec come gli altri omicidi fino a quando la Fringe Division non capisce che tutti gli organi rubati sono di uno stesso donatore. Mentre sono alla ricerca del donatore, Peter confessa tutta la sua storia ad Olivia che, stranamente, reagisce bene. Insieme, risalgono alla donatrice di organi e si recano a casa della madre la quale confessa loro che la figlia, dopo essersi tolta la vita, venne fatta cremare. Walter capisce per\u00f2 che quelle non sono ceneri di una ragazza e scoprono cos\u00ec che il corpo venne rubato. Dopo diverse ricerche, Peter e Olivia riescono a scoprire chi c'\u00e8 dietro tutto e, proprio mentre arrivano sul posto, l'uomo \u00e8 riuscito a resuscitare la ragazza. Spaventato per\u00f2 dall'arrivo dell'FBI, l'uomo fugge per poi essere bloccato da Olivia con la quale ha un'intensa conversazione. Intanto, Broyles, Peter e Walter arrivano dalla ragazza che per\u00f2 ha, di nuovo, perso la vita. Conclusasi la vicenda, Olivia parla con Peter con il quale riesce finalmente a sfogarsi e a dirgli di non voler stare con lui dopo che la sua alternativa le ha preso tutto. Mortificato, Peter se ne va con Walter e, quando i due entrano nel bar, vengono osservati da fuori da un osservatore che fa una strana telefonata.\nLa lucciola.\nTrama.\nIn un ospizio, un uomo, Joyce Roscoe, afferma di aver incontrato suo figlio Bobby, morto venticinque anni prima, del quale incontro per\u00f2 non ricorda niente. Del caso, si occupa la sezione Fringe, e Walter, onorato nell'incontrare l'uomo che era il pianista della sua band preferita, porta l'uomo nel suo laboratorio per fare degli esperimenti. Nello stesso tempo, in una gioielleria, sta avvenendo una rapina che viene per\u00f2 sventata proprio dall'Osservatore che ha riportato indietro Bobby. Nel laboratorio, intanto, Walter riesce a far ricordare l'incontro a Joyce che gli comunica che suo figlio gli disse di aiutare proprio Walter Bishop. In quel momento, Walter riceve la visita dell'Osservatore che, dopo una lunga conversazione, gli comunica che aver salvato lui e suo figlio ha scatenato una reazione a catena con conseguenze impreviste, e che ora ha bisogno del suo aiuto per sistemare le cose. Walter \u00e8 sconvolto dal solo pensiero di perdere Peter, e cerca di evitare il pi\u00f9 possibile di far avverare quanto detto dall'Osservatore, ma, dopo un incidente, le previsioni dell'uomo si realizzano. Per salvare una ragazza, Walter lascia che Peter segua l'Osservatore stesso che ha causato l'incidente. I due si trovano ora in un faccia a faccia dal quale, per\u00f2, Peter esce incolume dopo essere caduto. Le cose ora sembrano tornate alla normalit\u00e0, nonostante Walter non capisca il comportamento dell'Osservatore. Mentre \u00e8 nel laboratorio con Olivia per farle capire i suoi sentimenti, per\u00f2, Peter ha un attacco di convulsioni che viene fortunatamente risolto per il meglio da Olivia, guidata da Walter. A casa, Peter e Walter parlano, e l'uomo capisce che, in un modo un po' strano, l'Osservatore l'ha salvato, ma in realt\u00e0, fuori ad osservarli, ci sono proprio due Osservatori che, parlando, capiscono che al momento giusto, Walter sar\u00e0 in grado di lasciar morire suo figlio.\nReciprocit\u00e0.\nTrama.\nLa sezione Fringe viene convocata da Nina Sharp per collaborare con loro riguardo agli studi della macchina della creazione-distruzione dell'universo del Primo Popolo che, purtroppo, non hanno ancora portato a nulla. Appena entrati nell'hangar, la macchina ha una strana reazione che, a quanto pare, dipende da Peter. Da quel momento in poi, la Massive Dynamic comincia a fare dei test su Peter che non conducono a niente di nuovo e, nello stesso tempo, la Fringe Division indaga sulla decriptazione del computer di \"Folivia\" (la \"falsa-Olivia\", cos\u00ec chiamata da Walter) e sulla misteriosa morte di diversi mutaforma con conseguente estrazione del loro dischetto di memoria. Walter intanto, preoccupato per la sorte di Peter, cerca aiuto da Nina per far rigenerare le sue parti del cervello. Le ricerche per l'assassino dei mutaforma non portano a nulla e, mentre le accuse ricadono sul Dr. Brandon Fayette che si scopre poi innocente, un altro mutaforma viene ucciso: \u00e8 Peter l'assassino. Mentre \u00e8 in casa, Walter scopre cosa stia facendo il figlio e lo raggiunge proprio mentre sta uccidendo l'ultimo mutaforma. Intanto, grazie all'aiuto della stessa Olivia, Astrid riesce a scoprire la prossima vittima ma, quando Olivia e Broyles arrivano sul posto, il mutaforma \u00e8 gi\u00e0 stato ucciso. La ragazza, affranta per l'accaduto, si reca da Peter per raccontargli l'accaduto e, finalmente, tra i due sembra che le cose stiano tornando nella norma. Andata via, Walter, sempre pi\u00f9 preoccupato, confessa al figlio di aver capito cosa gli sia successo: quando \u00e8 entrato in contatto con la macchina, quest'ultima a sua volta ha dato qualcosa di s\u00e9 a lui, trasformandolo in una sorta di arma. Sconvolto, Peter se ne va in camera per cercare di capire cosa stia diventando. Nello stesso momento, nei laboratori della Massive Dynamic, il Dr. Fayette e Nina sono riusciti a recuperare tutti i libri del Primo Popolo, scoprendo altres\u00ec che anni prima anche un'altra persona ha fatto lo stesso lavoro: William Bell.\nConcentrati e chiedi.\nTrama.\nMentre Nina e Olivia cercano di capire cosa nascondano i \"libri degli originali\", durante la sua festa di compleanno, il Dr. Warren Blake riceve uno strano regalo: una bambola di pezza dalla quale viene emanato uno strano fumo blu che, dopo pochi secondi, disintegra completamente le ossa. La Divisione Fringe comincia subito le sue indagini che li riporta ad Aaron, un ex-marine che, quando l'FBI si reca in casa sua, scappa finendo per\u00f2 investito da un'auto che lo riduce in coma. Interrogata la moglie Sarah, Peter e Olivia scoprono che l'uomo aveva preso parte ad una missione segreta dopo la quale per\u00f2, la bimba che avevano concepito, mor\u00ec subito dopo la nascita per una strana malattia: nel corpo della bambina non vi erano pi\u00f9 ossa. Sconvolti dal fatto, Olivia e Peter scoprono ulteriormente che, oltre a loro, anche altri compagni del progetto ebbero la stessa nefasta sorte. Walter allora, non sapendo come fare per interrogare Aaron, decide di andare da un suo ex bambino cui somministravano del Cortexiphan, Simon Phillips, che svilupp\u00f2 la capacit\u00e0 di leggere nel pensiero. Dopo un iniziale rifiuto, Olivia riesce a convincere Simon a collaborare e, giunti di fronte ad Aaron, riesce a stilare una lista di pensieri grazie alla quale risalgono al \"Progetto Medusa\" cui prese parte. Ulteriormente, grazie anche all'aiuto della CIA interpellato da Nina, riescono a risalire ad un vecchio casale dove Aaron ed altri ex marine facevano degli esperimenti per meglio espandere la loro polvere. In quel capanno, Peter riesce a scoprire il prossimo punto di attacco: il Museo dove il presidente sta tenendo una raccolta fondi. Cos\u00ec, grazie all'aiuto di Simon, Olivia si reca sul posto e riesce a sabotare il piano di morte dei due marine rimasti. Riportato a casa, Simon ringrazia Olivia per quanto fatto e le consegna un foglio su cui ha riportato i pensieri di Peter.Intanto, Nina \u00e8 risalita a chi ha scritto i vari libri dei primi nati: si tratta di Sam Weiss, lo stesso uomo che, tempo fa, aiut\u00f2 Olivia a riprendersi dopo il viaggio nell'altro universo. Sam conferma i sospetti di Nina e le dice che tutto dipende dalla scelta di Peter: in base all'Olivia che sceglier\u00e0, le sorti dell'universo saranno segnate. Olivia, una volta tornata a casa, legge il biglietto che le ha dato Simon, sul quale vi \u00e8 scritto che Peter pensa ancora alla \"falsa Olivia\" o Fauxlivia.\nImmortalit\u00e0.\nTrama.\nNell'universo parallelo, Frank \u00e8 tornato dal suo lungo viaggio scombussolando la vita di Olivia. Intanto, sul lavoro, le ricerche di Broyles sono cessate, e a capo della Fringe Division \u00e8 stato messo Lincoln. Ora, la squadra si occupa di uno strano caso: nonostante la morte di tutte le pecore nel 2001, si sono ripresentati degli scarafaggi frenetici, capaci di vivere solo nelle pecore, in condizioni assai strane: questi, infatti, si manifestano attraverso il corpo umano, divorando chi li ospita. Le ricerche per giungere a capo di questo strano caso portano ad Armand Silva, uno scienziato che, anni prima, aveva cercato un vaccino contro l'aviaria mediante proprio questi scarafaggi. Le ricerche portano altres\u00ec alla collaborazione tra la Fringe Division e la CDC, che manda come suo agente proprio Frank, il quale, in un momento di pausa, chiede ad Olivia di sposarlo, ricevendo un \"s\u00ec\" in risposta.Nel mentre, gli assistenti del Dr. Bishop scoprono che il liquido prelevato dal cervello dell'Olivia dell'altro universo ha degli effetti differenti in base all'et\u00e0, e propongono cos\u00ec di fare dei test sui bambini, cosa che per\u00f2 viene fortemente negata da Walter che, a causa di ci\u00f2, comincia a dubitare delle sue capacit\u00e0.\nLa Fringe Division, intanto, arriva al Dr. Silva, e Lincoln, con Olivia, si reca sul posto. Qui, Lincoln viene attirato in trappola mentre Olivia viene catturata e sembra sia stata infettata. Mentre Olivia viene portata di corsa in ospedale da Frank per\u00f2, il Dr. Silva comunica a Charlie e Lincoln che non ha infettato la loro amica, bens\u00ec lui stesso, per portare a termine il suo progetto. Proprio in quel momento, Frank e l'infermiere scoprono cosa sia a provocare la nausea ad Olivia: la donna \u00e8 infatti incinta. Arrivati in ospedale, Frank capisce che il bambino non pu\u00f2 essere suo e, dopo aver avuto la conferma da Olivia che ama il padre del futuro bambino, la lascia. Tornata a casa, Olivia riceve la visita di Walter che, dopo essersi congratulato per la gravidanza, le d\u00e0 il suo pieno appoggio.\nInterno 6B.\nTrama.\nDurante una festa, qualcosa di strano sconvolge la serata: gli invitati cadono dalla terrazza attraverso il cemento del balcone. L'indomani, mentre Walter cerca di far riavvicinare Peter e Olivia, arriva una chiamata che porta la Fringe Division proprio sul posto dell'incidente. Saliti in casa, Walter e Peter notano che tutti i caduti non si trovano lontano dal balcone, bens\u00ec proprio sotto quest'ultimo, come se avessero trapassato il marmo della terrazza. Rientrato in casa, Walter nota una strana cosa che lo porta a credere che in quel luogo l'universo stia iniziando a sfaldarsi con la possibile creazione di un vortice che porterebbe gli universi a scontrarsi. Tornato nel laboratorio, Walter incarica tutti di controllare le onde sismiche del posto e Peter e Olivia si recano sul posto. Mentre controllano, i due si ritrovano a parlare del loro rapporto e, capendo che entrambi vogliono amarsi, si baciano, ma Olivia viene fermata dalla sua paura che le fa vedere Peter \"brillare\". In quell'istante, succede qualcosa: le onde sismiche aumentano a dismisura e i due corrono dentro, per ritrovarsi nell'appartamento 6B, dove un'anziana vedova vede suo marito, o perlomeno, il suo fantasma. Anche Olivia \u00e8 in grado di vederlo e, parlando con la donna, scopre che l'uomo mor\u00ec qualche mese prima e che ora lui le fa visita. Tornati nello studio, Walter continua a sostenere la teoria del vortice e, grazie al sostegno di Broyles e Nina Sharp, ricrea l'ambra usata da Walternativo per isolare il posto. Peter ed Olivia non sono molto d'accordo ad usare questa drastica soluzione e cos\u00ec, insieme, capiscono che c'\u00e8 qualcos'altro: cos\u00ec come il marito della donna \u00e8 morto nel loro universo, lo stesso \u00e8 successo nell'altro universo, in cui per\u00f2 \u00e8 l'uomo ad essere vedovo; quello che fa apparire l'uomo \u00e8 l'amore a distanza dei due. Tutti ora si trovano sul luogo e, mentre tutti preparano il dispositivo per l'ambra, Olivia e Peter salgono dalla donna che, nel trambusto generale, \u00e8 nuovamente in contatto con il marito. Mentre Olivia cerca di farla staccare da lui, ora anche Peter e tutti, anche all'esterno del palazzo, vedono l'uomo e la luce della visione della donna. Broyles sta per preparare il dispositivo quando, grazie alle parole di Peter la donna riesce a staccarsi dal marito e a far chiudere il vortice. La sera, Walter \u00e8 nell'ufficio di Nina, preoccupato per la sorte del loro universo, mentre Peter riceve la visita di Olivia che, convinta dei loro sentimenti, lo bacia senza paura, e i due, finalmente, si lasciano al loro amore.Contemporaneamente, nell'universo parallelo, anche Olivia e la sua divisione si sono recati sul posto perch\u00e9 anche la loro Astrid aveva rilevato delle onde sismiche molto alte e il protocollo per l'isolamento era partito. Giunti sul luogo per\u00f2, tutto \u00e8 nella norma e il protocollo viene chiuso lasciando il marito della donna solo con la sua solitudine.\nSoggetto 13.\nTrama.\n1986, lago Reiden: nei mesi successivi al suo rapimento da casa, Peter tenta in ogni maniera di tornare dai suoi genitori, percependo che quell'Elizabeth e quel Walter non siano i suoi veri genitori. Elizabeth, vedendo soffrire cos\u00ec tanto quello che considera suo figlio, decide di passare del tempo con lui portandolo anche al laboratorio dal padre. Per cercare di riportarlo a casa, Walter sta sottoponendo dei bambini a degli esperimenti e, tra loro, quella che \u00e8 riuscita a passare nell'altro universo \u00e8 il \"soggetto 13\": Olivia Dunham. Mentre Peter sta visitando il centro del padre, si incontra proprio con la piccola Olivia la quale, poco dopo, verr\u00e0 sottoposta ad ulteriori test per scoprire cosa riesca a farla oltrepassare. Walter scopre che \u00e8 la paura a far attivare in lei questa capacit\u00e0 ma, durante l'esperimento, Olivia si spaventa a tal punto da innescare un episodio di pirocinesi, provocando cos\u00ec un incendio: la piccola, terrorizzata da ci\u00f2 che \u00e8 successo, scappa. Intanto, Elizabeth legge degli appunti del marito sui quali quest'ultimo ipotizza che la piccola venga picchiata dal patrigno e proprio da questo terrore si scatenino delle reazioni corticali che la rendono capace di attraversare i due mondi paralleli. Nell'altra stanza intanto, Peter fruga tra le cose di Olivia e, guardando i suoi disegni, capisce dove si sia rifugiata e la va a cercare.\nIntanto, nel mondo parallelo, i veri genitori di Peter sono straziati dal dolore e Walternativo non riesce a capacitarsi di come questo sia potuto accadere, portando il suo matrimonio verso un baratro sempre pi\u00f9 profondo, causato anche dalla sua ormai dipendenza dall'alcool.\nIn questo universo, Peter riesce a trovare Olivia e a parlare con lei tanto da convincerla a tornare e a confessare tutto a Walter. Una volta ritornati al centro, il patrigno di Olivia viene a prenderla e lei, terrorizzata dall'idea di venir nuovamente picchiata si precipita nell'ufficio di Walter e gli racconta tutto, consegnandogli il suo quaderno dei disegni dove si trova anche quello di lei assieme a Peter, ma poi si sente chiamare e voltandosi vede Walter dietro di s\u00e9, sulla soglia della stanza, mentre il Walter con il quale stava parlando sparisce: senza rendersene conto la bambina era passata nell'altro universo e aveva parlato con Walternativo. Non si sa se Olivia abbia raccontato di nuovo tutto al Walter di questo universo, in ogni caso quest'ultimo minaccia il patrigno di prendere provvedimenti se solo toccasse di nuovo la piccola. A casa intanto, Peter si convince, a torto, di essere a casa, parlandone con la \"madre\". La donna, rosa dai rimorsi per aver manipolato il ragazzino, inizia a bere.\nNell'altro universo, Walternativo comunica a Elizabeth di aver scoperto dove si trovi il loro bambino, grazie proprio alla piccola Olivia.\nOs.\nTrama.\nPeter sta proseguendo le sue ricerche sulle memorie dei mutaforma uccisi da lui stesso, senza per\u00f2 arrivare a nessuna conclusione utile. In quel momento, Olivia lo chiama per uscire insieme quando per\u00f2, Broyles richiede il loro intervento: un uomo \u00e8 stato ucciso da una guardia mentre provava a rapinare un edificio ma, invece di precipitare a terra dall'alto del palazzo, l'uomo fluttua, come fosse un palloncino. Affascinato dallo strano evento, Walter comincia le sue indagini senza per\u00f2 riuscire a capire come sia possibile un tale fatto. Intanto, Peter e Olivia cercano l'altro ladro che, una volta individuato, trovano per\u00f2 morto. Insieme al nuovo cadavere e grazie ai pochi dati raccolti, Walter riesce a capire che, nonostante sia il metallo pi\u00f9 pesante sulla terra, a permettere di volare a questi uomini \u00e8 l'osmio. Turbato dalla sua incapacit\u00e0 di raggiungere una risposta, Walter tormenta Nina per far tornare in vita William Bell ma la donna, consapevole dell'impossibilit\u00e0 della cosa, riesce fortunatamente a far ragionare l'amico. Le ricerche di Walter proseguono e, capendo che dietro tutto c'\u00e8 la rivoluzione delle leggi fisiche, riesce a raggiungere la tanto cercata risposta: l'osmio \u00e8 fuso insieme ad un altro metallo, il lutezio che, a quanto pare, permette ai corpi di fluttuare.Mentre Walter prosegue le sue ricerche, il Dr. Krik, l'uomo dietro questo strano esperimento, continua a testare il suo \"prodotto\" su cavie volontarie, prese tra le persone affette da distrofia muscolare, proprio come suo figlio. Arrivato per\u00f2 alla fine delle sue scorte di lutezio, il Dr. Krik, insieme al suo ultimo paziente, si reca al \"museo delle scienze\" dove per\u00f2, suo malgrado, trova anche Olivia, Peter e Broyles. Dopo una tentata fuga, l'uomo viene preso e portato in cella dove ha un faccia a faccia con suo figlio che, deluso dal padre, se ne va. Walter invece, affascinato dalle capacit\u00e0 dell'uomo, si fa spiegare come abbia fatto e, fiero del suo nuovo sapere, si reca da Nina dicendole di aver capito come risolvere il conflitto con l'altro universo: Walter sostiene, infatti, di poter far tornare William grazie alla sua teoria della calamita delle anime. Convinto delle sue parole, Walter fa suonare la campana data a Nina proprio da William e, in quel momento, mentre Peter \u00e8 con Olivia nel suo laboratorio per mostrarle tutta la sua ricerca sulla macchina e sui mutaforma, accade qualcosa: Olivia si rivolge a Peter dicendogli di avere la chiave di decriptazione per le memorie dei mutaforma nel suo ufficio, alla Massive Dynamic. Sbalordito dalle parole della donna, Peter continua ad ascoltarla quando Olivia si gira, salutando Peter: \u00e8 l'anima di William Bell che ha trovato in Olivia il suo tramite.\nPasseggera clandestina.\nTrama.\nOlivia viene sottoposta ad alcuni esami dai quali, effettivamente, risulta che all'interno del suo corpo abbia trovato sede l'anima di William. La cosa entusiasma molto Walter che, finalmente, pu\u00f2 collaborare con il suo amico ma, invece, non piace affatto a Peter e a Broyles, i quali rivogliono indietro la vera Olivia. Dopo aver assicurato loro che Olivia sta bene, a Bell e Walter vengono date 48 ore di tempo per trovare un nuovo corpo che ospiti definitivamente l'anima dello scienziato. Le prime ricerche non portano a nessun buon risultato e, nel mentre, l'uomo collabora assieme alla Fringe Division, fingendosi Olivia. Insieme, collaborano allo strano caso di una donna, Dana Gray, che, nonostante ripetuti tentati suicidi insieme ad altri uomini, non riesce a morire. A collaborare al caso, viene chiamato un agente della Hartford, Lincoln Lee, il quale, a sua volta, conferma che, dopo essere stata uccisa insieme alla sua famiglia, la donna \u00e8 miracolosamente resuscitata e si sono trovate le sue tracce su diverse scene di suicidi. Le ricerche conducono Peter e Lee al centro dove la donna, facendosi chiamare Joan, lavorava per dare aiuto alle persone che tentavano il suicidio, e qui scoprono che alla base della sua apparente immortalit\u00e0 c'\u00e8 un forte elettromagnetismo nelle sue molecole, causato da due fulmini che la colpirono anni prima. Mentre le ricerche della donna non trovano riscontri, Broyles, Peter e Lee accorrono dove un uomo si \u00e8 ucciso e qui, grazie ai riscontri telefonici, riescono a capire che Dana era entrata in contatto con l'uomo. Dopo averla chiamata, grazie all'aiuto di Bell e Walter, Peter e il resto della squadra riesce ad identificare il treno dove la donna viaggia con una bomba, pronta a farla esplodere per tentare di \"aggrapparsi\" ad un'anima e, finalmente, morire. Gli agenti accorrono sul posto dove non trovano la donna e, mentre stanno cercando la bomba, fuori avviene l'esplosione. Durante il sopralluogo, gli agenti dell'FBI trovano il corpo privo di vita di Dana Gray che, inspiegabilmente, \u00e8 morta. Concluso il caso, Lee saluta Peter sperando in una futura collaborazione.\nRientrato a casa, Bell offre una tazza di t\u00e8 a Peter e intavolano un'intensa conversazione riguardo alla soluzione del caso e, soprattutto, riguardo al destino. Mentre i due stanno parlando, in lontananza si sentono delle campane e, per un istante, Olivia torna a primeggiare sul suo corpo, impaurendo Peter che, dopo il ritorno di Bell, scopre che per l'uomo sar\u00e0 meno facile del previsto.\nDiscendenza di sangue.\nTrama.\nNell'universo parallelo, dopo aver scoperto della gravidanza, Olivia si reca con sua madre dalla sua dottoressa per fare delle analisi e sincerarsi se, come sua sorella, \u00e8 portatrice della VPE (eclampsia virale) che costerebbe la vita a lei o al bambino o, nel peggiore dei casi, a entrambi. Rientrata a casa, confida a Lincoln di sentirsi seguita, ignara del fatto che a seguire i suoi movimenti c'\u00e8 un Osservatore. Lincoln manda allora degli agenti a sorvegliarla ma, appena Olivia attacca il telefono, viene rapita. La notizia arriva subito alla sezione Fringe dove, dopo aver avvisato anche Walter, subito si mettono in cerca di Olivia. Dopo essere stati spiazzati, le ricerche proseguono, mentre Olivia si risveglia in uno strano luogo dove, dopo averla legata e averle dato delle pastiglie, la fanno nuovamente addormentare. Ripresa conoscenza, si rende conto che quegli uomini stanno facendo qualcosa al suo bambino.Intanto, Lincoln e Charlie, grazie all'aiuto di Astrid, scoprono un'anomalia nel sistema di sicurezza e risalgono al taxi di Henry. L'uomo, minacciato dagli agenti, confessa loro tutta la verit\u00e0 su Olivia e gli racconta di come, tempo prima, l'aveva aiutata a tornare a casa sua e che, nel rivederla di nuovo l\u00ec, ne era stato sorpreso a maggior ragione per il fatto che lei avesse fatto finta di non conoscerlo. Insospettiti, i due portano l'uomo in centrale dove, a sua volta, Lincoln si reca da Walter il quale racconta tutta la verit\u00e0 su Olivia dicendogli che realmente c'\u00e8 stato uno scambio e che il bambino che porta in grembo \u00e8 il nipote.Intanto, Olivia riesce a non prendere le sue pastiglie e a rimanere vigile tanto che riesce a fuggire da quel posto e a rintracciare anche Lincoln informandolo che, a causa dell'accelerazione della gravidanza, sta per partorire. Lincoln, preoccupato per le sorti dell'amica dato che ha saputo dalla madre che la donna \u00e8 portatrice della VPE, corre insieme ad Henry da lei e, proprio grazie all'uomo, riesce a farla partorire e, altres\u00ec, a confessarle i suoi sentimenti. Nel momento il cui il bambino nasce, ad assistere alla scena c'\u00e8 una delle dottoresse che l'avevano rapita e, tra le braccia di Lincoln, Olivia si risveglia. L'indomani, la donna \u00e8 portata in ospedale dove le viene spiegato che, grazie all'accelerazione della gravidanza, il virus della VPE non ha potuto agire ed entrambi si sono salvati. Mentre fuori dall'ospedale Lincoln e Charlie si domandano quanto ancora non sanno e quali segreti nasconde l'operazione di Olivia, entra nella stanza della donna un'infermiera con un dottore per fare delle analisi al bambino e si scopre che quel dottore \u00e8 uno dei tanti che tenevano rinchiusa Olivia. Il dottore fa prelevare del sangue al bambino, poi va via e, al riparo da occhi indiscreti, consegna il campione di sangue ad un uomo non meglio identificato. Subito dopo, compare l'enigmatico Osservatore, il quale ha seguito di nascosto la scena e comunica tramite il suo apparecchio che \"sta succedendo\". Intanto, fuori dalla porta della stanza di Olivia, arriva Walter con Brandon, il suo fidato scienziato (l'uomo che ha ricevuto il campione di sangue dal dottore) che, dopo avergli fatto qualche domanda, gli consegna il campione di sangue del bambino. Da questa scena si capisce che \u00e8 Walternativo che ha fatto rapire Olivia per accelerare la gravidanza.\nLSD.\nTrama.\nDopo vari tentativi per far tornare indietro Olivia, Bell e Walter capiscono che l'unica possibilit\u00e0 \u00e8 entrare nella sua mente per poi trasferire la coscienza di William in un computer. Inizialmente contrario, Peter alla fine si lascia coinvolgere e, monitorato da Astrid, entra nella testa di Olivia insieme a Walter e a William. I tre si risvegliano separatamente nella mente di Olivia ma Peter e Walter riescono a trovarsi e, dopo aver affrontato diverse persone che volevano ucciderli, riescono a raggiungere anche William, in una parte di mente che trasforma tutto in fumetti. Il tempo ora stringe e, grazie ad un'intuizione di Peter, i tre decidono di recarsi a Jacksonville con uno zeppelin. All'interno del mezzo per\u00f2, Peter affronta un uomo che, rompendo un lato dello zeppelin, porta con s\u00e9 anche Walter che prematuramente, si risveglia e, l'unica cosa che possa fare ora, \u00e8 aiutare Astrid. Rimasti soli, Peter e William si recano alla base militare dove Olivia \u00e8 cresciuta e, grazie ad un'altra intuizione di Peter, i due riescono a trovare la ragazza. Entrato in casa, Peter incontra Olivia ma, capendo che quella non \u00e8 la vera Olivia, viene raggiunto da una bambina: \u00e8 lei la vera Olivia. I due escono dalla casa per tornare cos\u00ec alla vita normale ma fuori, ad attenderli, c'\u00e8 l'assalto di altre persone che vogliono ucciderli cos\u00ec i due, insieme a William si trovano costretti a fuggire ma, durante uno scontro, anche Peter viene nuovamente catapultato alla realt\u00e0. Rimasta sola con William, Olivia riesce ad affrontare le sue paure e a tornare, anche lei, alla realt\u00e0. Felici per la riuscita del piano, gli animi del gruppo verranno placati quando Walter si render\u00e0 conto di aver perso definitivamente William.\nTornati a casa, Peter e Olivia possono finalmente riabbracciarsi ma, parlando, Olivia confessa che, secondo lei, anche se non sa chi sia l'uomo dello zeppelin, pensa sar\u00e0 quello che la uccider\u00e0.\n6.02 a.m. EST.\nTrama.\nI due universi si trovano nuovamente in comunicazione: mentre nell'universo parallelo Walternativo, grazie al suo team, \u00e8 riuscito ad isolare il patrimonio genetico dal sangue del nipote mettendo in funzione la macchina, nell'altro universo proprio il funzionamento autonomo di quest'ultima sta creando catastrofi naturali fuori controllo. Intervenuti sul caso, Walter e Peter capiscono che dietro la misteriosa attivazione della macchina potrebbe esserci una sorta di riflesso dell'altra cos\u00ec, con l'aiuto di Nina, Olivia e la Fringe Division, cercano di risolvere la questione.Nell'altro universo intanto, anche Olivia e la Fringe Division notano strani picchi elettromagnetici che portano la giovane mamma da Walter il quale conferma i suoi sospetti: il piano per distruggere l'altro universo \u00e8 stato messo in atto. Preoccupata per il piano di Walter, Olivia, supportata da Lincoln, cerca il modo di attraversare l'universo per arrivare a Peter e cercare di portarlo nel suo universo per far ragionare il padre ma, nonostante il piano sembrasse perfetto, qualcosa va storto.Nell'altro universo intanto, Peter capisce che \u00e8 lui l'unico mezzo per poter fermare la macchina e cos\u00ec, mentre Olivia \u00e8 alla ricerca di Sam Weiss, l'unico in grado di poterli aiutare, il ragazzo decide di affrontare la macchina. Pronto anche a morire, Peter si avvicina ma, improvvisamente, la macchina lo respinge catapultandolo al suolo. Corsi in ospedale e raggiunti anche da Olivia, Walter, Broyles ed Astrid vengono messi al corrente dai dottori che nonostante i parametri vitali siano nella norma, il ragazzo non riesce a svegliarsi. Mentre \u00e8 nella sala d'attesa, Olivia viene raggiunta da Sam il quale le chiede di portarlo in fretta alla macchina.Nello stesso momento, l'Olivia alternativa viene rinchiusa da Walter nella cella dove, mesi prima, era stata tenuta la nostra Olivia, per tenerla lontana dalla societ\u00e0 mentre il suo brutale piano viene messo in atto.\nL'ultimo Sam Weiss.\nTrama.\nMentre Peter \u00e8 tenuto in coma, Walter e Olivia cercano di trovare una soluzione per disattivare la macchina: mentre Walter, unito ad Astrid, cerca di tracciare una cartina basandosi oltre che sugli eventi di scariche elettriche, termici e radioattivi anche sulla loro frequenza, Olivia unisce le sue forze con Sam Weiss il quale, discendente di una famiglia che per generazioni ha cercato di scrivere al meglio i libri del Primo Popolo, sa che esiste un \"piede di porco\" in grado di disattivare la macchina. Mentre Walter ha capito che le catastrofi sono il frutto di un campo magnetico instauratosi tra le due macchine e che, quindi, la soluzione \u00e8 quella di spostare la macchina dove si trova quella dell'altro universo, Olivia trova la chiave e riesce ad aprire la cassetta: all'interno vi \u00e8 un disegno, simile a quello in cui Peter \u00e8 all'interno della macchina e, accanto, vi \u00e8 la chiave per disattivarla: \u00e8 proprio Olivia. Mostrato il disegno a Walter, l'uomo capisce che Olivia, grazie alla sua telecinesi pu\u00f2 disattivare la macchina il tempo necessario per farci entrare Peter e fargli portare a termine il compito. Mentre Olivia, demoralizzata, prova ad allenare la sua capacit\u00e0 mediante la macchina da scrivere usata dall'Olivia alternativa, Peter si \u00e8 risvegliato dal coma e, vigile, ma con evidente perdita di memoria, ha preso un taxi ed \u00e8 arrivato a New York dove si \u00e8 poi recato ad un negozio di pegni. Messi a conoscenza della sparizione di Peter, Olivia e la sua squadra lo ritrovano poco dopo a Liberty Island dove, in un momento di confusione, il ragazzo pensava di essere nell'altro universo. Messo a conoscenza del disegno e del piano di Walter, Peter si convince quando, dal laboratorio, Olivia riceve la chiamata di Astrid che le comunica che la sua telecinesi funziona. Insieme, i due si recano alla macchina dove, dopo un attimo di esitazione, Olivia riesce a disattivarla, causando problemi anche nell'universo parallelo. Ora \u00e8 il turno di Peter: preso coraggio e con le immagini della sua vita che scorrono, e del periodo di Olivia accanto a s\u00e9, il ragazzo riesce ad entrare nella macchina.\nDopo un attimo si risveglia, e la citt\u00e0 \u00e8 in fiamme. Si guarda attorno confuso e scorge una placca commemorativa degli attentati dell'11 settembre datata 11 settembre 2021. Viene quindi riconosciuto e avvicinato da un soccorritore della Divisione Fringe, che lo chiama \"agente Bishop\" e lo porta in salvo.\nIl giorno in cui siamo morti.\nTrama.\nPeter ha attivato la macchina, causando la distruzione dell'altro universo. Essendo i due universi indistricabili, quello sopravvissuto soffre ora delle inevitabili conseguenze dell'accaduto: in tutto il mondo iniziano ad intensificarsi i punti deboli e ad aprirsi buchi spazio-temporali.\nMaggio 2026. Olivia e Peter sono sposati; Walter, considerato responsabile degli eventi Fringe che si stanno verificando nel mondo, \u00e8 stato rinchiuso in carcere. Broyles \u00e8 ora senatore, mentre Astrid \u00e8 un'agente Fringe operativa, cos\u00ec come la nipote di Olivia, Ella. Un gruppo terroristico chiamato \"Unione dell'Ultimo Giorno\", guidato da un certo Moreau, ha lo scopo di colpire i gi\u00e0 fragili punti deboli del tessuto dell'universo piazzandovi delle bombe radioattive. In seguito ad uno degli attacchi, la Divisione Fringe ha finalmente la fortuna di entrare in possesso di una delle bombe, rimasta inesplosa, e di poterla dunque analizzare in laboratorio. Peter tenta di capirne il funzionamento, ma non riuscendovi, si rende conto di dover chiedere aiuto al padre. Walter viene dunque rilasciato dalla prigione e scopre che \u00e8 possibile rintracciare il laboratorio dei terroristi grazie alla natura radioattiva delle bombe. Una squadra Fringe si reca sul luogo dove si ritiene possa essere il covo dei terroristi, ma non vi trova nulla; Peter nota per terra una chiave, che riconosce come quella che apre la sua casa di famiglia presso il Lago Reiden. L'uomo si reca da solo alla casa, dove ad aspettarlo c'\u00e8 Walternativo: \u00e8 lui ad aver costruito le bombe e a dirigere il gruppo terroristico \"Unione dell'Ultimo Giorno\". Walternativo minaccia Peter di uccidere tutti i suoi cari per renderlo partecipe delle sue sofferenze; Peter prova ad aggredirlo, ma scopre che si tratta di un ologramma. Nel frattempo, Walternativo raggiunge Olivia, e coltala di sorpresa, le spara in testa, uccidendola.\nDopo il funerale, Walter ha un'illuminazione circa gli avvenimenti: capisce di aver mandato lui la macchina nel passato e di averla modificata appositamente perch\u00e9 il Peter del passato potesse vedere il futuro catastrofico del 2026 e facesse quindi una scelta diversa riguardo alla distruzione di uno dei due universi. La coscienza di Peter torna nel momento in cui entr\u00f2 all'interno della macchina quindici anni prima: fermato il processo, Peter esce dalla macchina, mentre Walternativo e Folivia, che \u00e8 stata convocata per tentare di fermare la macchina, vengono teletrasportati nella stanza dal loro universo. Peter spiega che ha usato la macchina in modo da rendere la stanza un ponte tra i due universi, che non devono distruggersi a vicenda, ma anzi, lavorare insieme per un futuro migliore. Il \"Primo Popolo\" \u00e8 formato da coloro che hanno preso parte a questi avvenimenti, evitando l'apocalisse agendo dal futuro.\nMentre sta ancora parlando, Peter svanisce nel nulla, mentre i due Walter e le due Olivia proseguono il discorso, senza mostrare sorpresa per la scomparsa di Peter. Poco lontano un Osservatore spiega che, come previsto, Peter \u00e8 servito al suo scopo; nessuno si ricorder\u00e0 pi\u00f9 di lui poich\u00e9 non \u00e8 mai esistito."}
{"id": "3128443", "revid": "1486495", "url": "https://it.wikipedia.org/wiki?curid=3128443", "title": "Episodi di Curb Your Enthusiasm (quinta stagione)", "text": "La quinta stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 25 settembre al 4 dicembre 2005 su HBO.\nIn Italia la stagione \u00e8 andata in onda su Jimmy."}
{"id": "3128444", "revid": "307923", "url": "https://it.wikipedia.org/wiki?curid=3128444", "title": "Episodi di Curb Your Enthusiasm (sesta stagione)", "text": "La sesta stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 9 settembre all'11 novembre 2007 su HBO.\nIn Italia la stagione \u00e8 ancora inedita."}
{"id": "3128445", "revid": "307923", "url": "https://it.wikipedia.org/wiki?curid=3128445", "title": "Episodi di Curb Your Enthusiasm (settima stagione)", "text": "La settima stagione della serie televisiva Curb Your Enthusiasm \u00e8 stata trasmessa in prima visione negli Stati Uniti dal 20 settembre al 22 novembre 2009 su HBO.\nIn Italia la stagione \u00e8 ancora inedita."}
{"id": "3128451", "revid": "80598", "url": "https://it.wikipedia.org/wiki?curid=3128451", "title": "Gepy", "text": ""}
{"id": "3128452", "revid": "15756", "url": "https://it.wikipedia.org/wiki?curid=3128452", "title": "Episodi di Cougar Town (seconda stagione)", "text": "La seconda stagione della serie televisiva Cougar Town \u00e8 stata trasmessa in prima visione negli Stati Uniti d'America da ABC dal 22 settembre 2010 al 25 maggio 2011.\nIn Italia la stagione \u00e8 stata trasmessa in prima assoluta dal canale satellitare Fox Life dal 7 febbraio al 21 ottobre 2011: i primi 14 episodi sono andati in onda fino al 9 maggio 2011, mentre i restati 8 episodi sono andati in onda dal 2 settembre 2011. In chiaro su Canale 5 viene trasmessa dal 24 novembre 2012 al 13 aprile 2013.\nLagoonies blu.\nTrama.\nJules e Grayson stanno finalmente insieme. Tuttavia, Grayson decide di prendersi una pausa di un giorno dalla sua relazione con Jules. Questa cosa non va bene per Jules, che, per questo motivo, va dalla sua psichiatra, \"Glenn\" che, per la terapia, si basa sulle abitudini del suo cane. Intanto Bobby mette in atto la sua gelosia riguardo alla relazione fra Jules e Grayson, scarabocchiando un manifesto su una panchina raffigurante Jules. Nel frattempo, Laurie lancia una sfida a Travis, nella quale vincer\u00e0 chi riuscir\u00e0 a stare sveglio per pi\u00f9 tempo.\nLasciati andare.\nTrama.\n\u00c8 giunto il momento di salutare Travis, che si trasferisce al college. Jules e Bobby gestiscono in maniera diversa il dolore per l'allontanamento del figlio. Lei \u00e8 iperprotettiva e vorrebbe passare pi\u00f9 tempo possibile con Travis, Bobby, invece, ospita per un pomeriggio il ragazzo nella sua casa, i due si salutano e Travis regala al padre un computer portatile. Questo regalo costringer\u00e0 Laurie a fare da insegnante a Bobby che, finora, non ha mai imparato ad usare i computer.\n Nel frattempo Andy ed Ellie hanno una breve litigata perch\u00e9 lui sostiene che le madri che parlano dei loro figli non sono abbastanza sexy, cosa che dispiace alla donna che, a volte, vorrebbe poter parlare liberamente delle cose nuove che il piccolo Stan impara. La lite tra i due si conclude in modo goliardico e veloce.\nRumori molesti.\nTrama.\nTravis \u00e8 ormai al college ma fatica un po' a trovare una sua identit\u00e0 all'interno del campus, ad apparire. In suo aiuto corre Bobby, che, con l'aiuto di Andy, consente a Travis di vincere una partita di rugby e di essere affibbiato con l'appellativo di Non Bobby, essendo diverso e molto mento divertente rispetto al padre. Nel frattempo Jules soffre non poco la lontananza da Travis, spostando le attenzioni che finora aveva riservato al figlio verso Grayson. L'uomo mal sopporta le soffocanti richieste della fidanzata, tanto da fingere che il quartiere sia in balia di ladri che rubano piccoli oggetti dalle varie villette. Jules entra cos\u00ec in paranoia, organizzando turni di sorveglianza del territorio. La fissazione di Jules non dura, portandola, dopo poco, a riservare le sue pressanti attenzioni ancora verso Grayson. L'uomo \u00e8 cos\u00ec costretto a parlare chiaro alla donna. Jules rimane male da questo, ma dopo che Grayson ha parlato con Laurie ed Ellie, cambia idea e si dichiara disponibile a dare a Jules tutte le attenzioni e l'amore di cui necessit\u00e0. Laurie ed Ellie, invece, sono alle prese con l'ennesima lite. Dopo che Ellie ha ridicolizzato una borsa taroccata di Laurie, la ragazza si vendica, convincendo la tata del piccolo Stan a fare amicizia con Ellie perch\u00e9 Ellie licenzia le tate che non fanno amicizia con lei. La vendetta sta nel fatto che Ellie odia essere amica delle tate del figlio.\nIngoia la spada.\nTrama.\nTravis rientra in citt\u00e0 per qualche giorno. Le varie occasioni sessuali o sentimentali che aspettava si creassero al college non si sono verificate, e cos\u00ec decide di ricontattare Kylie. La ragazza, per\u00f2, dopo che aveva accettato di rimanere con Travis ma come coppia aperta ha cominciato a frequentare altri ragazzi. Travis non \u00e8 contento di questo e tenta di lasciarla, ma lei non ne vuole sapere. Nel frattempo Grayson e Laurie rivelano a Jules che in passato hanno avuto un breve flirt, Jules li perdona entrambi, ma litiga con Ellie quando viene a sapere che l'amica lo sapeva e non gliel'ha rivelato. Laurie, sentendosi in colpa per la lite tra Jules ed Ellie, rivela a Jules di aver avuto l'avventura co Grayson nonostante sapesse che le piaceva. Jules, cos\u00ec, sposta la sua rabbia da Ellie a Laurie. La pace tra le due viene a crearsi quando Laurie viene lasciata da Smith, che ha capito di non amarla abbastanza perch\u00e9 non prova alcuna gelosia per via della passata relazione tra la sua ragazza e Grayson. Laurie soffre molto per la fine della sua storia.\nNiente pi\u00f9 alimenti.\nTrama.\nLaurie sembra aver preso bene la sua fine della storia con Smith, i due che ora si frequentano anche come amici, una volta finiscono col fare nuovamente sesso. Andy e Grayson cercano di mettere in guardia Laurie dall'uscire con ex, perch\u00e9 anche se non lo sa, prima o poi rischier\u00e0 di sentirsi ancora scaricata. Laurie inizialmente non prende sul serio l'avvertimento dei due ragazzi, se non che, dopo che Smith le ha assicurato di non voler tornare con lei, Laurie si rattriste e chiude i rapporti con l'ex ragazzo. Nel frattempo, dopo un'acida battuta di Ellie sul fatto che Bobbie prende gli alimenti da Jules, l'uomo decide di non dipendere pi\u00f9 dalla moglie. Jules, che sa quanto Bobbie non navighi nell'oro, tenta di aiutare l'ex marito, offrendogli anche un lavoro. Bobbie accetta, anche se poi capisce che Jules lo fa solo per aiutarlo. La disputa tra i due termina in modo sereno, anche quando Jules ammette di non averlo perdonato per via della fine del loro matrimonio.\nTu non sai come ci si sente.\nTrama.\n\u00c8 Halloween. Chick, il padre di Jules, va a trovare la figlia. In questo episodio si viene a conoscenza della morte della madre di Jules e del difficile rapporto che lega la donna al padre. In questa occasione Jules cerca di riavvicinarsi all'uomo, aiutandolo ad esprimere i sentimenti alla figlia e di non essere esclusivamente una persona spiritosa con lei e i suoi amici. L'uomo sembra un po' riluttante, ma quando vede la figlia soffrire per il suo atteggiameto, le dichiara tutto il suo amore. Chick fa anche molta amicizia con Grayson. Nel frattempo Laurie \u00e8 un po' infastidita dall'atteggiamento da snob che Travis mantiere nei confronti di Halloween, la ragazza pi\u00f9 volte spaventa con alcuni scherzi il figlio di Jules, che, alla fine, non pu\u00f2 far altro che rispondere di conseguenza a Laurie. Intanto Ellie, Andy e Bobby si trovano un po' ai ferri corti per via del fatto che la donna non vuole consentire a Bobbie di fare da tutore a Stan nel caso in cui lei, Andy e Jules morissero. Dopo essere venuta a conoscenza che Bobby ha raccomandato Stan per una scuola materna d'\u00e9lite al preside della struttura, che \u00e8 anche uno degli allievi a cui Bobbie insegna a giocare a golf, Ellie \u00e8 costretta a ricredersi.\nIl regalo pi\u00f9 bello.\nTrama.\nIl compleanno di Jules si avvicina e lei organizza una gara con la banda del cul de sac (cos\u00ec si chiamano i gruppi di amici) per chi le far\u00e0 il regalo pi\u00f9 bello. Ellie \u00e8 sicura di vincere, la donna infatti \u00e8 una brava osservatrice di ogni minimo dettaglio che Jules lascia per la casa, tra le tante cose, cos\u00ec, Ellie sa che trover\u00e0 ci\u00f2 che Jules desidera. Consapevoli di ci\u00f2 Grayson e Laurie si alleano, lasciando nell'asa di Jules diversi oggetti che Jules odia, sicuri che cos\u00ec Ellie cadr\u00e0 in inganno. Laurie convince Grayson a regalare a Jules un corso di cucina, mentre lei le regaler\u00e0 un set di pentole, Laurie sa che Jules ama cucinare per gli amici.\nGiunto il momento dello scambio dei regali Ellie ricever\u00e0 la cantonata attesa da Laurie e Grayson, ma anche quest'ultimo la ricever\u00e0. Laurie, infatti, l'ha ingannato e ha regalato a Jules un braccialetto con un ciondolo, che la donna adora, contrariamente ai corsi di cucina. Nel frattempo Jules si trova a dover conoscere meglio Andy, scoprendo, cos\u00ec, che l'uomo \u00e8 un abile manipolatore: per far s\u00ec che Jules, per il suo compleanno, inviti tutti a ballare, Andy finge di prendere una storta per convincere cos\u00ec Jules alla cosa. Travis e Bobby, intanto, consolidano ulteriormente il loro legame grazie ad uno spray nasale.\nAddio Big Joe.\nTrama.\nTravis presenta a Jules e agli altri la nuova fidanzata, Kirsten. Inizialmente Jules \u00e8 cordiale e socievole con lei, ma quando viene a sapere che Kirsten ha 23 anni e che la relazione tra i due potrebbe quindi diventare molto seria, diventa scontrosa e antipatica. Laurie usa diverse strategie per far tornare sulla retta via Jules, senza mai riuscirci veramente, decide cos\u00ec di consigliare e Kirsten di essere anch'ella pi\u00f9 aggressiva. La ragazza, anche se con non poche difficolt\u00e0, diventa pi\u00f9 cattiva con la futura suocera ma dopo che, per errore, rompe l'amato ed enorme bicchiere da vino di Jules (Big Joe), Kirsten e Jules si riconciliano. Nel frattempo i maschi del gruppo cercano di aiutare Travis ad avere pi\u00f9 stima in s\u00e9 nell'ambito sessuale, mentre invece Ellie consiglia Grayson su come evitare che la compagnia del cul del sac si impadronisca della sua villetta.\nQuesto s\u00ec che \u00e8 parlar chiaro.\nTrama.\nIl giorno del Ringraziamento \u00e8 vicino e Jules si appresta a festeggiare con tutta la compagnia del cul se sac. Bobby scopre che qualche volta, a causa del suo parlare troppo veloce, le persone non lo capiscono e si rattrista. Ci penser\u00e0 Travis a tirarlo un po' su. Mentre sono al supermercato Grayson e Jules incontrano la ex moglie di lui, Grayson subito dopo l'incontro fa una dichiarazione d'amore a Jules che si conclude con ti amo da parte di lei, Grayson le risponde ringraziandola. A causa di questo Jules si rattrista e si confida con Ellie e Laurie. Grayson, anche se accusa un'intossicazione a causa di un'allergia a del cibo, rassicura Jules, dicendole che lei lo rende felice ed \u00e8 l'unica ad averlo mai fatto in quel modo. L'uomo non le dice ti amo, ma solo perch\u00e9 dice di aver bisogno di tempo, a causa della sua difficolt\u00e0 ad esternare i sentimenti. Laurie ed Ellie, invece, cercano di sconfiggere l'ottimismo di Andy. Le donne lo ritengono fastidioso ed eccessivo. Malgrado i loro sforzi, per\u00f2, il piano non va in porto.\nIl solito vecchio Bob.\nTrama.\nTravis scopre che Laurie si finge una collegiale al campus di lui per poter partecipare, ed essere presidente, delle tante confraternite studentesche. Questo fatto permette cos\u00ec al ragazzo di passare pi\u00f9 tempo con l'amica, ma ci\u00f2 finisce con l'infastidire Kirsten, che si ingelosisce. Laurie, cos\u00ec, si finge morta e lascia la confraternita. Intanto Jules, sempre preoccupata per il futuro precario di Bobby, convince Ellie, Grayson e Andy a ristrutturare la barca in cui vive il suo ex marito, per renderla cos\u00ec un luogo pi\u00f9 abitabile e serioso. Seppur con tutte le buone intenzioni, l'iniziativa di Jules fallisce proprio quando sembra giunta al successo: al momento in cui la barca viene messa in mare, infatti, affonda. Ellie, intanto, delusa dal fatto di non aver notizie sul passato di Grayson, cerca informazioni su di lui per poterlo prendere in giro. La donna scopre che il fidanzato di Jules \u00e8 stato un bambino copertina e che ha sofferto molto per la fine della sua prima storia d'amore. Grayson, offeso, cerca a sua volta qualche notizia su Ellie, trovandole. Ellie cos\u00ec si difende ammettendo che ha cercato informazioni su di lui solo per poterle essere amica, visto che ora entrambi sanno cose sul loro passato, non saranno costretti a dichiarare nulla uno dell'altro senn\u00f2 l'altro potrebbe vendicarsi.\nL'angelo della morte.\nTrama.\nKirsten, ormai inserita nella compagnia del cul de sac, capisce che Bobby \u00e8 un cane parlante, ossia \u00e8 una persona che ignora gran parte degli eventi del mondo; \u00e8 proprio a causa di ci\u00f2 che non perde mai la concentrazione mentre gioca a golf. Dopo che Kirsten, senza appoggio da parte di Travis, presta a Bobby un quotidiano, l'uomo perde la concentrazione nel golf, rischiando, cos\u00ec, di perdere anche il lavoro. Travis e Kirsten, cos\u00ec, aiutano Bobby a capire che deve essere come tutte le altre persone, e cio\u00e8 talmente abituato alle cattive notizie da non farne pi\u00f9 nemmeno caso. Nel frattempo Andy ed Ellie bisticciano a causa del fatto che lui utilizza negli stessi scherzi sia per Ellie che per Laurie, rendendo cos\u00ec meno unico il loro legame di marito e moglie. Le cose tra i due tornano a posto quando Andy inventa un nuovo scherzo unicamente pensato per Ellie. Jules, dopo aver accidententalmente ucciso una colomba, investe uno scoiattolo e pesta una lucertola. Tutti questi fatti la deprimono, specie per il fatto che Grayson sembra non dare peso a tutti questi \"omicidi\". Jules, cos\u00ec, si convince che loro sono troppo diversi per stare insieme e, forse non compatibili. Grayson, per\u00f2, prende la palla al balzo e con testimoni tutta la banda del cul de sac (con la sola esclusione di Bobby), dichiara a Jules il suo amore.\nUna cosa su di te.\nTrama.\nJules, Laurie ed Ellie discutendo con i maschi del gruppo concludono che le donne, in amicizia, sono molto pi\u00f9 leali degli uomini. L'episodio gioca tutto su questo tema. Laurie, a causa dei lavori a casa sua, si trasferisce da Jules. L'invadenza della ragazza, per\u00f2, infastidisce non poco Jules che, anche se combattuta, finisce con il rivelare tutto a Laurie. L'amica le dice che i lavori a casa sua non sono mai cominciati, la sua era solo una scusa per poter passare pi\u00f9 tempo con lei. Poi, dopo poche ore, Laurie sembra non pensare nemmeno pi\u00f9 alle parole di Jules, la ragazza, tornando a casa, bacia Jules come se nulla fosse. Questo comportamento stupisce molto Jules che parla nuovamente con Laurie. Quest'ultima la rassicura, dicendole che sa di essere pressante e che, forse, si \u00e8 lasciata troppo prendere dall'entusiasmo. Ellie, nel frattempo, frequenta un bar di cui il proprietario \u00e8 un uomo sarcastico e acido come lei. I due si trovano molto in sintonia, ma l'affiatamento finisce non appena l'uomo prede in giro Jules. Bobby e Grayson, invece, discutono sul fatto che Travis ha chiesto aiuto, per aumentare il romanticismo con Kirsten, a Grayson e non al padre. Ci\u00f2 fa soffrire Bobby, che si sente messo da parte. Grayson, allora, consiglia a Bobby cosa dire a Travis.\nSardine in scatola.\nTrama.\nPer puro caso Jules propone a tutta la banda del cul de sac, con l'aggiunta del vicino \"sfigato\" Tom, di fare un gioco che lei era solita giocare da bambina: sardine in scatola. Il gioco somiglia molto a nascondino. A nascondersi, per\u00f2, deve essere una sola persona, mentre tutti gli altri la cercano. Il primo che trova la persona nascosta dovr\u00e0 nascondersi con lei e cos\u00ec via finch\u00e9 non rimarr\u00e0 solamente uno a cercare, costui sar\u00e0 il perdente. Nessuno degli amici sembra molto convinto dal gioco, ma tutti decidono di giocare. Ellie, arrabbiatissima con Jules per via del gioco scelto, si nasconde. Il primo a trovarla sar\u00e0 Tom, mentre Jules chieder\u00e0 a tutti gli altri se pensano anche loro che sia una persona autoritaria. Nessuno di loro le d\u00e0 una risposta soddisfacente. Mentre stanno giocando, Laurie e Bobby si prendono una pausa, sorseggiando del vino a casa di Grayson. Mentre parlano Laurie scopre che Bobby sta vedendo una ragazza e subito gli chiede perch\u00e9 non l'ha ancora presentata agli amici. Bobby le rivela che non l'ha fatto perch\u00e9 teme che il gruppo possa giudicare la ragazza, come hanno sempre fatto con i nuovi arrivati. Laurie cerca di convincere Bobby, che, dopo aver rintracciato Ellie, chiama la ragazza e la fa nascondere con tutti gli altri. L'unica a non trovare Ellie sar\u00e0 Jules, che perde il gioco. Ellie, per\u00f2, la consola dicendole che lei \u00e8 la leader indiscussa del gruppo e che nessuno la considera autoritaria ma che quello che fanno lo fanno solo perch\u00e9 lo vogliono. La nuova ragazza di Bobby lo lascia poco dopo, scatenando i commenti cattivi di tutti i membri del gruppo.\nPiangi per me.\nTrama.\n\u00c8 il giorno di San Valentino e Jules non desidera altro che Grayson le confessi i suoi reali sentimenti, dato che proprio il giorno di San Valentino \u00e8 morto suo padre qualche anno prima. Intanto Ellie \u00e8 irremovibile sul fatto che non vuole fare nulla per la festa degli innamorati, e Andy ha un appuntamento con Bobby. Travis chiede aiuto a Laurie per creare il suo sexy regalo per Kirsten.\nLa capsula del tempo.\nTrama.\nEllie decide di intervenire dicendo ad una turbatissima Jules di smettere di essere cos\u00ec appiccicosa con i suoi uomini. Nel frattempo, Bobby e Laurie hanno qualcosa in mente che potrebbe sconvolgere l'equilibrio del gruppo; Andy insegna da lezione di amicizia a Grayson.\nMamme a quarant'anni.\nTrama.\nEllie vuole scoprire i trucchi di Jules per guardare il baby Stan da sola per un giorno intero, ma l'amica vuole dimostrare quanto sia difficile il mestiere di mamma, soprattutto quando l'aiutante \u00e8 Grayson. Andy diviene il gregario di Laurie; Bobbie tenta di svegliarsi pi\u00f9 presto per giocare a golf gratuitamente.\nIl signor Palle Sbagliate.\nTrama.\nJules affronta la sua paura pi\u00f9 grande, l'umiliazione pubblica, quando decide di fare del lavoro di carit\u00e0; nel mentre, Bobby fallisce clamorosamente ad un torneo di golf, diventando il signor \"Palle sbagliate\" e insegnando all'ex moglie come affrontare le figuracce. Laurie sorprende Ellie e Grayson organizzando un gioco di trivia.\nL'anello di fidanzamento.\nTrama.\nLaurie decide di creare un \"concilio\" per tutti i membri del cul de sac, in modo da \"punire\" chi sbaglia e smettere di darsi per scontati. Jules trascorre due faticosi giorni sulla barca di Bobby. Nel frattempo, Travis prende definitivamente la decisione di chiedere a Kirsten di sposarlo: Grayson cerca di consigliare il ragazzo su una delle decisioni pi\u00f9 importanti della sua vita, tentando poi di fermarlo quando si rende conto che Kirsten con tutta probabilit\u00e0 non accetter\u00e0. Travis decide comunque di andare fino in fondo e fa la sua proposta alla ragazza davanti agli occhi di Jules e Grayson; Kirsten rifiuta e scappa, lasciando il ragazzo solo e triste con la madre che tenta di incoraggiarlo a sperare nel futuro.\nDevastato dall'amore.\nTrama.\nDopo il rifiuto di Kirsten, Travis \u00e8 completamente devastato: Bobby e Jules, preoccupati per il figlio, non sanno pi\u00f9 cosa fare. Sostenuto dal padre di Jules Chick, venuto in visita, Bobby decide di sottoporre il figlio a una \"macho terapia\" portandolo in uno strip club. Andy riceve la visita del fratello Nestor e dei suoi parenti cubani; in realt\u00e0, tutti, compresi i suoi amici, conoscono lo spagnolo meglio di lui. Ellie, gelosa perch\u00e9 la cognata Angela continua a tentare di sedurre il marito, arriva a chiamare Laurie in suo soccorso. Grayson cerca di imparare ad andare sui rollerblade per giocare a hockey.\nCaduta libera.\nTrama.\nJules e Bobby scoprono, quasi per caso, che Travis ha lasciato il college: il ragazzo si sta lasciando andare alla tristezza e alla pigrizia, rivelando di non sapere cosa fare della sua vita. Ellie, sostenendo che il ragazzo stia manovrando i genitori per dedicarsi a una vita di nullafacenza, spinge Jules ad essere pi\u00f9 severa con lui. Dopo un fallimentare pomeriggio madre-figlio, al termine del quale Jules capisce che Ellie ha ragione, la donna d\u00e0 al figlio un ultimatum: o torna a studiare, o dovr\u00e0 uscire di casa e trovarsi un lavoro. Bobby, Laurie ed Andy cercano di brevettare il gioco \"Penny Can\", ricevendo un'offerta da una compagnia che acquista il gioco, a condizione di cambiare marchio e di togliere il nome di Bobby. Dopo qualche tentennamento, Bobby accetta, usando i soldi per comprarsi un appartamento ma ottenendo inaspettatamente che sia Travis a trasferirsi sulla sua vecchia barca. Grayson, Ellie e il vicino Tom sono alle prese con un inquietante gruppo di bambini.\nSucceder\u00e0 qualcosa di bello (1\u00aa parte).\nTrama.\nLa gang si interroga su dove andare in vacanza. Laurie \u00e8 preoccupata per Travis, che continua a vivere nella barca di Bobby senza dimostrare la minima preoccupazione per quello che potr\u00e0 accadere nella sua vita. Per errore, la ragazza gli d\u00e0 l'idea di mollare tutto e fare un viaggio; Travis parte cos\u00ec per le Hawaii, senza avvisare nessuno. Tutta la ciurma del cul de sac parte cos\u00ec per le isole, con l'idea di recuperare Travis e di godersi finalmente una vacanza assieme. Bobby prende una stanza comunicante con quella di Ellie ed Andy, con la scusa di badare a Stan: la donna diventa gelosa perch\u00e9 i due uomini passano le giornate assieme. Intanto, un altro problema comincia ad assillare Jules: comincia a diventare chiaro che Grayson vuole avere figli, mentre lei non se la sente di averne ancora. Alle Hawaii, Travis fa amicizia con un musicista in grado di rendere triste ogni canzone che suona: si tratta del Ted Buckland di Scrubs, trasferitosi alle Hawaii dopo la fine della sua storia con Gooch.\nSucceder\u00e0 qualcosa di bello (2\u00aa parte).\nTrama.\nPer non guastare lo spirito della vacanza, Grayson e Jules decidono di rimandare la discussione sui figli, trasformando i loro giorni alle Hawaii nei pi\u00f9 romantici di sempre. Tuttavia, il romanticismo dura ben poco: Jules ha infatti dimenticato a casa le pillole anticoncezionali e i loro momenti insieme si convertono presto in una rocambolesca ricerca di un preservativo. Grayson, di conseguenza, confessa alla donna di aver sempre voluto avere dei figli e di voler sapere che la sua compagna almeno lo ammetta come una possibilit\u00e0 per il futuro. Ellie si riprende bruscamente Andy, lasciando Bobby solo e triste. Laurie, arrabbiata perch\u00e9 tutti stanno vivendo i loro piccoli problemi tralasciando quello del futuro di Travis, decide di passare all'azione: sapendo che il figlio di Jules ha da sempre un debole per lei, la ragazza flirta con lui e gli chiede di passare la giornata insieme. Quando i due rimangono soli e Travis le prende la mano, Laurie dimostra al ragazzo come tutto quello che sta facendo sia solamente per dimenticare Kristen, e gli fa ammettere di voler tornare al college, facendogli capire che non sia giusto buttare via tutto per una storia finita male. Travis si offende a morte per come Laurie lo ha manipolato, ma accetta di tornare a casa. Jules e Travis finalmente si riconciliano: la madre lo spinge a far pace con Laurie, mentre Ellie ed Andy vanno a passare un po' di tempo con Bobby. Ted, infine, fa riflettere Jules su come, con la persona giusta al fianco, si possa affrontare qualsiasi tipo di avventura: la donna torna quindi da Grayson, scendendo a compromessi sulla questione dei figli per rimanere accanto all'uomo che ama. Tornando a casa, il gruppo si imbatte in Tom, \"misteriosamente\" alle Hawaii, e lo invita finalmente a bere con loro."}
{"id": "3128458", "revid": "1543377", "url": "https://it.wikipedia.org/wiki?curid=3128458", "title": "I Fatebenefratelli", "text": "I Fatebenefratelli erano un duo comico cabarettistico napoletano che ha avuto un momento di notoriet\u00e0 all'inizio degli anni ottanta. Con la scomparsa di Luigi \"Gigi\" Imperatrice il duo si \u00e8 sciolto.\nStoria.\nIl duo era formato dai due fratelli Edo (Edoardo) e Gigi (Luigi) Imperatrice (secondo e quarto di nove fratelli), figli d'arte perch\u00e9 il padre \u00e8 un autore e attore di commedie in napoletano.\nSi trasferirono a Torino (citt\u00e0 dove vivranno per ventun anni) ed iniziarono ad esibirsi in vari locali in tutta Italia, finch\u00e9 non vennero scoperti da Marcello Marchesi, che li fece debuttare in radio in \"Fratelli d'Italia\"; scelgono il nome d'arte \"Fatebenefratelli\" su suggerimento di Maurizio Seymandi.\nHanno lavorato poi spesso con il Bagaglino, insieme ad Oreste Lionello, Leo Gullotta ed Anna Mazzamauro.\nSono stati tra i primi a lavorare su Telediffusione Italiana Telenapoli, uno dei primi canali televisivi privati italiani.\nDopo due apparizioni cinematografiche insieme a Nino D'Angelo e diretti da Nin\u00ec Grassia, vennero chiamati da Renzo Arbore per interpretare i due comici di \"Tele Ottaviano\" in \"\" nel 1983; due anni dopo li fa partecipare a Quelli della notte.\nHanno lavorato in seguito in molti altri programmi sulla Rai, da Domenica in a Pronto, Raffaella?, con Raffaella Carr\u00e0.\nNegli anni '90 hanno anche pubblicato alcuni libri comici.\nHanno partecipato ad alcune edizioni di Napoli prima e dopo, programma televisivo di cui sono tra gli autori\nIl 5 settembre 2020 muore Luigi \"Gigi\" Imperatrice, ponendo fine al duo comico."}
{"id": "3128466", "revid": "1012621", "url": "https://it.wikipedia.org/wiki?curid=3128466", "title": "Intermittenze del cuore", "text": "Intermittenze del cuore \u00e8 il decimo album del cantautore Claudio Lolli, pubblicato nel 1997.\nIl disco.\nLa canzone \"Dita\" \u00e8 presente in due versioni; \"I musicisti di Ciampi\" \u00e8 un testo recitato su una base musicale, ed \u00e8 un omaggio a Piero Ciampi."}
{"id": "3128467", "revid": "37401", "url": "https://it.wikipedia.org/wiki?curid=3128467", "title": "Letteratura in dialetto romanesco", "text": ""}
{"id": "3128469", "revid": "1431409", "url": "https://it.wikipedia.org/wiki?curid=3128469", "title": "F.B.I. Protezione famiglia", "text": "F.B.I. Protezione famiglia (\"Cover Me: Based on the True Life of an FBI Family\") \u00e8 una serie televisiva statunitense andata in onda per una sola stagione sul canale via cavo USA Network.\nTrama.\nBasato su una vera famiglia, la serie \u00e8 incentrata sul lavoro in incognito dell'agente Danny Arno dell'FBI, che invece di nascondere i dettagli del suo lavoro da sua moglie e i figli, li comprende nelle sue operazioni."}
{"id": "3128477", "revid": "76963", "url": "https://it.wikipedia.org/wiki?curid=3128477", "title": "Giovanni Battista Audiffredi", "text": "Biografia.\nAppartenente a una famiglia nobile nizzarda, nel 1730 entr\u00f2 nell'ordine domenicano, nel convento adiacente alla chiesa di Santa Caterina a Formiello in Napoli, assumendo il nome di Giovanni Battista. Mostr\u00f2 grande attitudine allo studio delle discipline sacre, delle lingue classiche (latino, greco ed ebraico) e delle scienze naturali e fisiche. Pass\u00f2 all'Universit\u00e0 di Bologna e insegn\u00f2 in vari conventi domenicani della \"Provincia Lombarda\".\nDivenuto maestro di teologia nel 1749, venne chiamato come secondo bibliotecario alla Biblioteca Casanatense, risiedendo nel convento adiacente alla basilica di Santa Maria sopra Minerva. Nel 1759 fu nominato prefetto della Casanatense, e rimase in questa carica fino al termine della vita. Sotto la sua guida la Casanatense divenne una delle pi\u00f9 importanti e imponenti biblioteche pubbliche d'Europa, arricchendosi fra l'altro di numerose opere a stampa, manoscritti, incunaboli, stampe ed incisioni. \nLa straordinaria cultura di Audiffredi, testimoniata dal giudizio del Visconti, gli permise di approntare cataloghi con importanti notizie aggiuntive sugli autori, le condizioni della pubblicazione delle singole opere e dell'\"opus\" complessivo dei singoli autori. In particolare:\nAudiffredi si interess\u00f2 anche di astronomia e di scienze naturali. Fond\u00f2 un gabinetto astronomico in una loggia del convento dei Domenicani adiacente alla basilica di Santa Maria sopra Minerva, e ide\u00f2 una specola astronomica nel palazzo Caetani in via delle Botteghe Oscure (1778); pubblic\u00f2 numerosi lavori di astronomica tratti dalle sue osservazioni. Come naturalista, fece alcune ricognizioni mineralogiche nelle cave di allume di rocca sui Monti della Tolfa."}
{"id": "3128480", "revid": "1784492", "url": "https://it.wikipedia.org/wiki?curid=3128480", "title": "Radni\u010dki nogometni klub Split", "text": "Il Radni\u010dki nogometni klub Split (in italiano \"Associazione Calcistica dei Lavoratori Spalato\"), meglio noto come RNK Spalato (per i croati semplicemente Split), \u00e8 una societ\u00e0 calcistica croata con sede nella citt\u00e0 di Spalato.\nDalla stagione 2010-2011 milita nella Prva hrvatska nogometna liga, la massima divisione del campionato croato.\nNel 2016-2017 viene retrocesso in seconda divisione ma non riesce ad iscriversi e scende direttamente nella terza serie, dove milita nella stagione 2018-2019\nStoria.\nIl RNK Spalato \u00e8 la seconda squadra per importanza della citt\u00e0 croata dopo l' e affonda le proprio radici nella classe operaia locale, molti dei sostenitori infatti provenivano dai cantieri cittadini. La societ\u00e0 non ha mai nascosto la propria vicinanza politica con l'estrema sinistra, pi\u00f9 precisamente coi movimenti anarchici, tanto da aver organizzato una spedizione di volontari in occasione della resistenza anti-fascista contro il regime del generale spagnolo Francisco Franco; inoltre, nel 1940, molti dei giocatori del club lottarono nelle forze partigiane capitanate da Tito. Il colore sociale del club era il nero, colore tradizionale del movimento anarchico, salvo poi ripiegare sul rosso nel 1933, visto l'aumento dell'influenza social-comunista all'interno del club.\nLa societ\u00e0 si posiziona al 36\u00ba posto nella classifica perpetua della Prva Liga Jugoslava.\nIl RNK Spalato raggiunge la massima serie croata soltanto nel 2010-11 dove, nella stagione d'esordio, riesce a conquistare uno storico terzo posto a soli due punti di distacco dai rivali dell'Hajduk, ottenendo cos\u00ec un pass per i preliminari di Europa League: verranno poi eliminati al terzo turno dagli inglesi del .\nNel campionato 2013-2014 si sono classificati al quarto posto, ottenendo cos\u00ec il diritto a disputare i preliminari di Europa League,venendo poi eliminata dalla squadra italiana del .\nOrganico.\nRosa 2016-2017.\n\"Aggiornata al 1\u00ba luglio 2016.\"\nRosa 2015-2016.\n \"(capitano)\"\n \"(vice-capitano)\""}
{"id": "3128481", "revid": "729019", "url": "https://it.wikipedia.org/wiki?curid=3128481", "title": "Campionato francese di rugby a 15 1933-1934", "text": "Il Campionato francese di rugby a 15 1933-34 fu vinto dall'Bayonne che sconfisse il Biarritz in finale.\nFormula e contesto.\nOtto squadre furono \"promosse\" nel campionato \"'Excellence\": SC Angoul\u00eame, Bergerac, Dax, UA Libourne, CS Oyonnax, Pamiers, SS Primev\u00e8res (Club dei grandi magazzini parigini \u00ab Le Printemps \u00bb) e Valence.\nDa segnalare che nessuna delle finaliste del campionato \"Honneur\" (una sorta di seconda divisione) dell'anno prima (CS Villefranche-sur-Sa\u00f4ne e RC Chalon) si qualific\u00f2."}
{"id": "3128482", "revid": "729019", "url": "https://it.wikipedia.org/wiki?curid=3128482", "title": "Campionato francese di rugby a 15 1934-1935", "text": "Il Campionato francese di rugby a 15 1934-1935 fu vinto dal Biarritz olympique che conquist\u00f2 il suo primo Scudo di Brenno sconfiggendo l'USA Perpignan in finale.\nContesto.\nNasce il campionato francese di rugby a XIII, creato in seguito alla riappacificazione fra FFR e URFA port\u00f2 a norme pi\u00f9 rigide sul dilettantismo nel rugbyy a XV."}
{"id": "3128483", "revid": "729019", "url": "https://it.wikipedia.org/wiki?curid=3128483", "title": "Campionato francese di rugby a 15 1935-1936", "text": "Il Campionato francese di rugby a 15 di prima divisione 1935-1936 fu vinto dal RC Narbonne che sconfisse l'AS Montferrand in finale.\nContesto.\nLa , esclusa dal \"Cinque nazioni\", intensifica i rapporti con i paesi del continente, vincendo un torneo preolimpico a Berlino"}
{"id": "3128484", "revid": "729019", "url": "https://it.wikipedia.org/wiki?curid=3128484", "title": "Campionato francese di rugby a 15 1936-1937", "text": "Il Campionato francese di rugby a 15 di prima divisione 1936-1937 fu vinto dal CS Vienne che sconfisse l'AS Montferrand in finale.\nFu il primo ed unico successo per il Vienne.\nContesto.\nLa , esclusa dal \"Cinque nazioni\", intensifica i rapporti con i paesi del continente, organizzando, e vincendo, un torneo internazionale in occasione dell'Expo di Parigi"}
{"id": "3128485", "revid": "729019", "url": "https://it.wikipedia.org/wiki?curid=3128485", "title": "Campionato francese di rugby a 15 1937-1938", "text": "Il Campionato francese di rugby a 15 di prima divisione 1937-1938 fu vinto dal Perpignan che sconfisse il Biarritz in finale.\nContesto.\nLa , esclusa dal \"Cinque nazioni\", mantenne i rapporti con i paesi del continente, vincendo il torneo FIRA organizzato a Bucarest."}
{"id": "3128486", "revid": "729019", "url": "https://it.wikipedia.org/wiki?curid=3128486", "title": "Campionato francese di rugby a 15 1938-1939", "text": "Il Campionato francese di rugby a 15 di prima divisione 1938-1939 fu vinto dal Biarritz che sconfisse il Perpignan in finale. \nIl Biarritz ebbe cos\u00ec la rivincita dell'anno precedente."}
{"id": "3128487", "revid": "729019", "url": "https://it.wikipedia.org/wiki?curid=3128487", "title": "Campionato francese di rugby a 15 1942-1943", "text": "Il campionato francese di rugby a 15 1942-43 fu vinto dal Bayonne che batt\u00e9 l'Agen in finale.\nDopo tre anni di competizioni ufficiose la FFR decise, il 5 giugno 1942 di ristabilire un campionato ufficiale disputato da 40 squadre della zona occupata e cinquantacinque della zona non occupata. Dopo l'invasione tedesca di quest'ultima a novembre, la federazione cambi\u00f2 la denominazione in zona nord e zona sud. La finale fu disputata tra Bayonne e Agen vincitrici rispettivamente delle zone nord e sud.\nContesto.\nLa Coppa di Francia di rugby a 15 fu vinta dall'SU Agen che batt\u00e9 lo SBUC in finale.\nIl governo di Vichy aveva interdetto il rugby a XIII il 19 dicembre 1941. Vari giocatori rientrarono dunque nel rugby a XV. Tra i giocatori delle squadre finaliste: Dauger, Dubalon, Arot\u00e7a a Bayonne, e Guiral, Brunetaud, Londaits-B\u00e9h\u00e8re ad Agen."}
{"id": "3128493", "revid": "729019", "url": "https://it.wikipedia.org/wiki?curid=3128493", "title": "Campionato francese di rugby a 15 1943-1944", "text": "Le campionato francese di rugby a 15 1943-1944 fu vinto dall'USA Perpignan che batt\u00e9 il Bayonne in finale.\nFormula e contesto.\nIl campionato fu disputato da 96 club divisi in dodici gruppi di 9\nLe prime due di ogni girone venivano qualificate al secondo turno (quattro poule da sei)\nLe prime due di ogni poule qualificate per i quarti di finale a partita secca\nLa Coppa di Francia di rugby a 15 fu vinta dal TOEC che super\u00f2 lo SBUC in finale."}
{"id": "3128497", "revid": "640389", "url": "https://it.wikipedia.org/wiki?curid=3128497", "title": "\u014ckuma Shigenobu", "text": "Biografia.\nI primi anni.\n\u014ckuma nacque col nome di Hachitar\u014d, figlio primogenito di un ufficiale d'artiglieria, a Saga, Provincia di Hizen (attuale Prefettura Saga) nel 1838. Durante i suoi primi anni di vita, la sua educazione fu essenzialmente orientata allo studio della letteratura confuciana, studiando in particolare l'opera \"Hagakure\". Ad ogni modo egli lasci\u00f2 la scuola giapponese nel 1853 per frequentare quella olandese.\nNel 1861 la scuola olandese venne unita a quella provinciale giapponese e \u014ckuma continu\u00f2 qui lo studio della letteratura. \u014ckuma fu subito un simpatizzante del movimento \"sonn\u014d j\u014di\" che era intenzionato ad espellere gli europei dal Giappone. Ad ogni modo, egli credeva che fosse fondamentale la mediazione tra i ribelli a Ch\u014dsh\u016b e lo Shogunato Tokugawa a Edo.\nDurante un viaggio a Nagasaki, \u014ckuma incontr\u00f2 il missionario olandese Guido Verbeck, che gli insegn\u00f2 l'inglese e gli consegn\u00f2 alcune copie del Nuovo Testamento e la Dichiarazione d'indipendenza americana. Alcuni storici sostengono che queste due opere abbiano influenzato poi il suo operato politico e lo abbiano incoraggiato ad abolire l'esistente sistema feudale a favore di un governo costituzionale.\n\u014ckuma viaggi\u00f2 frequentemente tra Nagasaki e Kyoto negli anni successivi e divenne un attivo sostenitore della Restaurazione Meiji. Nel 1867, assieme a Soejima Taneomi, egli pianific\u00f2 di raccomandare le dimissioni allo sh\u014dgun Tokugawa Yoshinobu. Lasciando il dominio di Saga senza il permesso, i due si recarono a Kyoto, dove risiedeva lo shogun. Ad ogni modo, \u014ckuma e i suoi compagni vennero arrestati e rinviati a Saga ove vennero condannati ad un mese di prigione.\nCarriera politica nel periodo Meiji.\nA seguito della Guerra Boshin della Restaurazione Meiji nel 1868, Okuma venne incaricato per gli affari esteri dal nuovo governo Meiji. A quel tempo egli negozi\u00f2 col diplomatico britannico sir Harry Smith Parkes il bando del cristianesimo ed insistette per il mantenimento delle persecuzioni del governo contro i cattolici a Nagasaki. Nel 1873 il governo giapponese rimosse il bando.\nEgli utilizz\u00f2 i suoi stretti contatti con Inoue Kaoru per assicurarsi delle posizioni nel governo centrale di Tokyo. Egli venne eletto nella prima Dieta del Giappone nel 1870 e ben presto divenne Ministro delle finanze, carica con la quale impose riforme sulla tassazione ed aiut\u00f2 lo sviluppo industriale del Giappone.\nEgli inoltre ebbe un ruolo rilevante nella riforma monetaria giapponese, unificando il sistema di scambio, creando una zecca nazionale e separando da queste competenze il Ministero dell'Industria; ad ogni modo, egli venne deposto nel 1881 dopo una serie di disaccordi coi membri dei domini di Satsuma e Ch\u014dsh\u016b che costituivano l'oligarchia Meiji e tra i quali spiccava It\u014d Hirobumi.\nNel 1882, \u014ckuma fu cofondatore del partito progressista \"(Rikken Kaishint\u014d)\" che prest\u00f2 riusc\u00ec ad attrarre un gran numero di altri capi fazione come Ozaki Yukio e Inukai Tsuyoshi. Quello stesso anno, \u014ckuma fond\u00f2 il \"Tokyo Senmon Gakk\u014d\" nel distretto di Waseda a Tokyo. La scuola divenne successivamente l'attuale Universit\u00e0 di Waseda, una delle pi\u00f9 importanti istituzioni nel campo dell'istruzione in Giappone.\nIt\u014d nomin\u00f2 successivamente \u014ckuma all'incarico di Ministro degli Affari Esteri nel febbraio del 1888 per derimere la difficile questione della revisione dei \"Trattati ineguali\" con le potenze occidentali. Il trattato che egli riusc\u00ec a negoziare venne percepito dalla popolazione come troppo conciliatorio nei confronti delle potenze straniere e port\u00f2 a non pochi disordini. \u014ckuma venne attaccato da un membro del \"Gen'y\u014dsha\" nel 1889 che lo colp\u00ec con una bomba alla gamba destra. A quel punto egli decise di ritirarsi dalla politica.\nAd ogni modo, egli fece ritorno in politica nel 1896 per riorganizzare il \"Rikken Kaishint\u014d\" nel \"Shimpot\u014d\" (Partito Progressista). Nel 1897, Matsukata Masayoshi convinse \u014ckuma a prendere parte al suo secondo governo col ruolo di Ministro degli Esteri e Ministro dell'Agricoltura e del Commercio, ma nuovamente egli rimase in carica appena un anno per poi dare le dimissioni.\nNel giugno del 1898, \u014ckuma fu cofondatore del \"Kenseit\u014d\" (Partito del Governo Costituzionale), unendo il suo Shimpot\u014d con il \"Jiy\u016bt\u014d\" e venne nominato dall'Imperatore a formare un gabinetto partigiano, il primo nella storia del Giappone. Il nuovo gabinetto di governo sopravvisse solo per quattro mesi e dovette cedere a causa delle tensioni interne. \u014ckuma rimase in carica nel partito sino al 1908 quando si ritir\u00f2 dalla politica.\nDopo il suo allontanamento dalla politica, \u014ckuma divenne presidente dell'Universit\u00e0 di Waseda e consigliere della Societ\u00e0 di Civilizzazione Giapponese, ove promosse la traduzione in giapponese di testi inglesi ed americani. Egli inoltre concesse il proprio supporto alla prima spedizione giapponese in Antartide.\nCarriera politica nel periodo Taish\u014d.\n\u014ckuma ritorn\u00f2 in politica durante la crisi costituzionale del 1914 quando il governo di Yamamoto Gon'nohy\u014de venne forzato a dare le dimissioni a seguito dello Scandalo Siemens. \u014ckuma organizz\u00f2 dunque i suoi sostenitori assieme al \"Rikken D\u014dshikai\" ed al \"Ch\u016bseikai\" in un governo di coalizione. La seconda amministrazione \u014ckuma divenne nota essenzialmente per la sua attiva politica estera. Sul finire dell'anno, il Giappone dichiar\u00f2 guerra all'Impero tedesco entrando nella prima guerra mondiale nello schieramento degli Alleati. Nel 1915, \u014ckuma e Kat\u014d Takaaki inviarono le Ventuno richieste alla Cina.\nAd ogni modo, il secondo governo \u014ckuma fu anche di breve durata. A seguito dello Scandalo \u014cura, il gabinetto di \u014ckuma perse il supporto popolare ed i suoi membri diedero le dimissioni in massa nell'ottobre del 1915. Nel 1916, dopo lunghe discussioni coi \"Genr\u014d\", \u014ckuma rassegn\u00f2 anche le proprie dimissioni e si ritir\u00f2 definitivamente dalla vita politica, rimanendo ad ogni membro della Camera Alta della Dieta del Giappone sino al 1922. Nel 1916 ottenne il gran cordone del Supremo Ordine del Crisantemo e venne elevato al titolo nobiliare di \"koushaku\" (\u4faf\u7235) (marchese) nel sistema \"kazoku\".\n\u014ckuma torn\u00f2 a Waseda ove mor\u00ec nel 1922. Circa 300.000 persone parteciparono al suo funerale al Parco Hibiya di Tokyo. Venne sepolto nel tempio di Gokoku-ji a Tokyo."}
{"id": "3128498", "revid": "36426", "url": "https://it.wikipedia.org/wiki?curid=3128498", "title": "Porto Franco (economia)", "text": ""}
{"id": "3128500", "revid": "729019", "url": "https://it.wikipedia.org/wiki?curid=3128500", "title": "Campionato francese di rugby a 15 1944-1945", "text": "Il campionato francese di rugby a 15 1944-1945 fu vinto dal SU Agen che super\u00f2 il FC Lourdes in finale.\nContesto e formula.\nParteciparono al torneo 126 squadre con una formula molto complicata che dovette essere rivista pi\u00f9 volte nel corso della stagione.\nAl termine 32 squadre furono qualificate per i play off.\nAnche La Coppa di Francia di rugby a 15 fu conquistata dal SU Agen che super\u00f2, ancora una volta, il FC Lourdes in finale.\nFinale.\nAl fine di distinguere maggiormente le divise delle due squadre (molto simili), i giocatori del Lourdes dovettero giocare con la maglia dei loro eterni rivali del Tarbes. Da segnalare che Ren\u00e8 Lhoste aveva iniziato proprio la stagione con il Tarbes salvo poi a passare al rugby a XIII e tornare al XV nel corso della stagione."}
{"id": "3128501", "revid": "767487", "url": "https://it.wikipedia.org/wiki?curid=3128501", "title": "Giovanni Battista Bagutti", "text": "Biografia.\nFiglio di Giovanni e Angela Caterina Vegezzi, studi\u00f2 a Parma e a Roma."}
{"id": "3128502", "revid": "729019", "url": "https://it.wikipedia.org/wiki?curid=3128502", "title": "Campionato francese di rugby a 15 1945-1946", "text": "Il Campionato francese di rugby a 15 1945-1946 fu vinto dalla Section paloise (Pau) che sconfisse il Lourdes in finale.\nFormula.\nIl campionato fu suddiviso in due gruppi di merito\nNel primo gruppo, 54 squadre erano divise in nove gruppi di sei, con le prime 3 (per un totale di 27) qualificate per la seconda fase.\nNel secondo gruppo, di circa 100 squadre, venivano qualificate altre 5 squadre.\nI 32 club qualificati, vennero divisi in 8 gruppi di quattro con i vincenti di ognuno di essi in semifinale.\nContesto.\nLa Coppa di Francia fu vinta dallo Stade toulousain che sconfisse Section paloise in finale."}
{"id": "3128503", "revid": "15756", "url": "https://it.wikipedia.org/wiki?curid=3128503", "title": "Katsura Tar\u014d", "text": "Biografia.\nI primi anni.\nKatsura nacque in una famiglia di \"samurai\" di Hagi, nel dominio di Ch\u014dsh\u016b (attuale Prefettura di Yamaguchi). Ancora giovane, egli ader\u00ec al movimento contro lo shogunato Tokugawa e prese parte alle principali battaglie della Guerra Boshin che port\u00f2 poi alla Restaurazione Meiji.\nLa carriera nell'esercito.\nIl nuovo governo Meiji consider\u00f2 che Katsura aveva dato dimostrazioni di grande talento e lo invi\u00f2 in Germania a studiare strategia militare. Egli prest\u00f2 servizio quindi come attach\u00e9 militare all'ambasciata giapponese in Germania nel 1884-1885. Al suo ritorno in Giappone venne promosso maggiore generale. Ricopr\u00ec quindi alcuni ruoli chiave nell'amministrazione dell'esercito imperiale giapponese e nel 1866 venne nominato vice ministro della guerra.\nDurante la Prima guerra sino-giapponese (1894\u20131895) Katsura comand\u00f2 la 3\u00aa divisione sotto il suo mentore, il feldmaresciallo Yamagata Aritomo. Durante la guerra, la sua divisione fece una memorabile marcia in pieno inverno dalle sponde nord-orientali del Mar Giallo sino a Haicheng, occupando infine Niuchwang, congiungendosi cos\u00ec con la 2\u00aa armata con la quale si spost\u00f2 poi verso la Penisola di Liaotung.\nDopo la guerra, egli venne elevato al titolo nobiliare di sotto il sistema di par\u00eca \"kazoku\". Venne nominato inoltre 2\u00ba Governatore Generale di Taiwan del 2 giugno 1896 all'ottobre di quello stesso anno, sostituendo Kabayama Sukenori.\nNei successivi gabinetti di governo dal 1898 al 1901, egli prest\u00f2 servizio come Ministro della Guerra.\nPrimo ministro.\nKatsura Tar\u014d prest\u00f2 servizio come 11\u00ba, 13\u00ba e 15\u00ba primo ministro del Giappone e fu uno dei ministri rimasti in servizio pi\u00f9 a lungo nello stato giapponese.\nIl primo governo Katsura.\nKatsura divenne primo ministro del Giappone per la prima volta il 2 giugno 1901 e mantenne l'incarico per quattro anni e mezzo sino al 7 gennaio 1906, il che fu un record per l'epoca. Durante questi quattro anni di governo il Giappone emerse come la principale potenza imperialista dell'Asia orientale. Nell'ambito degli affari esteri, venne siglata l'Alleanza anglo-giapponese del 1902 il che port\u00f2 poi alla vittoria sulla Russia nella Guerra russo-giapponese del 1904-1905. Durante il suo incarico, venne siglato anche l'Accordo Taft-Katsura per l'egemonia giapponese sulla Corea. Per la riuscita di queste pianificazioni, il re Edoardo VII del Regno Unito lo nomin\u00f2 Cavaliere di Gran Croce dell'Ordine del Bagno mentre l'imperatore Meiji lo nomin\u00f2 marchese.\nNell'ambito della politica interna, Katsura fu un politico estremamente conservatore che tent\u00f2 il pi\u00f9 possibile di distanziarsi dalla Dieta del Giappone e dai partiti politici, rispecchiando perfettamente la visione del suo mentore Yamagata Aritomo, il quale vedeva l'unica responsabilit\u00e0 politica nelle mani dell'imperatore. Egli si scontr\u00f2 pertanto col partito \"Rikken Seiyukai\", il principale partito d'opposizione guidato dal suo rivale principale, il marchese Saionji Kinmochi.\nNel gennaio del 1906, Katsura diede le proprie dimissioni dopo le controversie scoppiate a seguito del Trattato di Portsmouth (1905) che aveva posto fine alla guerra tra Giappone e Russia. Per i suoi servigi il 1\u00ba aprile 1906 venne insignito del Gran Cordone del Supremo Ordine del Crisantemo.\nIl secondo governo Katsura.\nKatsura torn\u00f2 al governo il 14 luglio 1908 rimanendovi sino al 30 agosto 1911. Durante questo suo periodo di governo, egli divenne noto per il Trattato di Annessione Corea-Giappone che venne siglato nel 1910. Egli inoltre promulg\u00f2 un Atto delle Fabbriche nel 1911, che fu il primo atto per la protezione del lavoro in Giappone.\nKatsura divenne sempre pi\u00f9 impopolare durante la sua seconda tenuta di governo dal momento che la percezione popolare era quella che egli stesse utilizzando il suo incarico per incrementare la sua fortuna personale e per fare unicamente gli interessi della classe militare \"(gunbatsu)\" a scapito dell'interesse dei cittadini.\nDopo le sue seconde dimissioni, egli divenne , lord del sigillo imperiale e uno dei \"genr\u014d.\"\nIl terzo governo Katsura.\nLa rinomina di Katsura per breve tempo alla carica di primo ministro dal 21 dicembre 1912 al 20 febbraio 1913 port\u00f2 allo scoppio di nuove rivolte conosciute col nome di Crisi Taisho. La sua nomina venne vista come un complotto dei \"genr\u014d\" per rovesciare il governo costituzionale.\nAd ogni modo, avendo perso la fiducia dei suoi compagni politici e del popolo, egli venne forzato a dimettersi nel febbraio del 1913 e gli successe Yamamoto Gon'nohy\u014de.\nGli ultimi anni.\nKatsura mor\u00ec di cancro allo stomaco otto mesi dopo le sue dimissioni da primo ministro, il 10 ottobre 1913, all'et\u00e0 di 65 anni. Il suo funerale si tenne al tempio di Z\u014dj\u014d-ji presso Shiba,e venne sepolto nella tomba di Sh\u014din Jinja, a Setagaya, Tokyo."}
{"id": "3128511", "revid": "729019", "url": "https://it.wikipedia.org/wiki?curid=3128511", "title": "Campionato argentino di rugby a 15 1945", "text": "Il Campionato argentino di rugby a 15 1945 \u00e8 stato vinto dalla selezione della Provincia di Buenos Aires che ha battuto in finale la selezione della Capital.\nLa prima edizione del Campionato argentino di rugby venne organizzata nel 1945 dalla River Plate Rugby Union allo scopo di diffondere e sviluppare il rugby anche al di fuori del territorio di Buenos Aires.\nParteciparono al primo torneo del 1945 le squadre invitate:\nCome rester\u00e0 per tradizione a lungo, il torneo si disputa con partite ad eliminazione diretta.\nIl torneo \u00e8 stato vinto dalla selezione della Provincia di Buenos Aires che ha battuto in finale la selezione della Capital."}
{"id": "3128512", "revid": "21079", "url": "https://it.wikipedia.org/wiki?curid=3128512", "title": "Palla chiusa", "text": ""}
{"id": "3128514", "revid": "307923", "url": "https://it.wikipedia.org/wiki?curid=3128514", "title": "Invasatura", "text": "Con il termine invasatura viene definito un qualunque procedimento atto a facililitare la sistemazione di un oggetto all'interno di un altro. Il riferimento pi\u00f9 usuale e generico \u00e8 all'operazione di mettere una pianta in un vaso, ma ne esistono anche significati pi\u00f9 specifici utilizzati per applicazioni specialistiche (alcune protesi ortopediche, ad esempio) o in determinati settori tecnici, come nel campo delle attivit\u00e0 di navigazione.\nNella nautica.\nNel mondo marinaresco vi sono almeno un paio di manufatti ben distinti che vengono indicati con il termine \"invasatura\". Il primo \u00e8 quella speciale e robusta imbracatura scorrevole che sostiene la nave durante il varo. Il secondo \u00e8 invece un particolare molo di ormeggio per navi e imbarcazioni che ne favorisce l'imbarco e lo sbarco dei mezzi trasportati; il termine \u00e8 perci\u00f2 riferito soprattutto al molo di attracco di prua delle navi traghetto ferroviarie.\nPer i traghetti.\nLa caratteristica pi\u00f9 evidente di un'invasatura per navi traghetto \u00e8 costituita dalla forma a cuneo del molo di invaso, che \u00e8 sagomato in modo tale da guidare la prua della nave fino al suo deciso \"abbraccio\" con il molo stesso. Ci\u00f2 consente l'apertura anteriore dell'imbarcazione e un saldo collegamento del ponte mobile per il carico e lo scarico dei mezzi. Il procedimento di guida della nave richiede la costruzione di due moli laterali della lunghezza tra 70 e 100 m con l'applicazione di uno strato di fasciame in materiale \"tenero\", in genere travi di legno, che eviti lo sfregamento delle fiancate, e l'applicazione di sistemi ammortizzanti, posti dietro il fasciame, che attenuino l'urto laterale in caso di cattive condizioni del mare o di manovre imprecise. &lt;br&gt;\nIl fasciame \u00e8 costituito da un doppio ordine di travi verticali di legno duro posizionate verticalmente e collegate tra di loro, per mezzo di tiranti e bulloni, da una serie di altre travi poste in posizione orizzontale e allineate per tutta la lunghezza dell'invasatura. I pannelli cos\u00ec ottenuti sono posti su di un gradone ricavato sul molo, tenuti in sede con catene apposite e separati da appositi repulsori in gomma che ammortizzano gli urti."}
{"id": "3128516", "revid": "172343", "url": "https://it.wikipedia.org/wiki?curid=3128516", "title": "U.R.B.A.Provincia", "text": ""}
{"id": "3128517", "revid": "172343", "url": "https://it.wikipedia.org/wiki?curid=3128517", "title": "U.R.B.A.Capital", "text": ""}
{"id": "3128518", "revid": "172343", "url": "https://it.wikipedia.org/wiki?curid=3128518", "title": "U.R.B.A. La Plata", "text": ""}
{"id": "3128534", "revid": "15756", "url": "https://it.wikipedia.org/wiki?curid=3128534", "title": "Corel Ventura", "text": "Il Corel Ventura \u00e8 un software di desktop publishing commercializzato da Corel per il sistema operativo Microsoft Windows. L'ultima versione disponibile \u00e8 stata distribuita nel settembre del 2009. In precedenza questo software era noto come Ventura Publisher e girava su una copia dell'interfaccia grafica GEM.\nVentura Publisher.\nIl Ventura Publisher fu il primo programma di desktop publishing che ottenne una certa popolarit\u00e0 sui computer PC IBM compatibili: esso girava su una copia dell'interfaccia grafica GEM (sviluppata da Digital Research, Inc., o DRI) contenuta al suo interno, adattata per poter essere eseguita sul DOS. Il software fu sviluppato inizialmente da \"Ventura Software\", una piccola societ\u00e0 fondata da John Meyer, Don Heiskel e Lee Jay Lorenzen, tutti ex-dipendenti di DRI. La prima versione fu pubblicata nel 1986.\nIl Ventura Publisher fu distribuito esclusivamente da Xerox dal 1986 fino al 1990, quando Ventura Software vendette il codice sorgente del software a Xerox stessa e si sciolse. Xerox fond\u00f2 una propria sussidiaria denominata \"Ventura Software Inc.\", dove entrarono a lavorare i 3 membri fondatori della vecchia societ\u00e0. L'ultimo prodotto che svilupparono prima di lasciare definitivamente il gruppo fu il Ventura Publisher 3.0 Gold, distribuito nel novembre del 1990 non solo per il DOS/GEM ma anche per il Macintosh, l'OS/2 e Win16.\nLa versione 4.0 fu distribuita nel 1991\nL'ultima versione pubblicata da Ventura Software Inc. fu la 4.1.1, del 1993.\nIl Ventura Publisher, nonostante potesse di suo modificare il testo e disegnare linee, era stato progettato per interfacciarsi con una gran variet\u00e0 di word processor e programmi di grafica invece che sostituirsi ad essi: alla fine, il testo, invece che essere incorporato nei file del documento, era memorizzato, caricato e risalvato nel formato nativo di diversi word processor quali WordPerfect, WordStar e le prime versioni di Microsoft Word. Questo permetteva agli utenti di continuare ad usare i loro word processor preferiti per le grosse modifiche al testo, per il controllo ortografico ed altre funzioni.\nI paragrafi, invece che essere del testo semplice, erano contrassegnati da nomi descrittivi interamente definiti dall'utente, ed i caratteri e gli attributi che non avevano un equivalente nativo in un certo word processor erano rappresentati come sequenze standardizzate di caratteri. Quando si operava sui file al di fuori di Ventura Publisher, i contrassegni dei paragrafi, i caratteri speciali ed i codici degli attributi potevano essere liberamente modificati, come un qualsiasi altro testo. Questi contrassegni erano molto simili agli elementi HTML.\nSiccome era il primo importante programma di scrittura ad incorporare il concetto di una struttura nascosta \"sotto alla pagina\" ed uno dei primi ad incorporare un forte concetto di \"foglio di stile\", il Ventura Publisher produceva documenti con un alto livello di consistenza interna, a meno di manipolazioni specifiche dell'utente. I suoi concetti di testo a flusso libero, di contrassegno dei paragrafi, ed i codici per gli attributi ed i caratteri speciali anticiparono concetti simili integrati nell'HTML e nell'XML. Inoltre, il suo concetto di \"pubblicazione\", che legava insieme i file dei \"capitoli\", permetteva di manipolare documenti con centinaia (o anche migliaia) di pagine di lunghezza in maniera molto semplice.\nI punti di forza del Ventura Publisher, nella versione originale per DOS/GEM, erano la possibilit\u00e0 di girare, con un tempo di risposta ragionevole, su una gran variet\u00e0 di hardware (inclusi i sistemi 8086 e 80286), la capacit\u00e0 di produrre, di default, documenti con un alto livello di consistenza interna, e la sua capacit\u00e0 di esportare in automatico i documenti in formati nativi di molti word processor. Aveva anche la possibilit\u00e0 di stampare su diversi dispositivi, comprese le stampanti laser compatibili PostScript, PCL e InterPress cos\u00ec come quelle a matrice di punti.\nCorel Ventura.\nNel 1993 Corel acquist\u00f2 l'applicazione, che mise in commercio come Corel Ventura 4.2 senza modifiche di rilievo rispetto al software originale, offrendolo per\u00f2 solo per le piattaforme Windows ed abbandonando il supporto a tutte le altre.\nLa prima vera versione realizzata da Corel fu la 5.0, distribuita nel 1994, che vide profondi cambiamenti sia all'interfaccia utente che alla struttura del documento. A causa di queste modifiche, e visto il continuo aumentare delle richieste di risorse delle successive versioni realizzate da Corel, la versione originale DOS/GEM ha ancora un ristretto numero di utenti che la utilizzano.\nL'applicazione fu riscritta per le piattaforme Win32 e fu distribuita nel 1996 come Corel Ventura 7 (invece che 6), per allinearsi al numero di versione di Corel Draw.\nIl Corel Ventura 8 \u00e8 stato distribuito nel 1998. La successiva e (dato aggiornato al 16 gennaio 2011) ultima versione \u00e8 il Corel Ventura 10 compatibile con Windows 2000 e XP. Pu\u00f2 essere eseguito su Windows 7 in modalit\u00e0 compatibile Windows 2000. Come applicazione deputata allo sviluppo di documenti molto strutturati, il suo antagonista principale \u00e8 l'Adobe FrameMaker."}
{"id": "3128538", "revid": "729019", "url": "https://it.wikipedia.org/wiki?curid=3128538", "title": "Uni\u00f3n de Rugby de Tucum\u00e1n", "text": "La Uni\u00f3n de Rugby de Tucum\u00e1n o URT \u00e8 l'organizzazione che governa il gioco del rugby nella provincia di Tucum\u00e1n, in (Argentina).\nStoria.\nIl rugby fu giocato per la prima volta a Tucum\u00e1n nel 1915, ma il primo club ufficiale, \"Nataci\u00f3n y Gimnasia\", fu fondato nel 1936. Sei anni dopo venne fondato il Tucum\u00e1n Rugby Club seguito dall'Universitario Rugby Club nel 1943 e dal Cardenales Rugby Club nel 1944.\nQuesti quattro club fondarono la \"Uni\u00f3n de Rugby del Norte\" il 29 febbraio 1944.\nMalgrado fosse basata nella provincia di Tucum\u00e1n, raccolse club nelle vicine province di Salta, Jujuy e Santiago del Estero. Mano a mano queste province crearono le proprie federazioni negli anni successivi: Uni\u00f3n de Rugby de Salta nel 1951, Uni\u00f3n Juje\u00f1a de Rugby nel 1966 e Uni\u00f3n Santiague\u00f1a de Rugby nel 1968. \nDa allora la federazione cambi\u00f2 nome in \"Uni\u00f3n de Rugby de Tucum\u00e1n\", comprendendo pi\u00f9 club della relativa provincia.\nLa rappresentativa.\nLa Uni\u00f3n de Rugby de Tucum\u00e1n \u00e8 rappresentata nel Campionato argentino di rugby, competizione tra le selezioni delle varie province, sin dalla prima edizione del 1945.\nLa squadra ha una divisa arancione ed \u00e8 quindi denominata \"La Naranja\". Il team ha vinto nove volte il campionato argentino.\nCompetizioni per club.\nSono 11 i club affiliati che prendono parte al campionato provinciale e al Torneo del Noroeste in cui affrontano le squadre delle province di Salta, Santiago del Estero e Jujuy. Tradizionalmente i club di Tucuman dominano il torneo che hanno sempre vinto. I pi\u00f9 vittoriosi sono Universitario e Tucum\u00e1n Rugby Club con 21 e 20 titoli rispettivamente.\nOgni anno i team meglio classificati si qualificano per il Torneo del Interior, dove affrontano i migliori team di altri campionati regionali: Litoral, Centro, Noreste, Pampeana, Oeste and Patag\u00f3nico.\nLe due finaliste del torneo si classificano per il Nacional de Clubes dove affrontano i 2 due migliori club del torneo della capitale. Il Tucum\u00e1n Rugby Club due volte finalista al Nacional de Clubes, il Los Tarcos Rugby Club una."}
{"id": "3128539", "revid": "1543377", "url": "https://it.wikipedia.org/wiki?curid=3128539", "title": "Spostamento (pugilato)", "text": "Un spostamento, nel pugilato e altri tipi di lotta, significa un collocamento del corpo fuori dall'asse di attacco dell'avversario con l'aiuto di un movimento laterale. Questo tipo di azione \u00e8 in francese chiamato \"d\u00e9calage\". Parlano anche di \"passo di diagonale\" quando lo spostamento si effettua su un asse obliquo.\nCerti periti di sport da combattimento differenziano lo \"spostamento\" di \"straripamento\":\nIn sport da combattimento.\nNegli sport da combattimento (attivit\u00e0 di pugilato e di tipo scherma), egli si eseguisce in situazione difensiva come offensiva. Questa attivit\u00e0 \u00e8 necessaria per evitare di essere raggiunto nell'asse diretto per l'avversario in tre casi:"}
{"id": "3128540", "revid": "172343", "url": "https://it.wikipedia.org/wiki?curid=3128540", "title": "Uni\u00f3n de Rugby del Norte", "text": ""}
{"id": "3128546", "revid": "181541", "url": "https://it.wikipedia.org/wiki?curid=3128546", "title": "Vver", "text": ""}
{"id": "3128550", "revid": "599013", "url": "https://it.wikipedia.org/wiki?curid=3128550", "title": "Ulrich Vinzents", "text": ""}
{"id": "3128552", "revid": "371529", "url": "https://it.wikipedia.org/wiki?curid=3128552", "title": "Yesterday (EP)", "text": "Yesterday \u00e8 un EP dei Beatles, pubblicato in Gran Bretagna il 4 marzo 1966 con il numero di catalogo Parlophone GEP 8948. Tutti i quattro brani presenti erano stati gi\u00e0 pubblicati in precedenza sull'album \"Help!\"."}
{"id": "3128554", "revid": "1305772", "url": "https://it.wikipedia.org/wiki?curid=3128554", "title": "Giacomo VIII di Scozia", "text": "Giacomo VIII di Scozia \u00e8 il nome regale di due pretendenti al trono di Scozia:"}
{"id": "3128559", "revid": "767487", "url": "https://it.wikipedia.org/wiki?curid=3128559", "title": "Miljan Mutavd\u017ei\u0107", "text": ""}
{"id": "3128566", "revid": "281779", "url": "https://it.wikipedia.org/wiki?curid=3128566", "title": "Lorena Preta", "text": "Si laurea in Filosofia presso l'Universit\u00e0 La Sapienza di Roma con una tesi fuori facolt\u00e0 in Psichiatria dal titolo \"Il lavoro di gruppo all'interno delle istituzioni\". Terminato il Training presso la Societ\u00e0 Psicoanalitica Italiana (SPI), diventa Membro Associato della SPI e dell'International Psychoanalytical Association. Nel 1998 diventa Full Member.\nDal 1989 al 1994 \u00e8 stata Consulente scientifico della Fondazione Sigma Tau e ideatrice e curatrice di Spoletoscienza (Incontri di scienza e cultura all'interno del Festival dei Due Mondi di Spoleto). Ha ideato e curato, dal 1992 al 1996, la collana \"Lezioni italiane\" presso la casa editrice Laterza. Dal 2001 al 2009 \u00e8 Direttore di \"Psiche\", rivista di cultura della SPI."}
{"id": "3128569", "revid": "33689", "url": "https://it.wikipedia.org/wiki?curid=3128569", "title": "Nowhere Man (EP)", "text": "Nowhere Man \u00e8 un EP dei Beatles pubblicato l'8 luglio 1966. L'EP venne fatto uscire solo in formato mono con il numero di catalogo Parlophone GEP 8952. Tutti e quattro i brani presenti nel disco erano stati gi\u00e0 precedentemente pubblicati nell'album \"Rubber Soul\".\nTracce.\nTutti i brani sono opera di John Lennon e Paul McCartney."}
{"id": "3128570", "revid": "47767", "url": "https://it.wikipedia.org/wiki?curid=3128570", "title": "Tol Barad", "text": ""}
{"id": "3128573", "revid": "643494", "url": "https://it.wikipedia.org/wiki?curid=3128573", "title": "Episodi di The Middle (prima stagione)", "text": "La prima stagione di \"The Middle\" \u00e8 stata trasmessa dal network statunitense ABC dal 30 settembre 2009 al 19 maggio 2010.\nIn Italia, la serie \u00e8 stata trasmessa dal 17 gennaio 2010 su Joi. In chiaro, la prima stagione \u00e8 stata trasmessa da Italia 2 dal 5 luglio al 20 settembre 2011 e da Italia 1 dal 16 gennaio 2012.\nUna super mamma.\nTrama.\nFrankie \u00e8 disperata perch\u00e9 non riesce a vendere nessuna auto e non riesce ad avere una tregua con i suoi figli. Un giorno conosce una donna interessata a comprare una macchina e, essendo anche lei una madre stressata, decidono di fare un giro con l'auto che quest'ultima vorrebbe compare; alla fine per\u00f2 si rivela essere una ladra e scappa con l'auto, lasciando Frankie da sola in una strada deserta. \nNel frattempo Sue entra nel coro della scuola come membro del gruppo tecnico e Brick chiede a Frankie di presentarsi a scuola vestito da supereroe per una presentazione, ma le dice il giorno sbagliato. \nTutto \u00e8 possibile.\nTrama.\nFrankie e Mike si ritrovano a dover pagare vecchi interessi arretrati e, come se non bastasse, la lavatrice di casa smette di funzionare. Quindi Frankie ha un'idea per poter guadagnare qualche soldo in pi\u00f9 al lavoro ed evitare il licenziamento: riempire una macchina di caramelle gommose e lasciare che i clienti indovinino la quantit\u00e0 come trovata pubblicitaria. Per colpa del caldo per\u00f2, le caramelle rimangono incollate dentro l'auto e l'idea di Frankie finisce male.\nNel frattempo Axl viene punito da Mike ed \u00e8 costretto a rimanere vicino a uno dei genitori; Sue vuole entrare nella squadra di nuoto ma si rende conto di aver bisogno degli occhiali e Brick viene multato dalla biblioteca per non aver restituito dei libri.\n15 minuti.\nTrama.\nLa fuga di anniversario romantica che Frankie e Mike hanno programmato per anni diventa irrealizzabile non appena Brick si ammala; intanto Sue prende una cotta per un ragazzo della sua scuola ma non sa come dirglielo e Axl fa pratica per l'esame della patente. Anche Le zie di Frankie richiedono una costante attenzione e quest'ultima, stressata sia dai figli che dalle zie, decide di prendersi 15 minuti di pausa spegnendo il cellulare e dedicando questo tempo a s\u00e9 stessa.\nLa gita.\nTrama.\nSue raccoglie migliaia di dollari per la scuola con la vendita di salsiccia e formaggio per guadagnare un viaggio a Indianapolis, ma non viene inserita nella lista dei partecipanti e Frankie si arrabbia, chiedendo di mandare comunque la figlia in gita; dopo esserci riuscita Frankie scopre che la mancanza di Sue nell'elenco non era dovuta ad un errore bens\u00ec al fatto che lei stessa aveva dimenticato di spedire il modulo d'iscrizione. \nIntanto Brick trova una fidanzata molto stressante e perci\u00f2 chiede consiglio ad Axl, il quale gli suggerisce di lasciarla. Dopo un tentativo fallito Brick chiede a Mike di intervenire. \nLa maglia della mamma.\nTrama.\nIl consulente scolastico dice a Frankie e Mike che Brick ha problemi a socializzare e quindi Mike cerca di aiutare il figlio a trovare degli amici facendolo entrare nella squadra di basket; Brick per\u00f2 non si mostra interessato alla pallacanestro e perci\u00f2 Mike si arrende e decide di farlo partecipare insieme a lui alla gara di tosaerba del quartiere. \nNel frattempo Sue tenta di diventare la raccattapalle della squadra di tennis della scuola e Frankie cerca in tutti i modi di ottenere la vecchia maglietta di football di Axl, poich\u00e9 tutti i suoi compagni, eccetto lui, hanno regalato la propria maglia alle loro madri. Alla fine Axl regala la sua maglietta a Sue per farla sentire meglio dopo il suo fallimento, rivelando il suo lato dolce a Frankie e rendendola comunque felice."}
{"id": "3128577", "revid": "6923", "url": "https://it.wikipedia.org/wiki?curid=3128577", "title": "Episodi di The Middle (seconda stagione)", "text": "La seconda stagione di \"The Middle\" \u00e8 stata trasmessa dal network statunitense ABC dal 22 settembre 2010 al 25 maggio 2011.\nIn Italia \u00e8 andata in onda dal 20 maggio al 5 agosto 2011 su Joi, canale pay della piattaforma Mediaset Premium. In chiaro viene trasmessa dal 5 ottobre al 21 dicembre 2011 su Italia 2."}
{"id": "3128579", "revid": "1543377", "url": "https://it.wikipedia.org/wiki?curid=3128579", "title": "Episodi di Modern Family (seconda stagione)", "text": "La seconda stagione di \"Modern Family\" \u00e8 stata trasmessa dal canale statunitense ABC dal 22 settembre 2010 al 25 maggio 2011, ottenendo un'audience media di 11.890.000 telespettatori e risultando la serie tv pi\u00f9 vista nella fascia 18-49 anni.\nIn Italia la stagione \u00e8 stata trasmessa dal 3 febbraio al 7 luglio 2011 sul canale satellitare Fox. In chiaro \u00e8 stata trasmessa in prima visione su MTV dal 13 novembre al 18 dicembre 2012.\nAuto vecchia, castello nuovo.\nTrama.\nClaire chiede a Phil di vendere la loro vecchia auto station wagon che da anni \u00e8 riposta inutilizzata nel garage. Phil la vorrebbe tenere, ma Claire, sfidando le sue capacit\u00e0 di venditore, lo convince a farlo. Prima di cederla ad un estraneo per\u00f2, Phil organizza un ultimo piccolo viaggio con la macchina, alla quale sono legati tanti ricordi familiari. Il viaggio non andr\u00e0 bene, e la stessa auto finisce col cadere in un dirupo, ma comunque la famiglia si sar\u00e0 divertita e si avr\u00e0 un altro ricordo legato alla vecchia station wagon. Intanto, Mitchell e Cameron decidono di costruire in giardino un piccolo castello da principessa per Lily; Mitchell ne \u00e8 entusiasta ma Cameron \u00e8 spaventato in quanto il suo compagno non \u00e8 in grado di utilizzare attrezzi da lavoro in modo sicuro, perci\u00f2 coinvolger\u00e0 anche Jay. Manny invita a casa una compagna di scuola per studiare, dalla quale \u00e8 attratto. Gloria, molto legata al figlio, entra subito in contrasto con lei.\nIl bacio.\nTrama.\nCam affronta con Mitchell il suo problema con le manifestazioni d'affetto in pubblico. Il compagno, infatti, evita quasi sempre di baciarlo in pubblico, cosa che provoca forte irritazione in Cam. Parlandone con il resto della famiglia, Gloria intuisce che la causa del disagio di Mitchell potrebbe essere la mancanza di affetto fisico da parte del padre. Phil, intanto, viene chiamato da Jay per avere aiuto nel collegare una stampante al pc, cosa che per una sfortunata coincidenza trover\u00e0 pi\u00f9 difficile del solito da effettuare. Nel frattempo Jay rimane coinvolto nelle usanze colombiane messe in atto da Gloria per ricordare la nonna, apparsale in sogno. Poich\u00e9 Jay inizialmente si era preso gioco di lei e delle sue credenze, la moglie si vendicher\u00e0 facendo fare cose degradanti che in realt\u00e0 non appartengono a nessuna tradizione colombiana. Intanto Alex, attratta da un ragazzo, vive una situazione molto imbarazzante, a causa della sorella che la spinge a provare a baciarlo per evitare di sembrare lesbica.\nTerremoto.\nTrama.\nUn terremoto colpisce Los Angeles. Poich\u00e9 la scossa si verifica subito dopo che Jay aveva dichiarato di non voler pi\u00f9 andare in chiesa, Gloria pensa ad un segno divino. Jay, che preferisce trovare la propria connessione con Dio nella natura e non in una chiesa, dando molta poca importanza alle tradizioni religiose, inizialmente riesce a convincere anche Manny, che decide di passare la domenica mattina in compagnia del patrigno giocando a golf. Dopo una breve discussione sull'aldil\u00e0, tuttavia, Manny capisce che la superficialit\u00e0 del pensiero di Jay e decide di riprendere le proprie abitudini religiose insieme alla madre. Nel frattempo, Phil e Claire stavano ospitando l'intervento di un idraulico al momento della scossa. Claire rimane bloccata per qualche ora nel bagno con l'idraulico, mentre Phil, quando si accorge che una vetrina si \u00e8 ribaltata, ne approfitta per fissarla al muro, come la moglie gli chiedeva da tempo, poi fingendo quindi che l'avesse gi\u00e0 fatto. Mitchell e Cameron invece, provano ad usare il terremoto come scusa per non andare ad una festa a tema a cui erano stati invitati dal loro amico Pepper.\nDelitto per delitto.\nTrama.\nPhil \u00e8 invitato a presenziare ad un raduno di immobiliaristi, in cui \u00e8 previsto che faccia un discorso d'apertura. L'uomo quindi, ricalcando il suo essere, si prepara una serie di battute divertenti per intrattenere il pubblico, ma Claire ha totale sfiducia nei suoi confronti, sottostimando le sue capacit\u00e0 da comico. Non avendo il coraggio di dirgli che le sue battute non fanno ridere si mette d'accordo con il fratello: glielo dir\u00e0 lui e lei in cambio dir\u00e0 a Cam di non indossare un paio di pantaloncini da ciclista secondo Mitchell non adatti al compagno. Claire fa la sua parte, Mitchell invece no, intimorito dal pensiero di offendere i sentimenti di Phil. Claire comunque non desiste e pensando di evitare che il marito faccia una cattiva figura, gli sottrae i bigliettini in cui si era annotato le battute. Tuttavia ormai Phil le aveva memorizzate, e potr\u00e0 intrattenere i colleghi immobiliaristi come pianificato, avendo anche un discreto successo, con sorpresa di Claire. Nel frattempo, Gloria cerca di convincere Jay a cercare di costruire un legame con i suoi dipendenti che vada oltre quello professionale; quindi lo forza a partecipare ad una quincea\u00f1era della figlia di un dipendente ispanico, anche se in realt\u00e0 lo trasciner\u00e0 alla festa sbagliata. Haley intanto prova a dare qualche consiglio alla sorella su come ottenere popolarit\u00e0.\nDisconnessi.\nTrama.\nIl cane del vicino di casa di Jay non fa che abbaiare continuamente, notte compresa, cos\u00ec Gloria decide di incontrarlo per chiedergli di prendere provvedimenti. L'uomo tuttavia, il cui cane non sarebbe neanche suo ma della moglie di cui si sta separando, non sembra interessato alla cosa, quindi Gloria decide di rapire il cane e portarlo presso una fattoria di suoi conoscenti. Poich\u00e9 Haley, Alex e Luke hanno tra le mani tutto il giorno telefonini e computer, Claire decide di imporre alla famiglia una settimana lontana dalla tecnologia; Phil per rendere la cosa pi\u00f9 interessante promette di comprare il bene pi\u00f9 desiderato a chi riuscir\u00e0 a non usare pi\u00f9 a lungo un apparecchio tecnologico. Inaspettatamente, tuttavia, la vincitrice sar\u00e0 Haley, che aveva chiesto un'automobile ma non vedr\u00e0 esaudito il suo desiderio. Mitchell e Cameron, invece, iniziano una corsa contro il tempo per iscrivere Lily all'asilo.\nDolcetto o scherzetto?\nTrama.\nHalloween \u00e8 una festa molto amata da Phil e Claire, per quest'ultima la preferita dell'anno, anche perch\u00e9 \u00e8 l'occasione in cui riunisce tutta la famiglia in casa sua dando lei le direttive. Quindi Claire dispone quale costume dovr\u00e0 indossare ognuno e cosa dovr\u00e0 fare quando un bambino busser\u00e0 alla porta. Tuttavia, almeno inizialmente, le cose non sembrano funzionare e Claire rimarr\u00e0 molto indispettita visto che tutti sono ancora distratti dai problemi che hanno avuto durante la giornata. Phil scopre che il suo vicino \u00e8 stato lasciato dalla moglie e inizia a pensare se la stessa cosa potrebbe accadere anche a lui, Gloria si rende conto di avere molti problemi nella sua pronuncia inglese e finir\u00e0 con il litigare con Jay, Cameron \u00e8 ancora tormentato da un triste episodio accadutogli da piccolo durante la festa di Halloween e Mitchell era andato travestito da Spiderman al lavoro, pensando erroneamente che nel nuovo studio dove lavora ci fosse l'usanza di indossare maschere in quel giorno dell'anno. Comunque, alla fine, tutti daranno il meglio di loro stessi quando si rendono conto quanto Claire ci tenga.\nAppuntamento al buio.\nTrama.\nHaley e Claire sono costrette a letto dall'influenza, occasione in cui la madre prova a far considerare alla figlia l'idea di frequentare altri ragazzi, completamente invano, visto che la figlia pensa la madre stia parlando di se stessa e non di lei. Phil rimane anch'egli a casa in quanto diversi clienti hanno cancellato l'appuntamento per vedere case in vendita; quindi, ne approfitta per far riposare la moglie e provvedere ad alcune faccende domestiche, mentre sente per\u00f2 la sua virilit\u00e0 messa alla prova quando non riesce a capire da dove arriva un segnale di batteria scarica emesso da un rilevatore di fumo. Manny si reca con la madre presso il luogo di lavoro del patrigno, dove un dipendente gli fa guidare un macchinario con cui finir\u00e0 per sfondare una parete. Jay, mentre \u00e8 impegnato a ricordare l'anniversario di che cosa dovr\u00e0 festeggiare quella sera con la moglie, decider\u00e0 di licenziare il dipendente, con dispiacere di Manny. Cameron intanto prova a far effettuare a Lily uno spot commerciale, alle spalle di Mitchell, ma alla fine cambier\u00e0 idea e non permetter\u00e0 che la figlia diventi protagonista di una pubblicit\u00e0 che include stereotipi razzisti.\nIl compleanno di Manny.\nTrama.\n\u00c8 il giorno del compleanno di Manny e tutta la famiglia sta per riunirsi ad un ristorante. Nella mezz'ora precedente tuttavia Manny si deprime perch\u00e9 ha l'impressione di non vivere la sua infanzia come dovrebbe un bambino della sua et\u00e0, tuttavia arrivato al ristorante si rende conto che ha tutta la vita davanti per \"fare il bambino\". A ci\u00f2 arriva osservando il comportamento degli adulti: Jay per insegnare a Gloria di essere pi\u00f9 organizzata nasconde le sue chiavi, finendo col litigarci; Cameron si arrabbia con Mitchell perch\u00e9 quest'ultimo, per fargli una sorpresa, partecipa ad una flash mob senza dirgli nulla; Phil e Claire decidono di recarsi al ristorante con due auto separate, facendo a gara per chi arriva prima. In quest'ultimo caso Luke inizialmente capisce erroneamente che i genitori si vogliano separare, mentre Alex e Haley fanno piangere Phil dicendogli di essere troppo grandi per tornare nel campeggio per famiglie la prossima estate.\nAddio Dylan!\nTrama.\nHaley inizia a prendere ripetizioni da un coetaneo, ma finisce presto pi\u00f9 col flirtarci che col studiarci, quindi Claire le consiglia di lasciare Dylan, apprezzando il fatto che ora sia attratta da un ragazzo pi\u00f9 serio e intelligente. Haley lascia Dylan con un sms e Phil, dispiaciuto per lui, decide di uscirci insieme per confortarlo. In seguito, vedendo l'ex ragazzo ad un appuntamento con un'altra persona, non sapendo che quest'ultima sia il padre e non un'altra ragazza, Haley si ingelosisce e decide di tornare insieme a lui, ma Dylan, dopo la chiacchierata fatta con Phil, decide di prendersi del tempo per se stesso. Intanto, Cameron riceve la visita di sua madre, Barb, con cui ha un rapporto molto intimo. Mitchell soffrir\u00e0 per\u00f2 la sua presenza in quanto Barb ha la strana abitudine di lasciarsi andare a contatti fisici inappropriati. Nel frattempo Jay viene colpito da un'appendicite.\nBallo scolastico.\nTrama.\nLuke e Manny si stanno preparando per il ballo che si sta per tenere presso la loro scuola, la cui organizzazione \u00e8 guidata da Claire. Phil e Jay li accompagnano insieme al centro commerciale a comprare il necessario per il proprio abbigliamento e Jay non perde occasione per provocare Phil sul suo essere uomo e nei suoi metodi per confrontarsi con il prossimo. Phil se ne risente anche se non risponde alle provocazioni, reprimendo la sua sofferenza per poi riversarla su un impiegato del centro commerciale, Longines. Jay, comprendendo di avere un po' esagerato nel criticarlo, si scusa e cerca di spiegargli che non si tratta di una cosa personale e che in fondo apprezza alcuni aspetti del suo carattere. Intanto, Gloria decide di aiutare Claire nell'organizzare la festa e le due entreranno subito in un'ardua competizione. Nel frattempo, Mitchell e Cameron sono chiamati a gestire una nuova cattiva abitudine presa da Lily: quella di mordere le persone.\nRischi di quartiere.\nTrama.\nNel quartiere di Phil e Claire un residente ha l'abitudine di guidare ad alta velocit\u00e0 con la sua auto sportiva. Claire, preoccupata per la sicurezza dei bambini e degli altri pedoni decide di intraprendere una battaglia personale con il misterioso autista, che si riveler\u00e0 presto come la nuova cliente di Phil, Laura, che ha intenzione di vendere in tempi brevi la sua abitazione. Phil prova a tenere la sua identit\u00e0 nascosta alla moglie ma alla fine Claire finir\u00e0 per farsi dare un passaggio proprio da lei davanti agli occhi dell'impotente marito. Intanto, Mitchell e Cameron notano uno sconosciuto nella propria piscina, questi gli spiegher\u00e0 di essere il nuovo inquilino dell'appartamento del piano superiore, ma in realt\u00e0 si riveler\u00e0 un senzatetto che aveva iniziato a vivere nel castello di Lily. Jay prova ad insegnare ad andare in bicicletta a Manny e alla moglie, mentre il figlio apprender\u00e0 presto, Gloria ha pi\u00f9 difficolt\u00e0, che riuscir\u00e0 superare inaspettatamente grazie all'aiuto di Luke.\nTali genitori, tali figli.\nTrama.\nPhil e Claire sono preoccupati dall'eccessiva pressione a cui Alex si sottopone nello studio, quindi cercano di distrarla un po'. In seguito, andando al cinema a vedere un B-movie horror in 3D, incontrano i genitori di un compagno di Alex, Sanjay Patel, che compete con lei per il ruolo di migliore della classe. Quando scoprono che genitori di Sanjay sono andati a vedere un film di maggiore qualit\u00e0, acclamato dalla critica, fingono di essere andati a vedere la stessa cosa, ma Phil cambier\u00e0 sala poco dopo l'inizio del film, mentre Claire si addormenter\u00e0 durante la visione. Intanto, Jay e Gloria ricevono la visita di una coppia conosciuta durante una delle vacanze effettuate l'anno precedente. Jay non gradisce la loro presenza e inizialmente non si comporta gentilmente nei loro confronti, quindi Gloria, per giustificarlo, fa credere agli ospiti che il marito soffre di problemi psichici. Cameron e Mitchell incontrano casualmente l'unica ragazza con cui Mitchell aveva avuto rapporti sessuali da giovane, Tracy. Quando la vedono con quello che sembra un ragazzino, Mitchell inizia a interrogarsi se sia lui il padre, ma in realt\u00e0 si riveler\u00e0 il marito di Tracy affetto da nanismo.\nSorpreesaaa!!!\nTrama.\nIl giorno dell'anniversario dei loro genitori, Alex, Luke e Haley decidono di preparare la colazione e portarla in camera dei genitori per fare loro una sorpresa. Tuttavia, quando aprono la porta, li vedono mentre stanno avendo un rapporto sessuale. Sia i figli che i genitori entrano quindi nel panico e si interrogano sul come gestire al meglio la situazione. Nel frattempo, Gloria e Jay stanno per partire per un viaggio fuori citt\u00e0, quindi la prima deve mandare una mail a Claire per dirle di non poter partecipare ad un'attivit\u00e0 che dovevano fare insieme. Non sapendo cosa scrivere in quanto vuole tenerle nascosto il motivo per cui dovr\u00e0 saltare l'appuntamento, Jay si offre di aiutarla, ma finir\u00e0 per farle mandare una lettera offensiva. Quindi, Gloria costringer\u00e0 il marito ad accompagnarla da Claire per farle cancellare la mail prima di leggerla, dicendole che aveva inviato per errore delle foto di lei nuda. Mitchell e Cameron provano a sfruttare la conoscenza con la madre di una delle compagne d'asilo di Lily, Amelia, per ottenere un posto in ristorante esclusivo, ma quando sono ospiti nella sua casa, le cose prendono una brutta piega.\nSan Valentino con sorpresa.\nTrama.\nDopo che l'anno precedente Phil e Claire si erano ritrovati in una situazione imbarazzante mentre tentavano di festeggiare San Valentino, quest'anno optano per una pi\u00f9 tradizionale cena per poi ritornare a casa. Al ristorante per\u00f2, quando Claire si accorge di essere circondata da anziani, chiede al marito di riprendere gli alias usati l'anno precedente, Clive e Juliana, e trasferirsi in hotel. Qui per\u00f2 Phil finisce per entrare e mettersi nudo sul letto nella camera sbagliata, in cui non trover\u00e0 la moglie ma un'anziana donna. Mitchell e Cameron festeggiano cenando ad un esclusivo ristorante, ma i due sono distratti dall'assistente di Mitchell, che sembrerebbe avere una cotta per uno dei due. Nel frattempo, Jay prepara una cena a sorpresa per Gloria nella loro casa, dopo averle fatto credere di aver dimenticato di prenotare ad un ristorante. Tuttavia la moglie si era accorta di tutto e coglie l'occasione di fare lei una sorpresa al marito. Dylan, dopo un'esibizione romantica davanti alla sua abitazione, ritorna insieme ad Haley.\nLa festa della principessa.\nTrama.\nClaire \u00e8 molto nervosa in quanto riceve la visita della madre Dede, che riesce ad irritarla anche pi\u00f9 di quanto pensasse quando si presenta insieme ad un ex ragazzo della figlia, Robbie, al quale non aveva detto che Claire si fosse sposata e avesse dei figli. Inoltre la tensione aumenter\u00e0 quando Phil e Claire vedranno Dede e Robbie baciarsi. Mitchell e Cameron intanto stanno preparando la festa di compleanno di Lily. Cam vorrebbe reindossare i panni del clown Fizbo, ma Mitchell non vuole correre il rischio di vedere il compagno rubare la scena alla figlia. Tuttavia, quando alla festa Dede si presenta con Robbie dando inizio all'ennesimo litigio familiare, Mitchell consente a Cam di resuscitare Fizbo per alleggerire la tensione. Jay, intanto, sapendo che l'ex moglie sarebbe stata presente alla festa, aveva fatto provare a Gloria il suo primo Xanax.\nUn'insalata... capricciosa!\nTrama.\nPhil e Claire si risvegliano dopo una violenta lite che li aveva portati a dormire separati, anche se Phil non ha idea del motivo per cui la moglie si sia tanto arrabbiata. Per tutto il giorno tenta di scoprirlo, ma lo comprender\u00e0 solo quando finiranno per litigare di nuovo: secondo Claire il marito non segue mai i suoi suggerimenti, preferendo persino quelli degli estranei ai suoi. Nel frattempo Phil si fa tagliare i capelli da Gloria, mentre Jay accompagna Claire al centro commerciale, felice di passare un po' di tempo lontano dalla moglie, che da qualche giorno, dopo che le ha regalato un apparecchio per il karaoke, ha iniziato a cantare per lungo tempo in modo stonato e fastidioso. Tuttavia Jay al centro commerciale dovr\u00e0 assistere alla figlia mettersi inconsapevolmente in imbarazzo mentre si fa fare dei massaggi. Mitchell e Cameron stanno per ospitare una raccolta fondi, ma Mitchell si accorge di aver dimenticato di spedire gli inviti nelle settimane precedenti, quindi prova a reclutare nuovi invitati all'ultimo minuto per evitare di far fare al compagno una brutta figura.\nDue scimmie e un panda.\nTrama.\nPhil scopre di avere dei buoni omaggio per delle cure di bellezza che scadono il giorno seguente. Dopo aver proposto alla moglie, che rifiuta, di usarli insieme, si regaler\u00e0 un po' di tempo per se stesso presso un centro estetico. Nel frattempo, Claire cerca di evitare che le figlie abbiano una grossa lite quando Alex strappa la maglia preferita di Haley che aveva preso in prestito. Claire ne comprer\u00e0 un'altra uguale per evitare che la sorella maggiore lo venga a sapere, ma anche la nuova finir\u00e0 rovinata. Jay compra due posti per lui e Gloria al cimitero, in una cappella, ma la moglie sar\u00e0 fortemente contraria sia a preoccuparsi sin d'ora di tale necessit\u00e0 sia della posizione proposta per i loro corpi. Inoltre la questione porter\u00e0 Jay a interrogarsi sull'eventualit\u00e0 che Gloria si risposi dopo la sua morte. Cameron litiga con il compagno dopo aver scoperto che nei documenti di adozione di Lily Mitchell ha commesso volontariamente l'errore di mettere solo il suo cognome alla bambina piuttosto che quelli di entrambi i genitori perch\u00e9 temeva che Cam ritornasse sui suoi passi e li abbandonasse.\nUna serata tra ragazzi.\nTrama.\nJay e Gloria provano ad abituare Manny ad aprirsi alle novit\u00e0 e non aver paura di provare nuove cose, ma quando viene il turno di Jay di dare l'esempio, quest'ultimo rifiuta di accompagnare moglie e figlio ad ascoltare un concerto di musica classica con pezzi composti da Vivaldi. Tale rifiuto lo porta a trascorrere la serata in un bar, in cui si unir\u00e0 a Mitchell e Cameron e al resto dei loro amici omosessuali. I due infatti hanno deciso di prendersi una serata libera lasciando Lily in compagnia di Haley, a cui, nonostante Cam non abbia fiducia nei suoi confronti, viene data l'occasione di fare da babysitter. Luke intanto diventa amico del loro anziano vicino Walt Kleezak, da cui era andato a recuperare una palla da baseball caduta nel suo giardino. Phil e Claire sono per\u00f2 preoccupati dalla cosa, anche perch\u00e9 sono molto intimoriti dall'uomo; tuttavia, dopo averlo conosciuto, consentiranno al figlio di passare del tempo insieme a lui.\nMusical di fine anno.\nTrama.\nPhil fa stampare sull'auto della moglie un avviso pubblicitario che ritrae tutta la sua famiglia, accompagnato da un messaggio che finir\u00e0 per risultare ambiguo. In molti infatti, scambieranno la pubblicit\u00e0 per quella di un servizio erotico. Jay riceve la visita del fratello Donnie; i due sono ancora molto legati e amano farsi scherzi a vicenda, tuttavia, quando il fratello gli rivela di aver dovuto affrontare cure contro un tumore che gli era stato diagnosticato, non sa come comportarsi e il suo atteggiamento nei suoi confronti cambia. Superato lo shock per la notizia, Jay e Donnie ritroveranno per\u00f2 lo stesso livello di intimit\u00e0 che avevano in precedenza. Cameron, intanto, \u00e8 impegnato nell'organizzare una recita scolastica di fine anno in cui sono coinvolti anche Luke e Manny.\nUna scelta difficile.\nTrama.\nMitchell e Cameron decidono di indicare nel proprio testamento a chi vorrebbero venisse affidata la figlia in caso dovesse succedere loro qualcosa di grave. Dopo aver osservato Phil e Claire alle prese con molti problemi domestici, decidono di considerare Jay e Gloria. Cam non sembra molto convinto, tuttavia alla fine si convincer\u00e0 che i due rappresentino la scelta pi\u00f9 saggia. Jay intanto cerca di aumentare l'autostima e la confidenza in se stesso di Manny, che vorrebbe rifiutare di andare in campeggio con gli amici. Haley, in compagnia di un'amica, cerca di vendicarsi su un'altra ragazza entrando di nascosto nell'edificio scolastico durante l'orario di chiusura, per farle trovare una cattiva sorpresa nel suo armadietto. Nel gesto coinvolge anche Alex, ma finiranno tutti per farsi beccare dalla sicurezza. Nel frattempo Claire, senza dire niente al marito, accompagna Luke da uno psicologo, preoccupata da alcuni aspetti del suo carattere. Phil tuttavia lo scopre per tempo e, deluso dalla moglie, si presenter\u00e0 anche lui alla visita. Il medico, dopo aver parlato con Luke, confermer\u00e0 che non soffre di alcun tipo di problema che necessiti cure; inoltre, quando Phil e Claire lo dimenticano entrambi per strada, dimostrer\u00e0 ai genitori di essere intelligente abbastanza da trovare un modo per raggiungere casa da solo.\nLa festa della mamma.\nTrama.\nIn occasione della festa della mamma Claire e Gloria decidono di fare una breve escursione in montagna con i bambini, che per\u00f2 non sono entusiasti dell'avventura. Nel frattempo Phil e Jay, usando una vecchia ricetta della madre di quest'ultimo, preparano il pranzo insieme. Sia cucinando che pi\u00f9 tardi a pranzo, Jay si commuover\u00e0 pensando alla madre, mostrandosi per la prima volta vulnerabile agli occhi di Phil e del resto della famiglia. Per Cameron tale giorno si trasforma invece in sofferenza, visto che amici e conoscenti lo identificano come \"mamma\", cosa che, almeno inizialmente, lo irrita.\nPoliziotto buono cane cattivo.\nTrama.\nMitchell e Cameron hanno in programma di andare ad un concerto di Lady Gaga, ma il secondo \u00e8 bloccato a letto dall'influenza. Cam preferirebbe che il compagno rimanesse a casa ad accudirlo, ma alla fine Mitchell decide di andare comunque all'evento musicale. Claire intanto convince il marito a scambiarsi i ruoli di genitore buono/genitore cattivo almeno per un giorno; Phil costringe quindi Alex e Haley a rimanere a casa a pulire il bagno, mentre Claire porta Manny e Luke a guidare dei go kart, esagerando nel tentativo di farli divertire. Gloria, intanto, porta a casa uno sconosciuto, Guillermo, per fargli dare consigli per gli affari da Jay, secondo cui la moglie spesso esagera nel tentativo di aiutare il prossimo. Guillermo finir\u00e0 con il lasciare da loro il suo cane, Stella; anche se Jay inizialmente non lo vuole tenere, alla fine ci si affezioner\u00e0.\nIl giorno del diploma.\nTrama.\n\u00c8 il giorno in cui Alex consegue il suo diploma. Nelle ore precedenti la cerimonia di consegna, \u00e8 impegnata a revisionare il discorso che ha intenzione di tenere, che prevede che sia dura verso gran parte dei suoi compagni. Quando Haley se ne accorge, la convincer\u00e0 ad ammorbidirsi e le far\u00e0 fare un breve discorso che la render\u00e0, almeno per un po' di tempo, pi\u00f9 popolare di quando fosse prima. Intanto Cameron \u00e8 infastidito da come Mitchell trovi divertente un breve incidente che lo vede cadere nella piscina da giardino preparata per Lily, mentre Jay porta i segni sul viso di un'operazione per l'iniezione di botulino. Phil, che l'indomani ha in programma di andare a Las Vegas con gli amici, cerca di far esplodere la reazione emotiva di Claire al conseguimento del diploma della figlia il prima possibile; Claire infatti ha l'abitudine di farsi prendere dalla malinconia in occasione dei traguardi raggiunti dai figli, che le ricordano il veloce passare del tempo.\nRegali di compleanno.\nTrama.\n\u00c8 il giorno del compleanno di Jay. Lui vorrebbe trascorrere la giornata rilassandosi andando a pescare, tuttavia i familiari lo costringono a passare la giornata in modo diverso, finendo per dover andare a comprare anche la torta per festeggiare, che poi andr\u00e0 anche rovinata, e per andare a recuperare i figli Mitchell e Claire che rimangono bloccati nel cortile di un'abitazione. I due erano andati sul posto per ricreare la scena di una foto fatta nello stesso luogo quando erano bambini, per poi donarla al padre, ma vengono interrotti da un cane da guardia di grossa taglia. Nell'occasione bevono anche una bottiglia di vino che invece avrebbero dovuto aprire quella sera da Jay. Alex, Haley e Luke decidono di regalare al nonno un video che stanno preparando da mesi, ma in realt\u00e0 alla fine non riescono a mettere insieme pi\u00f9 di pochi secondi. Anche il regalo di Gloria non si riveler\u00e0 azzeccato, ma alla fine Jay riesce ad ottenere un po' di quello che desiderava fare fin dall'inizio, rilassarsi con la canna da pesca, grazie ad una trovata di Manny. Nel frattempo, Phil aveva avuto occasione di incontrare la sua vecchia nemesi ai tempi del college, Glen Whipple, a cui, per fargli invidiare qualcosa di lui, decide di fargli credere che Gloria sia sua moglie. Mitchell e Cameron, invece, inizieranno a considerare l'idea di adottare un altro bambino."}
{"id": "3128581", "revid": "767487", "url": "https://it.wikipedia.org/wiki?curid=3128581", "title": "Markus Halsti", "text": ""}
{"id": "3128584", "revid": "585241", "url": "https://it.wikipedia.org/wiki?curid=3128584", "title": "Sky Italia S.r.l.", "text": ""}
{"id": "3128586", "revid": "6923", "url": "https://it.wikipedia.org/wiki?curid=3128586", "title": "Linto", "text": ""}
{"id": "3128589", "revid": "122481550", "url": "https://it.wikipedia.org/wiki?curid=3128589", "title": "Episodi di Community (seconda stagione)", "text": "La seconda stagione della serie televisiva Community, composta da 24 episodi, \u00e8 stata trasmessa sul canale statunitense NBC dal 23 settembre 2010 al 12 maggio 2011.\nIn Italia \u00e8 stata trasmessa su Comedy Central dal 5 aprile 2011.Nota: Il 31 maggio 2011 durante la prima tv, la rete ha ritrasmesso, per errore, il nono episodio; analogamente, il 30 agosto \u00e8 stato ritrasmesso l'undicesimo episodio, mentre dal 6 al 23 settembre sono stati ritrasmessi gli episodi dal ventesimo al ventiduesimo e il 30 \u00e8 di nuovo andato in onda l'undicesimo. L'ottavo episodio \u00e8 stato trasmesso solo insieme alle repliche successive della stagione il 4 gennaio 2012.\nIn chiaro \u00e8 stata interamente trasmessa su Italia 1 dal 2 ottobre al 16 ottobre 2013.\nAntropologia.\nTrama.\nJeff si trova in una brutta situazione in quanto ha rifiutato di scegliere chi ama tra Britta e la sua insegnante, oltre ad Annie che cerca le sue attenzioni. Il gruppo inizia le lezioni di antropologia frequentate anche dal vecchio insegnante di spagnolo. A causa dell'umiliazione subita, Britta diventa l'idolo delle ragazze e cerca di sfruttare la cosa a suo vantaggio.\nRendiconti... legali.\nTrama.\nJeff incontra un suo vecchio collega, che lo invita a un ricevimento assieme ai membri del suo ex studio legale. Intanto il gruppo scopre una strana verit\u00e0 sul suo ex collega e cerca di farlo sapere a Jeff imbucandosi al ricevimento. \nLa psicologia del lasciar andare.\nTrama.\nQuando la madre di Pierce viene a mancare, il gruppo si riunisce per cercare di confortarlo nel suo momento del bisogno. Jeff fa delle analisi e scopre di avere il colesterolo un po' alto. Allora Jeff si arrabbia perch\u00e9 dopo aver passato tutta la sua vita alla cura del suo corpo, alla fine non \u00e8 servito quasi a nulla. Il professor Duncan fatica a prendere in consegna la classe di antropologia al posto della professoressa Bauer. Britta e Annie uniscono le forze per raccogliere dei fondi per una fuoriuscita di petrolio nell'oceano, ma ben presto nascono degli attriti tra le due sul metodo di raccolta dei soldi.\nBasi di simulazione spaziale.\nTrama.\nIl Preside vuole inaugurare l'anno con una simulazione di lancio spaziale per favorire la reputazione del Greendale battendo sul tempo il City College. Cos\u00ec presenta un simulatore anni 80 in condizioni dubbie. Jeff e tutto il gruppo di studio sono chiamati a occuparsi della pulizia del suddetto \"camper-navicella\"; Mentre sono dentro a dare un'occhiata, il portello si chiude e i ragazzi sentono il mezzo in movimento, trainato da qualcuno dall'esterno: quelli del City College li stanno portando via per boicottare la simulazione Abed \u00e8 l'unico a restare fuori e nonostante la delusione di essere escluso dalla missione, accetta di aiutare il preside a localizzare i ragazzi. Alla fine riescono a tornare in tempo e vengono accolti come eroi spaziali.\nMiti messianici e popoli antichi.\nTrama.\nShirley vuole girare un film su Ges\u00f9 ma in modo moderno e in versione \"rap\" e chiede un parere ad Abed. Abed, prima scettico, scopre che la vita di Ges\u00f9 \u00e8 facilmente adattabile a una pellicola cinematografica e cos\u00ec decide di creare e dirigere un metafilm su Ges\u00f9 in cui lui stesso fa il regista e interpreta il protagonista Ges\u00f9 contemporaneamente. Per\u00f2 Sherley non \u00e8 d'accordo. Intanto Pierce conscio di essere il pi\u00f9 vecchio del gruppo, si unisce a un gruppo di persone della sua stessa et\u00e0. \nEpidemiologia.\nTrama.\nUna misteriosa epidemia colpisce gli studenti del Greendale durante una festa in maschera organizzata ad Halloween. Il primo a essere infettato \u00e8 Pierce (mangiando una strana carne) che mordendo Basette a Stella lo fa diventare uno zombie. A poco a poco tutti si trasformano in zombie e rimangono solamente Jeff, Annie, Britta, Troy, Abed, Shirley, Chang e un medico amico di Annie. Successivamente Britta e il medico vengono morsi e si trasformano; Chang per colpirli gli lancia un oggetto pesante contro, rompendo il vetro e facendo entrare gli zombie che prendono Annie. Chang e Shirley si rifugiano nei bagni mentre Troy Abed e Jeff scappano, alla fine rimane solo Troy che con le sue ultime forze riesce ad abbassare la temperatura e far tornare tutti normali.\nL'aerodinamica del genere.\nTrama.\nBritta, Shirley e Annie decidono di frequentare un corso sullo studio della femminilit\u00e0, al quale si unisce anche Abed. Al corso incontrano tre snob che Abed inizia a prendere in giro. Nel frattempo Jeff e Troy scoprono un tappeto elastico abusivo e decidono di tenerlo segreto. Pierce, dopo aver scoperto del tappeto elastico segue i due compagni. Dopo aver saltato troppo in alto Pierce si rompe le gambe e il tappeto viene distrutto.\nCalligrafia collaborativa.\nTrama.\nAnnie accusa i suoi amici di averle rubato una penna. Jeff allora chiude tutti nell'aula di studio e comincia a indagare sul colpevole. La discussione ben presto sfocia in un litigio che finir\u00e0 in modo inaspettato e che porter\u00e0 alla luce vecchi veleni e oscuri segreti.\nTeorie del complotto e arredamento d'interni.\nTrama.\nQuando Il preside Dean Pelton inizia a controllare gli orari dei corsi, scopre che Jeff \u00e8 iscritto a un corso che non esiste. Proprio quando Jeff sta per essere smascherato, si presenta uno sconosciuto docente del Greendale che dichiara che Jeff ha frequentato tutte le sue lezioni di storia delle teorie delle complotto.\nPassaggio all'et\u00e0 adulta.\nTrama.\n\u00c8 arrivato il 21\u00ba compleanno di Troy, cos\u00ec Jeff decide di organizzare una festa nel pub che frequenta di solito e di istruire Troy su tutto ci\u00f2 che riguarda l'alcool. Ma tutti hanno ovviamente la loro da dire al riguardo. Annie per poter bere usa un documento falso procuratole da Britta ma si immedesima totalmente nella nuova identit\u00e0; Shirley cerca di rimuovere tutte le sue foto da sbronza dal bar; Jeff e Britta bevono si ubriacano e Abed conversa con un appassionato di fantascienza.\nL'incontrollabile Natale di Abed.\nTrama.\nAbed si sveglia in una versione della realt\u00e0 in clayanimation. \u00c8 il 9 dicembre e stanno per iniziare le feste natalizie, ma c'\u00e8 poco spirito natalizio in giro. Il gruppo ne discute e ognuno parla dei propri progetti. Jeff e Britta per\u00f2 portano Abed dallo psicologo del college, che si appassiona al suo caso sperando in una pubblicazione accademica. Abed decide che per risolvere i suoi problemi deve trovare il vero significato del Natale. Cos\u00ec coinvolge tutti gli amici in un viaggio nella sua mente, guidati (e ostacolati) dallo psicologo.\nStudi sulla popolazione asiatica.\nTrama.\nIl secondo semestre inizia malissimo per il gruppo, con l'insegnante di Antropologia che ha deciso di fare un corso serio e con veri compiti. Chang riprende ad assillare Jeff per entrare nel gruppo di studio. Dato che farebbe comodo una persona in pi\u00f9, Annie propone Rich, uno studente che ha conosciuto facendo volontariato e con cui esce. Il ragazzo per\u00f2 \u00e8 troppo perfetto e Jeff non lo sopporta, arrivando a votare per Chang. Nel frattempo Shirley ha deciso di tornare con il marito ma nasconde ben due segreti.\nQuestione di indipendenza.\nTrama.\nAnnie convince il gruppo a mettere in scena una commedia anti-droga in una vicina scuola media. Pierce, insoddisfatto del ruolo affidatogli da Annie, cerca di corromperla per avere una parte migliore. Nel frattempo, Chang tenta di parlare con Shirley, mentre uno scherzo che coinvolge il telefono di Britta mette Jeff in una situazione imbarazzante.\nDungeons &amp; Dragons.\nTrama.\nJeff e il gruppo invitano Tondo Neal nell'aula di studio per una partita a Dungeons and Dragons. Ma escludono Pierce che si infuria. Durante la partita verranno fuori ignoti segreti e vecchie schermaglie tra i giocatori.\nAccoglienza.\nNel 2020 l'episodio viene censurato da Netflix (che ne deteneva i diritti), in quanto considerato in parte ispiratorio al razzismo per via di una scena in cui uno dei personaggi \u00e8 truccato di nero per assomigliare ad un elfo oscuro sotterraneo.\nRomanticismo di inizio XXI secolo.\nTrama.\n\u00c8 il giorno di San Valentino e dopo un litigio, Jeff decide di passare una serata senza i suoi amici. Invita il professor Duncan a casa sua per vedere la partita. Chang dopo essere stato sbattuto fuori di casa dalla moglie (ha infatti fatto sesso con Shirley ad Halloween) si reca a casa di Jeff fingendosi interessato alla partita ma in realt\u00e0 con lo scopo di instaurarsi da Jeff per qualche mese. Jeff dopo aver scoperto il suo piano lo caccia fuori di casa. Nel frattempo Troy e Abed si innamorano entrambi della bibliotecaria e la invitano al ballo obbligandola poi a scegliere tra i due il migliore. Britta scopre che una sua amica che credeva lesbica in realt\u00e0 \u00e8 eterosessuale e ci litiga. Pierce abusa di antidolorifici e tratta male Annie.\nIl documentario sociale.\nTrama.\nPierce finge di essere in punto di morte, d\u00e0 a ognuno del gruppo di studio doni specifici che hanno in realt\u00e0 lo scopo di tormentarli. Britta riceve un assegno in bianco da donare a chi vuole, Jeff potr\u00e0 conoscere l'identit\u00e0 di suo padre, Troy incontra il suo mito Levar Burton, Annie riceve un diadema prezioso e Sherley riceve un CD. Il tutto \u00e8 filmato da Abed per un documentario.\nIntroduzione alle scienze politiche.\nTrama.\nQuando il vice presidente degli Stati Uniti d'America decide di venir a far visita al Greendale, il rettore Pelton indice delle elezioni per eleggere il rappresentante del corpo studentesco. Annie si candida ed \u00e8 determinata a vincere contro gli altri pretendenti come Leonard, Jeff e Star Burns. Nel frattempo, Abed diventa amico di un agente dei servizi segreti.\nLegge sulla custodia e diplomazia dell'Europa orientale.\nTrama.\nIl gruppo di studio organizza una festa per la futura nascita del bambino di Shirley, mentre quest'ultima cerca di mantenere Chang fuori dalla sua vita. Intanto Britta \u00e8 interessata al nuovo amico di Abed e Troy, Lukka che ha un oscuro passato alle spalle.\nCritica del cinema.\nTrama.\nPer il compleanno di Abed, Jeff organizza una festa a sorpresa insieme al gruppo di studio, ma all'insaputa del resto del gruppo Abed decide di festeggiare il suo compleanno con una cena formale in compagnia del solo Jeff in un ristorante di lusso.\nDegustazione di vini competitiva.\nTrama.\nIl gruppo di studio comincia a scegliere i corsi da fare durante la primavera. Britta e Troy decidono di frequentare un corso di recitazione dove Troy finge di aver avuto un'infanzia difficile per attirare Britta, mentre Abed sceglie un corso che studia una famosa sitcom degli anni '80. Nel frattempo Jeff e Pierce si inscrivono a un corso di degustazione di vini, dove Pierce incontra una giovanissima donna asiatica e i due iniziano una storia d'amore. Quando Pierce si trova in procinto di sposarla, Jeff si insospettisce e cerca di capire cosa c'\u00e8 sotto.\nI paradigmi della memoria umana.\nTrama.\nMentre il gruppo di studio sta per ultimare il suo ultimo diorama per il corso di antropologia, riaffiorano tutti i ricordi dell'anno appena passato. Tuttavia, vengono alla luce dei particolari sulla relazione segreta tra Jeff e Britta che rischiano di lacerare il gruppo.\nAntropologia applicata e arte culinaria.\nTrama.\nProprio mentre il gruppo di studio si sta preparando per l'esame finale di antropologia, a Shirley si rompono le acque. A causa di una rivolta che scoppia nel parcheggio durante un festival sulla multi etnicit\u00e0 dei cibi i soccorsi non possono intervenire e sar\u00e0 il gruppo di studio insieme a Chang, impaziente di sapere di chi sia il bambino, ad assistere la loro compagna.\nPer un pugno di cartucce (1).\nTrama.\nIl Greendale celebra la fine dell'anno scolastico con un pranzo al sacco all'aperto in stile Western. Il rettore Pelton dichiara che ci sar\u00e0 una nuova partita di paintball. Da qui si scatener\u00e0 il finimondo e l'inizio di una guerra con alleanze, divisioni e stratagemmi di ogni genere. Nel frattempo per\u00f2 emerge un misterioso studente esperto nell'uso delle armi.\nPer un pugno di cartucce (2).\nTrama.\nLa guerriglia del paintball continua, ma c'\u00e8 una svolta drammatica con nuovi sconosciuti partecipanti che entrano in gioco. Il gruppo di studio si rende conto che deve unirsi per sconfiggere il nemico, malgrado ci siano discrepanze nella definizione di un piano per vincere."}
{"id": "3128590", "revid": "767487", "url": "https://it.wikipedia.org/wiki?curid=3128590", "title": "L'uomo con la scarpa rossa", "text": "L'uomo con la scarpa rossa (\"The Man with One Red Shoe\") \u00e8 un film del 1985 diretto da Stan Dragoti, remake della pellicola \"Alto, biondo e... con una scarpa nera\" (1972) di Yves Robert.\nNella trama, un violinista viene scambiato per un agente segreto e viene pedinato dalla CIA. Tom Hanks interpreta il protagonista, James Belushi e Carrie Fisher ricoprono i ruoli dei suoi amici e colleghi, mentre Lori Singer, Dabney Coleman, Charles Durning e Edward Herrmann sono gli agenti governativi.\nLe musiche sono state curate da Thomas Newman.\nTrama.\nUno scandalo su una missione in Marocco investe il direttore della CIA Ross, una manovra organizzata dal suo ambizioso vice Cooper deciso a sostituirlo. Conscio di essere sorvegliato da cimici, Ross spiega al sottoposto Brown di recarsi all'aeroporto e contattare un testimone che lo scagioner\u00e0 da tutte le accuse. In realt\u00e0 non esiste alcun testimone, \u00e8 solo una trappola: sicuramente Cooper, in ascolto, cercher\u00e0 di eliminare quel testimone, e verr\u00e0 cos\u00ec smascherato. Nonostante le rimostranze di Brown, a Ross poco importa della sorte del presunto testimone.\nBrown si reca cos\u00ec all'aeroporto, indicando a caso un uomo, Richard Drew (che in quel momento, per l'appunto, calzava una scarpa rossa e una nera), un violinista di ritorno da una tourn\u00e9e con la sua orchestra. Cooper inizia cos\u00ec a pedinare Drew, e lo scambia per uno scafato agente segreto. Nonostante la stretta sorveglianza, non riesce a scoprire nulla, e il vicedirettore gli invia allora l'affascinante agente Maddy, per sedurlo e fargli svuotare il sacco.\nLa donna per\u00f2 finisce con l'innamorarsi dello stesso Drew, e lo aiuta addirittura a sfuggire da Cooper e i suoi sgherri. Il vicedirettore arriva a decidere l'uccisione di Drew, ma viene smascherato dal consiglio direttivo e deposto, cos\u00ec come Ross: il nuovo direttore diventa Brown.\nCritica.\nSecondo \"Il Morandini\" le scene con James Belushi sono molto divertenti, ma la pellicola \u00e8 inferiore all'originale."}
{"id": "3128591", "revid": "599013", "url": "https://it.wikipedia.org/wiki?curid=3128591", "title": "Daniel Larsson", "text": "Biografia.\n\u00c8 fratello maggiore di Sam Larsson."}
{"id": "3128592", "revid": "110157", "url": "https://it.wikipedia.org/wiki?curid=3128592", "title": "Monte Grande (Lizzano in Belvedere)", "text": "Il monte Grande \u00e8 un rilievo dell'alto Appennino bolognese che sovrasta l'abitato di Lizzano in Belvedere; non va confuso con l'omonima altura della provincia di Bologna che si trova, invece, nel territorio di Castel San Pietro Terme. Il monte \u00e8 ben visibile dal suo versante meridionale, presso la frazione \"Pianaccio\" del comune di Lizzano in Belvedere.\nIl monte Grande, con la sua vetta che tocca i 1531 metri di altitudine, si erge prepotentemente sulla valle del torrente Silla, che lascia alla sua destra, rimanendo isolato rispetto alle altre alture limitrofe. A sud-ovest del monte, vi \u00e8 il cosiddetto \"Pian del Rode\", un piccolo altopiano posto a circa 1400 metri sul livello del mare che domina il passo meridionale del monte Grande, denominato la \"Sboccata dei Bagnadori\" (1275\u00a0m), presso cui vi \u00e8 una sorgente. Nel versante nord-orientale, invece, il passo \"Bocca della Tesa\" (1173\u00a0m) lo separa dalla doppia vetta \"Le Tese\" (1231\u00a0m) e dal monte Pizzo (1195\u00a0m). Infine, il versante settentrionale del monte Grande \u00e8 caratterizzato da un ripido strapiombo, noto col nome \"I Burroni\" da cui scende precipite il rio delle Polle che tributa, col nome di rio Freddo, nel rio Sasso, il quale a sua volta si getta da sinistra nel torrente Silla."}
{"id": "3128594", "revid": "767487", "url": "https://it.wikipedia.org/wiki?curid=3128594", "title": "The Fighter (film 2010)", "text": "The Fighter \u00e8 un film del 2010 diretto da David O. Russell.\nLa pellicola \u00e8 ispirata alla vita e alla storia sportiva del pugile americano di origine irlandese Micky Ward, campione nella categoria pesi leggeri, famoso per aver incontrato per tre volte il pugile di origine italiana Arturo Gatti, e del suo fratellastro, pugile per un breve periodo e allenatore di Ward, Dicky Eklund. Quest'ultimo nella sua breve carriera pugilistica si \u00e8 scontrato con il campione del mondo degli anni settanta Sugar Ray Leonard.\nTrama.\nDicky e Micky sono fratellastri ed entrambi pugili. Dicky, ormai ritiratosi dal ring e divenuto tossicodipendente, viene contattato dalla HBO per un documentario sulla sua vita, avendo in passato avuto un incontro (perso ai punti) con Sugar Ray Leonard. L'emittente televisiva lo segue nel suo quotidiano per diciotto mesi e in questo progetto vengono coinvolti anche Micky e tutta la famiglia.\nNel frattempo, Micky tenta una scalata al successo nel pugilato, seguendo i consigli della madre che gli fa da manager e del fratellastro che gli fa da allenatore. La loro presenza, invadente ed eccessiva, si rivela deleteria per la carriera di Micky, che, nonostante tutto rimane legato alla famiglia e ne segue i suggerimenti. Prima di un incontro nel quale verr\u00e0 massacrato, Micky incontra Charlene, un'avvenente barista e inizia una relazione con lei. Durante la loro storia, lei gli aprir\u00e0 gli occhi sulla realt\u00e0 che lo circonda e lo sproner\u00e0 sempre di pi\u00f9 a compiere scelte autonome.\nIntanto Dicky continua a perseverare nel considerarsi una leggenda locale. Una sera, trovandosi a corto di denaro, truffa e deruba uno sconosciuto e viene arrestato da una pattuglia di polizia che, dopo averlo inseguito e acciuffato, inizia a picchiarlo brutalmente. Micky, intervenuto per aiutarlo, subisce una grave ferita ad una mano. Questa ferita, e la sua lenta guarigione costituiscono il momento di svolta per Micky, che con l'ingombrante fratello in carcere, torna ad allenarsi con un nuovo team e a guadagnare fiducia in se stesso.\nLa sera della diretta televisiva del documentario su Dicky, questi si pregusta un momento di gloria, accolto nella stanza della televisione dall'entusiasmo generale degli altri detenuti. Il documentario per\u00f2 non glorifica i pochi successi sportivi del pugile, ma ne ritrae la profonda e drammatica tossicodipendenza da crack (dalla quale, tra l'altro, \u00e8 uscito grazie all'astensione forzata del carcere). Questo filmato provocher\u00e0 profondo turbamento nei due fratelli, nella madre Alice e nella famiglia in generale.\nQuando Dicky esce di prigione per\u00f2, Micky realizza l'importanza del suo ruolo nel suo successo e gli concede un'altra possibilit\u00e0 di allenarlo per l'incontro decisivo della sua vita da pugile. Dicky si rende conto che il protagonista non \u00e8 pi\u00f9 lui, ma il fratellastro e dopo aver riguadagnato la fiducia di Charlene, lo allena e gli fa da secondo sul ring. Micky vince l'incontro per il titolo WBU di pesi welter leggeri contro Shea Neary, riscattando la sua carriera e l'affetto della famiglia.\nProduzione.\nLa pellicola doveva inizialmente essere diretta dal regista Darren Aronofsky, che nel 2008 diresse \"The Wrestler\", e il ruolo di Eklund doveva essere affidato a Brad Pitt. L'attore rinunci\u00f2 perch\u00e9 impegnato in altri progetti e al suo posto fu proposto Matt Damon. Dopo l'abbandono del regista newyorkese la regia del film venne affidata al regista e sceneggiatore di origine americana David O. Russell. Il ruolo del fratellastro di Mark Wahlberg venne infine affidato a Christian Bale che per interpretarlo si sottopose nuovamente ad una trasformazione drastica del suo fisico, come gi\u00e0 aveva fatto nel 2004 per \"L'uomo senza sonno\" e nel 2006 per \"L'alba della libert\u00e0\".\nPer l'allenamento dei due protagonisti, la produzione si \u00e8 affidata al pugile filippino Manny Pacquiao\nColonna sonora.\nLa colonna sonora del film \u00e8 stata composta da Michael Brook. L'album, intitolato \"\" \u00e8 distribuito sotto l'etichetta Relativity Records.\nTracce.\nDi seguito le tracce contenute nell'album:\nNella versione scaricabile da iTunes \u00e8 presente una traccia ulteriore:\nNel corso della pellicola sono stati inseriti diversi altri brani di vari artisti tra i quali Dropkick Murphys, Atlanta Rhythm Section, Keith St. John, The Breeders, Hall &amp; Oates, Whitesnake, Led Zeppelin (con il brano \"Good Times Bad Times\"), Red Hot Chili Peppers, Aerosmith, Rolling Stones e Ben Harper.\nDistribuzione.\nDate di uscita.\nLa pellicola \u00e8 uscita in anteprima in Russia il 10 giugno 2010 mentre negli Stati Uniti \u00e8 uscita il 10 dicembre 2010 in una distribuzione limitata. In Italia \u00e8 uscito il 4 marzo 2011\nAccoglienza.\nIncassi.\n\"The Fighter\" ha incassato negli Stati Uniti un totale di 93.617.009 dollari dopo l'uscita nelle sale cinematografiche. Costato circa 25 milioni, \u00e8 stato distribuito in 2.534 sale. Nel primo fine settimana ha raggiunto la cifra di 12.135.468 dollari l'incasso totale \u00e8 di 129.190.869 dollari complessivi in tutto il mondo.\nCritica.\nLa pellicola ha ricevuto ottime critiche con particolari apprezzamenti per la performance di Melissa Leo e Christian Bale, oltre a vincere numerosi premi, tra i quali il Golden Globe e il Premio Oscar per le loro interpretazioni, entrambi nelle categorie di attori non protagonisti.\nTra i vari critici, A. O. Scott (\"The New York Times\") definisce la performance di Bale \u00abstupefacente\u00bb e considera l'interpretazione della Leo \u00abuna formidabile presenza\u00bb. Per David Ansen (\"Newsweek\") l'intero cast \u00e8 \u00abesplosivo\u00bb, soffermando la sua critica su Bale che \u00abcon la sua bravura ha oscurato la presenza fisica di Wahlberg\u00bb e affermando infine che Bale sia \u00abl'attore pi\u00f9 difficile del settore, ma spaventosamente bravo\u00bb. Del ruolo di Melissa Leo invece afferma che \u00ab\u00e8 quasi irriconoscibile, ma indimenticabile, senza nulla togliere ad una superba Amy Adams\u00bb.\nSecondo il sito Metacritic \"The Fighter\" ha ottenuto un punteggio positivo di 79/100 basato su 41 recensioni, mentre per Rotten Tomatoes il film riceve un punteggio del 90% su 219 articoli e l'89% di preferenze."}
{"id": "3128599", "revid": "88740", "url": "https://it.wikipedia.org/wiki?curid=3128599", "title": "Murmansk (disambigua)", "text": "Murmansk pu\u00f2 riferirsi a:"}
{"id": "3128601", "revid": "228587", "url": "https://it.wikipedia.org/wiki?curid=3128601", "title": "Kho (gastronomia)", "text": "Con il termine kho (in lingua vietnamita letteralmente \"brasare\", \"stufare\" o \"cuocere a fuoco lento\") si indicano una serie di piatti della cucina vietnamita, caratterizzati da una lenta stufatura degli ingredienti in una salsa densa, mediamente dolce, di colore rosso-marrone, che contiene zucchero caramellato e salsa di pesce. Tipicamente viene stufato in una pentola di terracotta chiamata \"n\u1ed3i \u0111\u1ea5t\". Viene servito con riso bianco cotto al vapore o tostato, oppure con una \"baguette\" calda.\nB\u00f2 kho \u00e8 la variante pi\u00f9 comune; uno stufato di manzo con tagliatelle.\nVarianti.\nIl \"kho\" viene perlopi\u00f9 preparato con pezzi di carni bovine, pesce o carne di maiale, accompagnati da verdure, ma se ne preparano anche versioni vegetariane. Il \"kho\" di manzo \u00e8 chiamato \"b\u00f2 kho\" o \"th\u1ecbt b\u00f2 kho\", quello di pesce \"c\u00e1 kho\" o \"c\u00e1 kho t\u1ed9\" (il termine \"t\u1ed9\" si riferisce al contenitore in terracotta dove viene preparato). Tra i pesci il pi\u00f9 usato \u00e8 il pesce gatto, in particolare nel Vietnam meridionale. Il \"kho\" a base di pollo, chiamato \"g\u00e0 kho\" o \"g\u00e0 kho g\u1eebng\" (\"g\u1eebng\" significa zenzero) \u00e8 meno popolare."}
{"id": "3128603", "revid": "198277", "url": "https://it.wikipedia.org/wiki?curid=3128603", "title": "Rick Kruys", "text": ""}
{"id": "3128605", "revid": "287204", "url": "https://it.wikipedia.org/wiki?curid=3128605", "title": "Com ruou", "text": ""}
{"id": "3128607", "revid": "599013", "url": "https://it.wikipedia.org/wiki?curid=3128607", "title": "Emilio Draghelli", "text": "Biografia.\nNacque ad Ancona il 20 luglio 1900, e si arruol\u00f2 nella Regia Marina, venendo nominato sottotenente macchinista nel febbraio 1921. Si imbarc\u00f2 per due anni a bordo di sommergibili, e per un altro anno sulle torpediniere. Transitato in forza nella Regia Aeronautica nel 1924, divenne pilota militare nel settembre dello stesso anno. Prese parte alla Crociera del Mediterraneo Orientale e a quella del Mediterraneo Occidentale (giugno 1929) volando a bordo degli idrovolanti Savoia-Marchetti S.55A.\nNel corso del 1930 fu promosso al grado di capitano. Tra il 17 dicembre dello stesso anno ed il 15 gennaio 1931 partecip\u00f2 alla Crociera aerea transatlantica Italia-Brasile, guidata dal generale Italo Balbo. Egli pilotava uno dei Savoia-Marchetti S.55TA (matricola I-DRAG) utilizzati nell'impresa, appartenente alla \"Squadriglia Bianca\". Oltre a lui l'equipaggio era composto anche dal tenente Leonello Leone, dal 1\u00ba Aviere Carlo Giorgielli, e dal sergente maggiore Bruno Bianchi. Per questa impresa gli fu assegnata la Medaglia d'oro al valor aeronautico, e venne fatto Commendatore dell'Ordine dei Santi Maurizio e Lazzaro.\nTra la fine del 1932 e l'inizio del 1933 effettu\u00f2 un viaggio in Groenlandia per la costituzione della base aerea di Julianehab di cui, poi, invi\u00f2 dettagliata relazione al colonnello Stefano Cagna.\nAll'atto dell'entrata in guerra del Regno d'Italia, il 10 giugno del 1940, comandava il 59\u00ba Gruppo Bombardamento Terrestre basato sull'aeroporto di Bresso, appartenente al 41\u00ba Stormo B.T. Il 30 giugno il 59\u00ba Gruppo venne rischierato sull'aeroporto di Gela, in zona di operazioni. Alla testa del suo reparto partecip\u00f2 a numerose azioni di guerra contro la Royal Navy (la marina militare britannica) in appoggio alla Regia Marina italiana. Prese parte alla battaglia di Punta Stilo, e a numerose missioni di bombardamento contro i porti e gli aeroporti dell'isola di Malta. A partire dal 12 dicembre il suo reparto venne schierato in Africa settentrionale italiana, operando in seno alla 5\u00aa Squadra aerea fino al 27 febbraio 1941 quando fu rimpatriato a seguito delle forti perdite subite durante le operazioni contro le forze inglesi.\nDal 20 marzo 1941 al 2 settembre 1942, con il grado di colonnello, fu comandante della base aerea di Cameri, in provincia di Novara sede del 7\u00ba Stormo. Dopo quella data fu nominato comandante del 45\u00ba Stormo Trasporti, equipaggiato con velivoli Savoia-Marchetti S.M.82 Marsupiale, operante in seno al Comando Servizi Aerei Speciali, con il compito di rifornire le truppe italiane operanti in Libia e successivamente in Tunisia."}
{"id": "3128615", "revid": "640389", "url": "https://it.wikipedia.org/wiki?curid=3128615", "title": "Saionji Kinmochi", "text": "Biografia.\nI primi anni.\nKinmochi nacque a Kyoto, figlio di Udaijin Tokudaiji Kin'ito (1821\u20131883), capo di una famiglia \"kuge\" della nobilt\u00e0 di corte. Egli venne adottato in seno ad un'altra famiglia \"kuge\", i Saionji, nel 1851. Ad ogni modo egli crebbe vicino ai suoi genitori biologici, dal momento che i Tokudaiji ed i Saionji vivevano entrambi nei pressi del Palazzo Imperiale di Kyoto. Il giovane Saionji Kinmochi visit\u00f2 frequentemente il palazzo come compagno di giochi del giovane principe ereditario che poi divenne l'imperatore Meiji, divenendo grandi amici. Il fratello biologico di Kinmochi, Tokudaiji Sanetsune, diverr\u00e0 poi Gran Ciambellano del Giappone. Un altro fratello minore venne adottato nella ricca famiglia dei Sumitomo e lo stesso Sumitomo Kichizaemon divenne capo del zaibatsu Sumitomo. Il denaro dei Sumitomo finanzi\u00f2 in gran parte la carriera politica di Saionji. Le sue strette relazioni con la corte imperiale gli aprirono tutte le porte. Nell'ultimo periodo della sua carriera politica, la sua antica esperienza giunger\u00e0 a influenzare gli imperatori Taish\u014d e Sh\u014dwa.\nLa restaurazione Meiji.\nCome erede di una famiglia nobile, Saionji prese parte alla politica del suo paese sin dall'et\u00e0 pi\u00f9 giovane ed era particolarmente conosciuto per il suo talento brillante. Egli prese parte agli eventi chiave della sua epoca come la Guerra Boshin, la rivoluzione giapponese del 1867-1868 che detronizz\u00f2 lo shogunato Tokugawa ed install\u00f2 il giovane imperatore Meiji come capo (nominale) del nuovo governo. Molti nobili della Corte Imperiale considerarano questa guerra come una disputa privata dei samurai contro i Tokugawa. Saionji sostenne l'idea che i nobili di corte dovessero schierarsi apertamente e partecipare alla guerra. Egli per dare l'esempio prese parte a diverse battaglie sul fronte degli imperiali.\nTra i suoi primi scontri vi fu la presa del castello di Kameoka, ottenuto senza combattere. Lo scontro successivo fu al Castello di Sasayama, ma ancora una volta con lo schieramento impressionante di centinaia di samurai si evit\u00f2 lo scontro. Poi Fukuchiyama si arrese senza combattere. Fu in quest'epoca che egli acquis\u00ec il diritto imperiale di portare una bandiera personale realizzata per lui da Iwakura Tomomi, rappresentante un sole ed una luna in campo rosso. Alcuni samurai si rifiutavano di attaccare senza le insegne imperiali e disertarono prontamente lo sh\u014dgun. Dopo due settimane Saionji raggiunse Kizuki e, dopo un altro scontro sanguinoso, Saionji ritorn\u00f2 con una nave ad Osaka. Gli scontri si conclusero al Castello di Nagaoka. Ad ogni modo, Saionji venne sollevato dal comando in battaglia e nominato governatore di Echigo.\nLa carriera ed i primi soggiorni oltremare.\nDopo la Restaurazione Meiji, Saionji si ritir\u00f2. Col supporto di \u014cmura Masujir\u014d egli studi\u00f2 francese a Tokyo. Lasci\u00f2 il Giappone sulla \"SS Costa Rica\" con un gruppo di trenta altri studenti giapponesi alla volta di San Francisco. Egli viaggi\u00f2 quindi verso Washington ove incontr\u00f2 Ulysses Grant, all'epoca Presidente degli Stati Uniti. Attravers\u00f2 dunque l'Atlantico trascorrendo 13 giorni a Londra, prima di giungere finalmente a Parigi il 27 maggio 1871. Parigi era in tumulto per la Comune, e la capitale francese non era sicura per Saionji, ancor pi\u00f9 dopo che il suo tutore venne ucciso in un conflitto a fuoco per le strade. Saionji si rec\u00f2 in Svizzera e poi a Nizza, prima di stabilirsi per qualche tempo a Marsiglia ove impar\u00f2 il francese con l'accento di quella citt\u00e0. Torn\u00f2 a Parigi dopo la soppressione della Comune e qui studi\u00f2 legge alla Sorbona ed entr\u00f2 in contatto con il professor \u00c9mile Acollas, il quale aveva creato la Scuola di Legge \"Acollas\" per studenti stranieri a Parigi. Saionji giunse in Francia con idee altamente reazionarie ma venne influenzato da Acollas (gi\u00e0 membro della Lega di Pace e Libert\u00e0) sino a divenire una delle figure pi\u00f9 liberali nel Giappone della sua epoca. Quando la Missione Iwakura visit\u00f2 Parigi nel 1872, Iwakura era preoccupato del radicalismo di Saionji e di altri studenti giapponesi. In Francia, Saionji fece molte amicizie tra cui Franz Liszt, i fratelli Goncourt e Georges Clemenceau.\nAl suo ritorno in Giappone, egli fond\u00f2 l'Universit\u00e0 Ritsumeikan nel 1869 e la Scuola di Legge \"Meiji\" che dal 1880 si evolvette nell'Universit\u00e0 Meiji.\nNel 1882, It\u014d Hirobumi visit\u00f2 l'Europa intenzionato a cercare un sistema costituzionale che fosse congeniale per il Giappone e chiese a Saionji di accompagnarlo, dal momento che entrambi si conoscevano molto bene ed avevano ideali comuni. Dopo il viaggio, Saionji venne inviato ambasciatore presso l'Austria-Ungheria e poi in Germania ed in Belgio.\nLa carriera politica.\nRitornato in Giappone, Saionji venne ammesso al Consiglio Privato e prest\u00f2 servizio come presidente della Camera dei Pari giapponese. Egli prest\u00f2 servizio anche come Ministro dell'Educazione durante la II e la III amministrazione It\u014d (1892\u20131893, 1898) e durante la II amministrazione Matsukata. Durante il suo periodo di ministero, egli cerc\u00f2 di migliorare l'educazione giapponese impostandola su currucula di standard internazionale (occidentali).\nNel 1900, It\u014d fond\u00f2 il partito politico \"Rikken Seiy\u016bkai\" e Saionji vi ader\u00ec tra i primi membri. Per le sue esperienze in Europa, Saionji aveva un punto di vista liberale e supportava un governo parlamentare. Egli fu uno tra i primi a pretendere che il partito che in parlamento che avesse raggiunto la maggioranza di voti alla camera avesse diritto di formare un gabinetto di governo.\nSaionji rimpiazz\u00f2 It\u014d come presidente del Consiglio Privato nel 1900 e come presidente del \"Rikken Seiy\u016bkai\" nel 1903.\nPrimo ministro.\nDal 7 gennaio 1906 al 14 luglio 1908 e nuovamente dal 30 agosto 1911 al 21 dicembre 1912, Saionji fu primo ministro del Giappone.\nEntrambi i suoi governi vennero marcati da continue tensioni tra Saionji ed il potente ultraconservatore genr\u014d, il feldmaresciallo Yamagata Aritomo. Saionji e It\u014d vedevano nei partiti politici una costituzione importante della macchina di governo, mentre Yamagata vedeva i partiti politici e tutte le istituzioni democratiche come una serie di costrizioni corrotte ed irrazionali.\nSaionji dovette confrontarsi anche col budget nazionale e con le molte richieste di risorse da pi\u00f9 parti, in gran parte per l'espansione dell'esercito voluta da Yamagata. Il primo gabinetto di governo di Saionji venne rovesciato nel 1908 dai conservatori guidati da Yamagata che erano allarmati per la crescita del socialismo in Giappone.\nLa caduta del secondo governo Saionji port\u00f2 ad una crisi vera e propria di governo. La Crisi Taisho (cos\u00ec nominata dal nuovo imperatore sul trono) scoppi\u00f2 sul finire del novembre del 1912, per via delle continue dispute sul budget militare. Il ministro della guerra, generale Uehara, incapace di trovare col governo un accordo sulle richieste dell'esercito e diede quindi le dimissioni e Saionji lo sostitu\u00ec personalmente.\nUna legge giapponese (intesa a dare poteri ulteriori all'esercito ed alla marina) richiedeva che il ministro della guerra dovesse essere identificato in un tenente generale o in un generale con incarichi all'attivo. Tutti i generali eleggibili alla carica, su istruzioni precise di Yamagata, si rifiutarono di prestare servizio nel gabinetto di governo di Saionji ed a questo punto egli fu costretto a dare le dimissioni.\nLa filosofia politica di Saionji fu pesantemente influenzata dai suoi precorsi; egli credeva che la Corte Imperiale dovesse essere salvaguardata e non dovesse prendere parte direttamente alla politica, la medesima strategia usata dalla corte di Kyoto nei confronti dei nobili per secoli nella storia giapponese. Questo era il punto su cui era maggiormente contrastato dai nazionalisti, che intendevano la figura dell'imperatore non come una carica cerimoniale ma come quella di un vero capo politico, indebolendo quindi il parlamento e le sue funzioni democratiche. I nazionalisti lo accusarono inoltre di essere un \"globalizzatore\" senza rispetto per le tradizioni del Giappone.\nGli ultimi anni.\nSaionji venne nominato \"genr\u014d\" nel 1913 anche se a quell'epoca tale ruolo era di molto ridimensionato rispetto al potere ricoperto nelle epoche precedenti; i ruolo dei \"genr\u014d\" era quello di proporre e scegliere la rosa di candidati per svolgere la funzione di primo ministro all'interno della coalizione vincente da proporre poi all'imperatore per la scelta finale. Dalla morte di Matsukata Masayoshi nel 1924 Saionji rimase l'ultimo \"genr\u014d\". Egli esercit\u00f2 le sue prerogative sino all'anno della sua morte, nel 1940, all'et\u00e0 di 91 anni.\nNel 1919 Saionji guid\u00f2 la delegazione giapponese alla Conferenza di Parigi, anche se il suo ruolo fu in gran parte simbolico per via della sua malandata salute. Ad ogni modo, egli propose coraggiosamente l'eguaglianza sociale come punto focale della neonata Lega delle Nazioni, sebbene Stati Uniti e Regno Unito si opponessero fermamente a tale proposta, temendo gli effetti destabilizzanti che tale politica avrebbe avuto nei confronti delle nazioni soggiogate. Nel 1920 ottenne il titolo di \"k\u014dshaku\" (\u516c\u7235, principe) come onore a vita per i suoi servizi pubblici.\nDetestato dai militaristi, venne inserito nella lista delle persone da assassinare nel tentativo di colpo di stato del 26 febbraio 1936, ma riusc\u00ec a sfuggire abbandonando la sua casa e viaggiando in automobile per diversi chilometri di distanza.\nIn gran parte della sua carriera, Saionji tent\u00f2 di diminuire l'influenza dell'esercito giapponese nella politica della sua epoca. Egli fu uno dei consiglieri pi\u00f9 liberali dell'imperatore Hirohito e favor\u00ec relazioni amichevoli con Regno Unito e Stati Uniti, ma da politico attento fu pronto ad accettare la sua sconfitta ad opera dei militaristi e non fu in grado di prevenire la firma del Patto Tripartito."}
{"id": "3128620", "revid": "287204", "url": "https://it.wikipedia.org/wiki?curid=3128620", "title": "Katsura Taro", "text": ""}
{"id": "3128622", "revid": "110157", "url": "https://it.wikipedia.org/wiki?curid=3128622", "title": "The Performance", "text": "The Performance \u00e8 un album della cantante Shirley Bassey, pubblicato il 9 novembre 2009. \u00c8 il suo primo album di studio, contenente materiale inedito, in oltre 30 anni.\nBackground.\nIl produttore musicale David Arnold contatt\u00f2 Shriley Bassey per la realizzazione di un album dopo il successo riscontrato dalla cantante al Festival di Glastonbury nel 2007.\nEssendosi ritirata dalle scene gi\u00e0 da qualche anno, la Bassey si mostr\u00f2 inizialmente indecisa circa la sua adesione al progetto; ma accett\u00f2 dopo avere appreso quali artisti avrebbero contribuito alla realizzazione dell'album. Tra questi, c'erano i Manic Street Preachers, Gary Barlow e i Pet Shop Boys.\nLa registrazione del disco dur\u00f2 per tutto il 2009. In alcuni casi, la parte strumentale dei brani veniva registrata molto prima della parte cantata, perch\u00e9 non era ancora pronto il testo: un procedimento a cui la Bassey non era abitutata, che provoc\u00f2 ulteriori lungaggini. La BBC approfitt\u00f2 della registrazione del disco (e anche dei tempi dilatati) per realizzare un documentario, intitolato \"The Girl from Tiger Bay\" come un brano dell'album. La prima canzone realizzata per l'album fu \"Apartment\", interamente composta da Rufus Wainwright.\nLe canzoni, comment\u00f2 poi la Bassey, sono diverse da qualunque tipologia di canzone lei avesse mai registrato prima. In canzoni come \"After the Rain\" utilizza tonalit\u00e0 molto pi\u00f9 basse di quelle normalmente usate. Gary Barlow disse che siccome Shirley Bassey aveva difficolt\u00e0 a completare la canzone da lui scritta (\"This Time\"), dovette rinunciare a cantarne alcune parti, che furono cancellate e abbandonate.\nL'unica artista donna ad aver partecipato alla stesura dell'album fu KT Tunstall con la canzone \"Nice men\" (originariamente intitolata \"Nice boys\", ma modificata pensandola sulla bocca di una donna di 72 anni).\nAnche il celebre duo dei Pet Shop Boys diede una canzone alla Bassey: la sinfonica \"The performance of my life\" che in fase di incisione commosse la cantante per la profondit\u00e0 del suo testo (parole di S.B.). Il cantante dei Pet Shop Boys Neil Tennant spieg\u00f2 che la canzone tratta di una diva che vive la sua vita sul palco, anche se non era stata espressamente come Bassey. Durante la registrazione, Bassey defin\u00ec l'esperienza \"sia frustrante che esilarante\". Ad album concluso, si dichiar\u00f2 \"estasiata\".\nNessun brano fu usato come singolo, bench\u00e9 \"Apartment\" e \"This Time\" paressero destinate a lanciare l'album.\nL'album resse per 8 settimane in classifica, piazzandosi al numero 20."}
{"id": "3128626", "revid": "110157", "url": "https://it.wikipedia.org/wiki?curid=3128626", "title": "Monte Pizzo", "text": "Il monte Pizzo \u00e8 una montagna dell'alto Appennino bolognese sulle cui pendici settentrionali, caratterizzate da uno strapiombo chiamato \"Albare\", \u00e8 ubicato l'abitato di Lizzano in Belvedere.\nIl monte Pizzo \u00e8 incluso nella valle del torrente Silla e di un affluente del suo affluente rio Sasso, il rio delle Polle, che scende dal massiccio del limitrofo Monte Grande. Attraverso una strada che sale da \"Vidici\u00e0tico\", una frazione del comune di Lizzano in Belvedere, \u00e8 possibile raggiungere la vetta del monte Pizzo (1194\u00a0m) e le due vette vicine denominate \"Le Tese\" (1231\u00a0m), che \u00e8 separata dal monte Grande dal passo \"Bocca della Tesa\" (1173\u00a0m). Sebbene il monte Pizzo sia meno elevato rispetto alle cime \"Le Tese\", \u00e8 tuttavia la pi\u00f9 importante, in quanto da esso \u00e8 possibile godere di una vista completa della valle del Silla: questo fatto \u00e8 testimoniato pure dalla presenza di una seggiovia monoposto che parte dall'abitato di Lizzano in Belvedere e raggiunge la vetta del monte Pizzo, salendo pi\u00f9 di 500 metri. Attualmente l'impianto \u00e8 ancora integro, ma \u00e8 fermo dal 2000."}
{"id": "3128630", "revid": "400694", "url": "https://it.wikipedia.org/wiki?curid=3128630", "title": "Immagine tridimensionale", "text": ""}
{"id": "3128632", "revid": "767487", "url": "https://it.wikipedia.org/wiki?curid=3128632", "title": "R U Tuff Enuff", "text": "R U Tuff Enuff \u00e8 il terzo album della cantante statunitense Rebbie Jackson, pubblicato nel 1988."}
{"id": "3128635", "revid": "1543377", "url": "https://it.wikipedia.org/wiki?curid=3128635", "title": "Distretto di Chakhansur", "text": "Il distretto di Chakhansur \u00e8 un distretto della provincia del Nimruz, nell'Afghanistan sudoccidentale. La popolazione, assai scarsa, basa la propria economia sull'agricoltura; l'acqua disponibile per l'irrigazione dipende dalle condizioni del Bacino di Sistan, area endoreica periodicamente secca.\nDurante il medioevo l'area fu un importante centro culturale lungo la via della Seta; testimonianze pi\u00f9 antiche sono adesso coperte dalla sabbia. Nel distretto \u00e8 ancora possibile osservare antichi canali, simbolo di sistemi di irrigazione precedenti, ormai riempiti di limo e campi coperti di sabbia. La regione attualmente soffre gli effetti di una lunga siccit\u00e0 e si stima che forse 20.000 persone abbiano abbandonato il distretto. Inoltre la zona soffre talvolta di inondazioni.."}
{"id": "3128636", "revid": "599013", "url": "https://it.wikipedia.org/wiki?curid=3128636", "title": "Jeffrey Aubynn", "text": ""}
{"id": "3128638", "revid": "1846411", "url": "https://it.wikipedia.org/wiki?curid=3128638", "title": "Super!", "text": "Super! \u00e8 un canale televisivo tematico edito da Paramount Networks Italia.\nStoria.\nIl canale Super! ha iniziato le sue trasmissioni ufficiali il 1\u00ba settembre 2010 con il nome DeA Super! al canale 625 della piattaforma televisiva Sky Italia.\nDal 18 marzo 2012 il canale \u00e8 presente anche in chiaro sul digitale terrestre in Italia al canale 47, cambiando denominazione in \"Super!\"; su Sky Italia diventa canale free to view.\nLo speaker ufficiale del canale \u00e8 il doppiatore Renato Novara, dal 2012.\nDal 6 luglio 2014 al 7 giugno 2021 il canale ha avuto una mascotte: una stella chiamata \"Marino\", nome scelto dopo un sondaggio sul sito del canale, che compariva durante gli spot.\nDal 14 settembre 2015 il canale passa al formato e cambia logo, che diventa bidimensionale e con una nuova tonalit\u00e0 di colori.\nDal 25 luglio 2017 il canale satellitare \u00e8 visibile anche con smartcard Tiv\u00f9sat e nel giorno successivo \u00e8 stato posizionato alla LCN 47.\nIl 14 settembre il gruppo americano Viacom annunci\u00f2 una joint venture del 50% sulla propriet\u00e0 del canale.\nIl 18 ottobre 2019 il canale passa completamente in mano di ViacomCBS Italia. Tuttavia la collaborazione tra i due editori proseguir\u00e0 attraverso un accordo pluriennale di fornitura di contenuti originali De Agostini. Inoltre, da quel giorno, il sito ufficiale del canale \u00e8 stato nuovamente rinnovato e viene resa disponibile la diretta streaming.\nIl 4 marzo 2021 viene aggiunta la versione in MPEG-4 sul satellite, mentre dall'11 marzo \u00e8 visibile ai canali 625 di Sky e 47 di Tiv\u00f9sat (di conseguenza la vecchia versione viene spostata all'LCN 147 provvisoriamente fino al 1\u00ba luglio, quando questa versione viene eliminata anche su quest'ultima piattaforma).\nIl 7 giugno il canale ha rinnovato logo e grafica. In sovraimpressione la luminosa viene resa trasparente. \nIl 28 ottobre 2021 su Pluto TV sono disponibili 5 canali speciali di Super!: Super! Spongebob, Super! Eroi, Super! iCarly, Super! Pop e Super! Star. Dal 15 novembre 2021 al 7 gennaio 2022 viene aggiunto anche Super! Xmas. Il 10 gennaio 2022 viene aggiunto Super! Brothers &amp; Sisters. Per le festivit\u00e0 di San Valentino viene aggiunto Super! Cupido. Il 7 febbraio 2022 viene aggiunto anche il canale Super! Mistery.\nIl 22 novembre 2021 sul digitale terrestre, il canale \u00e8 passato al formato MPEG-4 nel mux TIMB 3, mentre nel mux TIMB 1 \u00e8 diventato provvisorio e senza LCN fino al 28 febbraio 2022 seguente.\nAscolti.\nShare 24h di Super!\nDati Auditel relativi al giorno medio mensile sul target individui 4+."}
{"id": "3128640", "revid": "1305772", "url": "https://it.wikipedia.org/wiki?curid=3128640", "title": "Brennero (disambigua)", "text": ""}
{"id": "3128642", "revid": "46291", "url": "https://it.wikipedia.org/wiki?curid=3128642", "title": "Aconitum anthora", "text": "Aconitum anthora , comunemente noto come aconito antora, \u00e8 una pianta erbacea perenne appartenente alla famiglia delle Ranunculaceae, originaria di un vasto areale esteso dall'Europa alla Mongolia.\nEtimologia.\nIl nome del genere (\u201cAconitum\u201d) deriva dal greco \"ak\u00f2niton\" (= \u201cpianta velenosa\u201d). La pianta infatti risulta conosciuta per l'alta sua tossicit\u00e0 fin dai tempi dell'antichit\u00e0 omerica. Con questo nome probabilmente veniva indicata una pianta velenosa endemica il cui habitat frequente era tra le rocce ripide di alcune zone della Grecia. Due sono le radici che vengono attribuite al nome: (1) \"ak\u00f2ne\" (= \u201cpietra\u201d) facendo riferimento al suo habitat; (2) \"kon\u00e9\" (= \u201cuccidere\u201d), facendo ovviamente riferimento alla sua tossicit\u00e0. Veniva anche usata come simbolo negativo (maleficio o vendetta) nella mitologia dei popoli mediterranei. L'epiteto specifico deriva (sempre dal greco) dalla radice \"anth\u00f2s\" (= \u201cfiore\u201d) (insieme all'epiteto generico pu\u00f2 quindi significare: \u201cfiore velenoso\u201d).\nIl binomio scientifico attualmente accettato (\"Aconitum anthora\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante erbacee, perenni la cui altezza pu\u00f2 arrivare da 5 a 10 dm. La forma biologica \u00e8 definita come geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei come rizomi, un fusto sotterraneo dal quale, ogni anno, si dipartono radici e fusti aerei. \nRadici.\nLe radici sono secondarie da rizoma.\nInfiorescenza.\nL'infiorescenza \u00e8 una pannocchia terminale del tipo a racemo. \u00c8 sia ramosa che fogliosa soprattutto alla base. I fiori sono peduncolati; la lunghezza dei peduncoli \u00e8 minore dei fiori stessi. Altezza dell'infiorescenza: 10 \u2013 15\u00a0cm.\nFiore.\nQuesti fiori sono considerati fiori arcaici, o perlomeno derivati da fiori pi\u00f9 arcaici dalla struttura aciclica. Il perianzio \u00e8 formato da due verticilli: gli elementi esterni hanno una funzione di protezione e sono chiamati tepali o sepali (la distinzione dei due termini in questo caso \u00e8 ambigua e quindi soggettiva); quelli interni sono dei nettari (in questo fiore la corolla \u00e8 praticamente assente). I fiori sono pentameri (a cinque elementi) a simmetria zigomorfa (o bilaterale). In questi fiori il calice non \u00e8 speronato. Il colore del perianzio \u00e8 giallo (pallido). Altezza del fiore: 15 \u2013 20\u00a0mm.\nFrutti.\nIl frutto \u00e8 costituito da un aggregato di 5 capsule o follicoli sessili e polispermi (frutto secco sviluppato longitudinalmente con delle fessure per la fuoriuscita dei semi). Ogni follicolo termina con un becco diritto di 2 \u2013 3\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Aconitum\" comprende 250 specie (una dozzina delle quali sono spontanee dei territori italiani) distribuite soprattutto nelle regioni temperate. La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti). \nDa un punto di vista sistematico (e pratico) le specie di questo genere vengono classificate in base al colore del fiore e alla forma. In questo caso il fiore \u201cAconito antora\u201d appartiene al gruppo delle piante vellutate con cappuccio tanto lungo quanto largo.\nIl numero cromosomico di \"A. anthora\" \u00e8: 2n = 32.\nVariabilit\u00e0.\nCome tutte le specie di \"Aconitum\", anche questa ha una grande variabilit\u00e0 facilitata da cause di isolamento e di ibridazione. Questo polimorfismo ha spinto pi\u00f9 di qualche Autore a includerla nel \"Gruppo di Aconitum vulparia\" insieme alla vicina specie \"Aconitum lamarckii\" . Attualmente queste due ultime specie (\"vulparia\" e \"lamarckii\"), secondo le pi\u00f9 recenti checklist, insieme ad altre variet\u00e0 sono state incluse in \"Aconitum lycoctonum\" .\nNell'elenco che segue sono indicate alcune sottospecie, variet\u00e0 e forme (non presenti in Italia). L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nSottospecie:\nVariet\u00e0:\nForme:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nGli aconiti sono fiori di facile identificazione, e quelli gialli (almeno in Italia) sono praticamente di due specie (a parte le variet\u00e0): \"anthora\" e \"lycoctonum\". Si distinguono soprattutto per le dimensioni dell'elmo: in \"lycoctonum\" (comprese variet\u00e0 come \"vulparia\", \"neapolitanum\" e \"lamarckii\" ormai inclusa in \"lycoctonum\") l'elmo \u00e8 2\u00a0\u2013 3 volte pi\u00f9 alto che largo; mentre in \"anthora\" l'elmo \u00e8 alto quanto largo.\nUsi.\nFarmacia.\n\u00c8 una pianta velenosa (contiene alcaloidi e glucosidi \u2013 soprattutto l'aconitina). I suoi fiori sono tra i pi\u00f9 tossici della flora spontanea italiana. I sintomi per avvelenamento di questa pianta sono nausea, vomito, diarrea, bradicardia, aritmia e infine arresto cardiaco e morte. Nella medicina popolare, anticamente, veniva usata per i suoi effetti antidolorifici, sedativi e calmanti. \nGiardinaggio.\nQueste piante vengono soprattutto coltivate come fiori ornamentali grazie all'elegante contrasto tra i fiori e il ricco e decorativo fogliame. Sono piante rustiche (di facile impianto e mantenimento) e si adattano a qualsiasi tipo di terreno. Superano facilmente i rigori dell'inverno.\nAltre notizie.\nDato l'alto grado di tossicit\u00e0 di questa specie, sono stati fatti diversi studi e ricerche sul contenuto di flavonoidi (dei glicosidi) e alcaloidi nelle radici e in altre parti della pianta."}
{"id": "3128646", "revid": "199745", "url": "https://it.wikipedia.org/wiki?curid=3128646", "title": "Aconito antora", "text": ""}
{"id": "3128647", "revid": "599013", "url": "https://it.wikipedia.org/wiki?curid=3128647", "title": "Celso Ranieri", "text": "Pluridecorato pilota di grande esperienza della Regia Aeronautica, partecip\u00f2 alla Crociera aerea del Decennale, e in seguito si distinse durante la guerra d'Etiopia e nella guerra civile spagnola. dopo la fine della seconda guerra mondiale entr\u00f2 in forza all'Aeronautica Militare Italiana, e fu per un lungo periodo direttore della Rivista Aeronautica, succedendo al generale Amedeo Mecozzi.\nBiografia.\nNato a Perugia il 21 novembre 1900, si arruol\u00f2 volontario nella Regia Aeronautica. Con il grado di capitano pilota, prese parte dal 1\u00ba luglio al 12 agosto 1933 alla trasvolata atlantica \"Orbetello-Chicago-New York-Roma\", conosciuta come \"Crociera aerea del Decennale, organizzata da Italo Balbo pe commemorare i dieci anni della Regia Aeronautica italiana. Durante il viaggio di ritorno, nei pressi di Lisbona, fu vittima di un grave incidente nel quale and\u00f2 distrutto il suo SIAI-Marchetti S.55X e per\u00ec il secondo pilota tenente Enrico Squaglia, originario di Lucca. Partecip\u00f2 alla Guerra d'Etiopia, distinguendosi durante le battaglie dell'Endert\u00e0 o dell'Amba Aradam, del Tembien, dello Scir\u00e8, e del lago Ascianghi. Al termine delle operazioni belliche fu decorato con la Medaglia d'argento al valor militare. Con il grado di tenente colonnello, tra l'agosto e il novembre 1938 combatte durante la guerra civile spagnola, venendo decorato con una seconda Medaglia d'argento al valor militare.\nDal 3 settembre 1941 al 26 ottobre 1941, con il grado di Colonnello, fu a capo della base aerea di Cameri, in provincia di Novara sede del 7\u00ba Stormo.\nDopo la fine della guerra fu per diversi anni fu il direttore del periodico \"Rivista Aeronautica\", edito dallo Stato Maggiore dell'Aeronautica Militare.\nIl 27 dicembre 1962, su proposta della Presidenza del Consiglio dei ministri, \u00e8 stato insignito della medaglia quale Grande Ufficiale dell'Ordine al Merito della Repubblica Italiana.\nSi spense nel maggio 1966, e per onorarne la memoria la sua citt\u00e0 natale gli ha intitolato una via, cos\u00ec come il comune di Ponte Felcino."}
{"id": "3128648", "revid": "124971510", "url": "https://it.wikipedia.org/wiki?curid=3128648", "title": "Quelli della domenica", "text": "Quelli della domenica \u00e8 stata una trasmissione televisiva della Rai andata in onda sul Programma Nazionale dal 21 gennaio al 30 giugno 1968.\nIl programma.\nCollocato nella domenica pomeriggio al termine della tv per ragazzi e prima del secondo tempo di una partita di calcio di serie A, il programma si basava su una serie di numeri comici di giovani talenti: segn\u00f2 il debutto televisivo del duo Cochi e Renato e di Paolo Villaggio, quest'ultimo nei provocatori panni del Professor Kranz e in quelli remissivi di Giandomenico Fracchia.\nTra gli ospiti che vi parteciparono si ricordano: Little Tony, Anna Identici, Dori Ghezzi, The Rokes, Ornella Vanoni.\nI testi erano affidati a Marcello Marchesi, Italo Terzoli ed Enrico Vaime, con la collaborazione di Maurizio Costanzo. L'orchestra era condotta da Gorni Kramer.\nIl programma era realizzato negli studi Rai di Milano."}
{"id": "3128649", "revid": "1214201", "url": "https://it.wikipedia.org/wiki?curid=3128649", "title": "Ivo P\u0119kalski", "text": ""}
{"id": "3128650", "revid": "287204", "url": "https://it.wikipedia.org/wiki?curid=3128650", "title": "Ivo Pekalski", "text": ""}
{"id": "3128652", "revid": "34985743", "url": "https://it.wikipedia.org/wiki?curid=3128652", "title": "Brenner Basistunnel - BBT", "text": ""}
{"id": "3128653", "revid": "36426", "url": "https://it.wikipedia.org/wiki?curid=3128653", "title": "Dipinto a olio", "text": ""}
{"id": "3128660", "revid": "1234826", "url": "https://it.wikipedia.org/wiki?curid=3128660", "title": "Mal'aria", "text": "Mal'aria \u00e8 una miniserie televisiva in due puntate andata in onda in prima visione i giorni 14 e 15 aprile nel 2009 su Rai 1, e pi\u00f9 volte replicata su Rai Premium.\n\u00c8 liberamente tratta dal romanzo omonimo di Eraldo Baldini.\nTrama.\nNel 1900 una ricca coppia, durante una cavalcata in una pineta del Ravennate, trova un bambino accanto ad una donna morta presumibilmente di malaria e decide di crescerlo come il proprio figlio. Il bambino, in stato di shock, ricorda solo il proprio nome, Carlo, che accompagner\u00e0 al cognome adottivo Rambelli.\nVenticinque anni dopo Carlo Rambelli, ora un giovane medico, \u00e8 inviato dal Ministero della Sanit\u00e0 nella zona di cui \u00e8 originario per indagare sulla denuncia del medico provinciale, Mario Pivato, su un'epidemia di malaria in corso. Appena giunto nel paese di Spinaro, apprende che il dottor Pivato \u00e8 stato trovato morto in una zona isolata di cui era andato a verificare la situazione sanitaria, probabilmente aggredito da un animale feroce di cui ha i segni delle zanne sul collo. Le autorit\u00e0, come il maresciallo Righi dei Carabinieri e il capomanipolo locale Oreste Bellenghi, incolpano inizialmente il cane dell'anziano cacciatore Manlio Corzani, che viene abbattuto, ma gli abitanti del posto temono che si sia rifatta viva la Borda, una strega malvagia che viene raffigurata con i denti acuminati e che ha il potere di diffondere la malaria; avrebbe colpito il medico in quanto non credeva al suo potere. Il parere del medico condotto di Spinaro, il dottor Bonini, \u00e8 che il suo collega abbia ingigantito la situazione della malaria per dimostrare la necessit\u00e0 della sua presenza in loco, giacch\u00e9 temeva di essere rimosso dalla carica. Carlo nota comunque delle irregolarit\u00e0 nel modo in cui viene condotta la lotta antimalarica nella zona, come un'insufficiente distribuzione del chinino o il fatto che tale incarico sia stato dato al conte Ruggeri di Ravenna, ingegnere idraulico, latifondista e capo dei fascisti della provincia. \nIl giorno successivo anche Bonini viene trovato cadavere, con gli stessi segni sul collo di Pivato, che Rambelli attribuisce a un orso o un altro carnivoro. Egli aveva con s\u00e9 una borsa piena di chinino e viene accusato di averne fatto contrabbando. La giovane Elsa Corzani, nipote di Manlio e gi\u00e0 donna di servizio del dottor Bonini, confida a Carlo di credere che sia colpa della Borda; il giovane medico si rende conto di quanto la credenza sia radicata quando vede, nella chiesa di Spinaro, il mascherone che raffigura quella creatura assieme alle immagini sacre. Il parroco, con cui Carlo ha un confronto al riguardo, prima difende la presenza del feticcio, ma nella predica della domenica successiva gli si scaglia contro, arrivando a gettare la scultura in un canale. L'indomani, il prete viene trovato morto nello stesso posto, con i segni delle zanne sul collo, mentre l'immagine della Borda \u00e8 tornata al suo posto in chiesa.\nFrattanto anche Carlo si ammala ed \u00e8 assistito da Elsa, che lo cura con i rimedi della medicina popolare preparati da Ubalda, una vecchia fattucchiera che vive nella palude ed \u00e8 la sua prozia. A lei Elsa chiede anche un filtro d'amore con cui legare a s\u00e9 Carlo, che spera che la porti via da Spinaro togliendola dalle attenzioni di Bellenghi.\nUna volta guarito, Carlo trova in una casa abbandonata una fotografia che lo ritrae da bambino e, riconoscendosi per la cicatrice che porta sulla fronte, apprende di essere figlio di una maestra di scuola del paese che era morta durante la precedente epidemia di malaria, che aveva fatto strage di bambini.\nNel cimitero Carlo nota che le loro tombe recano stranamente tutte le stesse date di morte, e che le casse, che disseppellisce tra le proteste del becchino, sono vuote. Ipotizza allora che siano stati sacrificati alla Borda per far cessare l'epidemia. \nSeguendo gli uomini di Bellenghi, che hanno catturato la vecchia Ubalda per presentarla come l'assassina, scopre che sono stati loro gli autori degli omicidii per mezzo di un morso d'orso montato su una tagliola; affronta allora il capo della Milizia chiedendo che lo aiuti per lo meno ad impedire che si verifichino nuove strage di bambini; sospetta infatti che si prepari un nuovo sacrificio umano per placare la Borda, e patrocinatore di questo \u00e8, in buona fede, il vecchio Corzani.\nGrazie all'intervento dei Carabinieri, il fatto viene sventato. Bellenghi confessa di aver agito su istigazione del conte Ruggeri, che non voleva avere grane per le denunce di Pivato, e aveva per questo strumentalizzato la paura della Borda. Al momento dell'arresto nel suo sontuoso palazzo, il nobiluomo si suicida.\nCarlo torna a Roma e presenta Elsa ai propri genitori, deciso a farne la propria sposa.\nRiprese.\nLa miniserie \u00e8 stata girata nelle Valli di Comacchio e nella Corte Castiglioni di Casatico per rappresentare il paese di Spinaro."}
{"id": "3128662", "revid": "287204", "url": "https://it.wikipedia.org/wiki?curid=3128662", "title": "Sawk", "text": ""}
{"id": "3128664", "revid": "729019", "url": "https://it.wikipedia.org/wiki?curid=3128664", "title": "Domenico Ludovico", "text": "Biografia.\nNacque a Borbona, in provincia di Rieti il 10 febbraio 1905, figlio di Sabatino, di professione carabiniere. Visse la sua giovinezza a Vittorito, paese in provincia dell'Aquila, fino a quando grazie ad una borsa di studio, riusc\u00ec a frequentare la facolt\u00e0 d'ingegneria dell'Universit\u00e0 di Roma.\nCompletato il biennio fisico-matematico, entr\u00f2 nell'appena costituita Regia Accademia Aeronautica a Livorno, frequantando il '\"1\u00ba Corso Aquila\"'.\nUscito dall'Accademia nel 1924 si avvi\u00f2 alla carriera militare come ufficiale pilota in servizio permanente effettivo. \nDa settembre a ottobre 1937, con il grado di tenente colonnello, ebbe il comando interinale del 3\u00ba Stormo.\nNel corso del 1938 frequent\u00f2, insieme al parigrado Mario Aramu, la Scuola di guerra aerea di Firenze.\nAll'entrata in guerra dell'Regno d'Italia, avvenuta il 10 giugno 1940, prestava servizio come colonnello comandante del 38\u00ba Stormo Bombardamento Terrestre, allora equipaggiato con i trimotori Savoia-Marchetti S.M.81, di stanza a Valona. Alla testa del suo reparto combatte sul fronte fronte greco, ed il 20 dicembre 1940 guid\u00f2 una formazione di nove aerei in una missione di bombardamento contro le postazioni greche nella zona di Piskali. La formazione italiana, priva di scorta, fu attaccata da nove caccia Gloster Gladiator della Royal Air Force. Il suo aereo fu colpito da numerosi proiettili che causarono la morte di tre componenti dell'equipaggio, ma egli riusc\u00ec a compiere un atterraggio di emergenza all'aeroporto di Berat, salvandosi dal successivo incendio insieme agli altri due membri superstiti. Per tale azione fu decorato con la Medaglia d'argento al valor militare, e successivamente, per i meriti avuti durante la Campagna di Grecia, della Croce di Cavaliere dell'Ordine militare d'Italia.\nDal 13 novembre 1941 al 31 marzo 1942 ricopr\u00ec l'incarico di comandante della base aerea di Cameri, in provincia di Novara sede del 7\u00ba Stormo.\nDopo la proclamazione dell'armistizio dell'8 settembre 1943 torn\u00f2 in paese per sottrarsi alla cattura dei tedeschi. Con due altri ufficiali delle forze armate, il cugino Giacomo Pantaleone Golini e il cognato Egidio Civitareale decise di varcare la linea del fronte per raggiungere le forze alleate. Nelle vicinanze di Palena tutti e tre gli ufficiali furono catturati dai tedeschi e deportati in un campo di concentramento in Germania. Alla fine della guerra ritorn\u00f2 al servizio militare entrando nella neocostituita Aeronautica Militare in qualit\u00e0 di \"Capo di Gabinetto\" del Ministero. In seguito ricopr\u00ec anche gli incarichi di Sottocapo di Stato Maggiore dell'Aeronautica, comandante della IV Zona Aerea Territoriale di Bari e comandante generale della Difesa Aerea del Territorio Nazionale.\nFu anche un apprezzato autore di diversi libri di storia, che gli valsero il riconoscimento della \"Medaglia d'oro per i benemeriti della cultura\" e la Commenda della Legion d'onore della Repubblica Francese per meriti culturali.\nNel 1953 fu fondatore del \"Comitato Pro Canne della Battaglia\" con sede a Bari presso il Quartier Generale della IV Zona Aerea Territoriale da lui comandata."}
{"id": "3128674", "revid": "287204", "url": "https://it.wikipedia.org/wiki?curid=3128674", "title": "Tympole", "text": ""}
{"id": "3128677", "revid": "767487", "url": "https://it.wikipedia.org/wiki?curid=3128677", "title": "Frattura (geologia)", "text": "In geologia il termine frattura indica una rottura di un corpo roccioso, che si verifica quando la tensione a cui \u00e8 sottoposto eccede la resistenza oltre il punto di rottura.\nEsistono due tipi di frattura: la diaclasi e la faglia, che a differenza della prima avviene con un movimento laterale nel piano della frattura (sopra, sotto o lateralmente) di una parte rispetto all'altra.\nLe fratture possono verificarsi durante episodi di deformazione ogni volta che le tensioni differenziali sono abbastanza elevate da provocare un guasto nella roccia sottoposta a trazione."}
{"id": "3128685", "revid": "76963", "url": "https://it.wikipedia.org/wiki?curid=3128685", "title": "Joel West", "text": ""}
{"id": "3128695", "revid": "287204", "url": "https://it.wikipedia.org/wiki?curid=3128695", "title": "Josh McEachran", "text": "Carriera.\nClub.\nNato a Oxford, qui ha iniziato a giocare a calcio nel \"Garden City FC\", squadra della \"Oxford Mail Boys League\", dove \u00e8 stato notato da un osservatore del . \u00c8 stato aggregato ai \"Blues\" all'et\u00e0 di 8 anni, facendo parte di tutti i team giovanili, adempiendo nel frattempo ai suoi doveri scolastici presso la \"Marlborough School di Woodstock\".\nIl 25 settembre 2010 fa il suo esordio in Premier League, nella sconfitta per 0-1 sul campo del . Il 23 novembre seguente debutta in Champions League, nel match vinto per 4-1 contro lo .\nIl 17 gennaio 2012 viene ceduto in prestito allo , con cui disputa quattro partite. Nella stagione 2012-2013 gioca in prestito al , mentre in quella successiva viene girato al fino a gennaio, e poi al per il resto dell'annata. Nell'estate 2014 viene ceduto agli olandesi del , sempre con la formula del prestito.\nIl 10 luglio 2015 firma con il .\nNazionale.\nMcEachran ha giocato con l'Inghilterra Under-16 e faceva parte della Inghilterra Under-17 con cui ha vinto il Europeo Under-17 del 2010. Le sue prestazioni eccellenti lo hanno fatto diventare in breve tempo un titolare dell'Inghilterra Under-19 venendo poi ulteriormente premiato per la sua ottima forma atletica all'inizio della stagione nella prima squadra del Chelsea con una chiamata nell'Under-21, debuttandovi il 16 novembre 2010 contro la Germania.\nStatistiche.\nPresenze e reti nei club.\n\"Statistiche aggiornate all'20 aprile 2021.\""}
{"id": "3128704", "revid": "1214201", "url": "https://it.wikipedia.org/wiki?curid=3128704", "title": "Agon Mehmeti", "text": "Biografia.\nScappato con la famiglia dal Kosovo all'et\u00e0 di due anni a causa della guerra, si \u00e8 trasferito in Svezia.\nCaratteristiche tecniche.\n\u00c8 un attaccante rapido nei movimenti e che pu\u00f2 giocare anche come trequartista.\nCarriera.\nClub.\nGiovanili e Malm\u00f6 FF.\nDopo aver iniziato a giocare nel settore giovanile dell', nel 2002 \u00e8 passato ai rivali cittadini del , con cui ha esordito in prima squadra il 31 marzo 2008 nella partita pareggiata per 1-1 contro l' nel quale \u00e8 entrato in campo al 79' al posto di Niklas Skoog. In tutte le partite giocate nella sua prima stagione in prima squadra, eccezion fatta per la 27\u00aa giornata in cui ha giocato tutti i novanta minuti, \u00e8 entrato in campo sempre a partita in corso collezionando in tutto 21 presenze nel suo primo campionato e ricevendo il soprannome di \"Super sub\" (in italiano \"Super sostituto\") per la sua capacit\u00e0 di risultare spesso decisivo nelle occasioni in cui ha fatto il suo ingresso in campo. Le reti segnate sono 3: le prime due, decisive per la vittoria della sua squadra per 3-2, le ha realizzate nella 16\u00aa giornata contro il negli otto minuti che l'allenatore gli ha concesso prima della fine dell'incontro, mentre l'ultimo gol lo ha marcato nella 30\u00aa ed ultima giornata contro il .\nAnche nella stagione 2009 non riesce a trovare molto spazio fra i titolari, in quanto nelle 22 presenze di campionato solo sette volte \u00e8 stato schierato fin dall'inizio e in sole due partite di queste ha giocato tutti i novanta minuti. Le reti realizzate sono il doppio rispetto all'annata precedente, con 6 centri all'attivo fra cui due doppiette. Conclude le statistiche stagionali un'apparizione in Coppa di Svezia.\nInizia ad essere titolare a partire dalla stagione 2010, segnando 11 gol in 24 partite di campionato concluso con la vittoria finale.\nNella stagione 2011 gioca la finale di Supercoppa persa per 2-1 contro l', mentre le presenze in campionato sono 21 con 4 reti all'attivo. Il 13 luglio esordisce anche nelle coppe europee giocando la partita contro i faroesi dell' vinta per 2-0 valida per il secondo turno preliminare di Champions League. Gioca anche la gara di ritorno, la doppia sfida del terzo turno preliminare e la doppia sfida persa contro la ai play-off. Gioca infine 5 incontri dell'Europa League.\nIl 30 novembre 2011 scade il suo contratto col Malm\u00f6 FF.\nPalermo ed i prestiti a Novara ed Olhanense.\nIl 3 gennaio 2012, all'apertura della sessione invernale del calciomercato, \u00e8 stato ingaggiato da svincolato dalla societ\u00e0 italiana del , con cui firma un contratto fino al 30 giugno 2016. L'annuncio ufficioso dell'ingaggio era stato comunicato parecchio tempo prima e il 5 dicembre precedente aveva svolto le visite mediche.\nDebutta sia in Serie A che con la maglia rosanero alla prima partita utile, ovvero nella 17\u00aa contro il (vittorioso per 1-3), entrando in campo al 67' al posto di Igor Budan. Per un intero girone non trova spazio in campo, tornando a disputare una partita propria nella gara di ritorno coi partenopei. Nell'ultima partita di campionato disputata il 13 maggio 2012 contro il (vittorioso per 2-0) gioca per la prima volta da titolare, rimediando una distorsione alla caviglia sinistra dopo uno scontro con il portiere avversario S\u00e9bastien Frey. Chiude quindi la stagione con 3 presenze.\nIl 30 agosto 2012 si trasferisce al , in Serie B, in prestito con diritto di riscatto sulla compartecipazione nell'ambito di uno scambio con Luigi Giorgi. Debutta con la nuova maglia il 1\u00ba settembre seguente in occasione della partita contro l', fornendo l'assist a Pablo Andr\u00e9s Gonz\u00e1lez che consente al Novara di pareggiare la partita 2-2. Nella terza giornata, alla prima da titolare, realizza una tripletta nella gara esterna vinta per 4-1 contro il .\nTornato al Palermo, non viene convocato per il ritiro estivo in vista della stagione 2013-2014 e il 7 agosto si trasferisce in prestito alla squadra portoghese dell'.\nRitorno al Malm\u00f6 FF.\nRientrato al Palermo per fine prestito e non convocato per il ritiro estivo, il 15 luglio 2014 rescinde il contratto con la societ\u00e0 rosanero e viene ingaggiato dal , ritornando nella squadra svedese in cui aveva esordito e firmando un contratto di 3 anni e mezzo.\nStab\u00e6k, Gen\u00e7lerbirli\u011fi ed Oxford Utd.\nIl 14 marzo 2016, firma un contratto triennale con i norvegesi dello , militanti in Eliteserien. Il 9 gennaio 2017 si \u00e8 trasferito al , a cui si \u00e8 legato per un anno e mezzo. Il 7 settembre 2017 si \u00e8 accordato con l'.\n\u00d6rebro.\nNel marzo 2019 torna a giocare in Svezia con il passaggio all'. Dopo tre campionati, lascia la squadra bianconera per fine contratto al termine dell'Allsvenskan 2021, che vede la squadra retrocedere in Superettan.\nNazionale.\nEsordisce in Nazionale svedese Under-21 nell'amichevole disputata il 18 agosto 2009 vinta per 4-2 in casa della , giocando titolare e lasciando il posto a Sebastian Rajalakso al 62'.\nIl 4 settembre seguente debutta nelle qualificazioni agli Europei Under-21 del 2011, segnando il gol che fissa il risultato sul 2-0 nella partita vinta in trasferta contro il . Chiude l'esperienza con la massima selezione giovanile con 8 presenze e 2 reti.\nDopo aver scelto di proseguire la sua carriera internazionale difendendo i colori del suo paese d'origine, l'Albania, \u00e8 stato convocato dal commissario tecnico della Nazionale albanese Gianni De Biasi per le partite di qualificazione ai Mondiali 2014 del 6 e 10 settembre 2013 contro ed . Debutta pertanto in Nazionale nella prima delle due gare, persa per 1-0, entrando al 71' al posto di Edgar \u00c7ani.\nStatistiche.\nPresenze e reti nei club.\n\"Statistiche aggiornate al 28 ottobre 2019.\""}
{"id": "3128706", "revid": "110157", "url": "https://it.wikipedia.org/wiki?curid=3128706", "title": "Aryamehr Cup", "text": "L'Aryamehr Cup \u00e8 stato un torneo di tennis facente parte del Grand Prix giocato dal 1971 al 1977 a Teheran in Iran su campi in terra battuta."}
{"id": "3128716", "revid": "371529", "url": "https://it.wikipedia.org/wiki?curid=3128716", "title": "The Beatles' Story", "text": "The Beatles' Story \u00e8 un doppio album dei Beatles, contenente interviste, conferenze stampa, e canzoni, pubblicato dalla Capitol Records negli Stati Uniti il 23 novembre 1964. Il disco venne fatto uscire sia in versione mono che in versione stereo.\nIl disco.\nIdeato per celebrare il primo anniversario dell'immissione sul mercato del singolo \"I Want to Hold Your Hand\" da parte dell'etichetta, e commentato da John Babcock, Al Wiman e Roger Christian, l'album contiene soprattutto brani parlati a eccezione di un breve estratto di canzoni provenienti dal concerto che i Beatles tennero all'Hollywood Bowl nel 1964, rimasto inedito fino al maggio 1977.\n\u00c8 stato ristampato su CD per la prima volta per il box set \"The U.S. Albums\" del 2014."}
{"id": "3128724", "revid": "767487", "url": "https://it.wikipedia.org/wiki?curid=3128724", "title": "Gianfranco Plenizio", "text": "Ha scritto libri e saggi di contenuto musicologico e di altri argomenti.\nBiografia.\nStudi\u00f2 il pianoforte e la composizione con Enrico De Angelis Valentini, la direzione d'orchestra con Franco Ferrara e Zolt\u00e1n Pesk\u00f3. Fondamentali per la sua formazione sono state le frequentazioni di Luigi Dallapiccola, Bruno Maderna, Hermann Scherchen e Gillo Dorfles, suo professore di estetica all'Universit\u00e0 di Trieste.\nDopo aver iniziato la sua attivit\u00e0 come direttore di opere liriche, si \u00e8 dedicato alla musica per film collaborando, nelle due vesti di compositore e direttore d'orchestra, con prestigiosi cineasti fra cui Pietro Germi, Billy Wilder, Renato Castellani, Franco Rosi, Elio Petri, Mario Monicelli, Luigi Comencini, Dino Risi, Ettore Scola, Ermanno Olmi e Federico Fellini - per cui ha composto le musiche per il film \"E la nave va\".\nNel frattempo ha continuato la sua attivit\u00e0 concertistica, sia come pianista che come direttore. \u00c8 stato direttore artistico del festival di musica contemporanea \"Incontri Musicali Romani\". Da quasi trent'anni si occupa del disprezzato repertorio della romanza da camera italiana, e ha raccolto un archivio contenente circa 20.000 brani vocali.\nNel 1985 gli \u00e8 stato attribuito il \"premio SIAE - Anno internazionale della musica\". Nel 2004 il \"Premio nazionale artisti dello spettacolo\".\nCinema e teatro.\nHa scritto diverse musiche per il teatro, ma la sua produzione principale \u00e8 stata la musica per film. Ha composto le musiche per una trentina di film e ha diretto l'orchestra in pi\u00f9 di 250. Cosicch\u00e9 sembra ragionevole proporre una filmografia largamente ridotta.\nComposizioni.\nOltre alle musiche per film, Plenizio \u00e8 autore di varie altre composizioni.\nCatalogo di composizioni.\nMusica corale\nMusica sinfonica\nMusica da camera\nMusica vocale da camera\nMusica per pianoforte\nMusica per fisarmonica\nDischi.\nOltre ai numerisissimi CD tratti dalle colonne sonore da lui dirette, ha inciso anche parecchi dischi riferentesi alle sue ricerche sulla vocalit\u00e0 cameristica italiana e internazionale, assumendosi la direzione artistica e la parte pianistica.\nLibri.\nOltre a numerosi saggi presentati a convegni musicologici, Plenizio ha scritto:\nAppassionato di sigari avana Plenizio ha pubblicato due libri sull'argomento (editore Mursia, Milano)"}
{"id": "3128726", "revid": "287204", "url": "https://it.wikipedia.org/wiki?curid=3128726", "title": "Labirinto a bracci radiali", "text": "Il labirinto a bracci radiali fu progettato da Olton e Samuelson nel 1976 per misurare la memoria spaziale nei ratti da laboratorio. La macchina originale consiste di otto braccia equidistanziate, ognuna lunga circa 120 centimetri, che si irradiano da una piccola piattaforma circolare centrale (versioni successive usavano da 3 a 48 bracci). All'estremit\u00e0 di ogni braccio \u00e8 posizionato del cibo per il ratto, non visibile dalla piattaforma centrale.\nLa progettazione del labirinto assicura che, dopo aver controllato in ognuno dei bracci laterali, il ratto \u00e8 sempre costretto a tornare alla piattaforma centrale prima di effettuare un'altra scelta. Il risultato \u00e8 che il soggetto ha sempre otto possibili opzioni tra le quali scegliere. Vengono adottati dei particolari controlli per assicurarsi che i ratti non possano usare il proprio senso dell'olfatto per trovare il cibo.\nOlton e Samuelson scoprirono che i ratti hanno un'eccellente memoria per i bracci visitati e non: in media durante l'esperimento i ratti intrapresero 7,0 nuovi bracci nelle loro prime 8 scelte, quindi l'88% delle prime 8 scelte in media conduceva al ritrovamento del cibo. La possibilit\u00e0 di successo tramite scelte casuali sarebbe di 5,3 nuovi bracci nelle prime 8 scelte (una percentuale del 66%). Olton e Samuelson trovarono inoltre che ruotando i bracci del labirinto in modo da far corrispondere bracci gi\u00e0 visitati a posizioni non ancora visitate, i ratti tendevano a visitare di nuovo i bracci, mentre evitavano di visitare bracci non ancora percorsi, ma che dopo la rotazione si trovavano in posizioni gi\u00e0 visitate. Da ci\u00f2 si pu\u00f2 inferire che i ratti nel ricordare i luoghi gi\u00e0 visitati non fanno affidamento sui punti di riferimento interni al labirinto, bens\u00ec su punti di riferimento esterni.\nIl labirinto \u00e8 stato usato anche in seguito per studiare la memoria spaziale degli animali. Per esempio Olton, Collison e Werz scoprirono che la percentuale di successo nei ratti calava leggermente fino all'82% nei labirinti a 17 bracci sulle prime 17 scelte. Roberts trov\u00f2 che la percentuale di successo nei ratti non subiva variazioni nell'aumentare il numero di bracci da 8 a 16 e quindi a 24. Cole e Chappell-Stephenson, usando labirinti dagli 8 ai 48 bracci, stimarono che il limite della memoria spaziale nei ratti si aggira intorno ai 24-32 bracci.\nNei ratti esistono grandi differenze nella capacit\u00e0 di apprendimento spaziale (valutata tramite il labirinto a bracci radiali), apparentemente correlate con le dimensioni di una particolare zona dell'ippocampo."}
{"id": "3128727", "revid": "767487", "url": "https://it.wikipedia.org/wiki?curid=3128727", "title": "Aryamehr Cup 1977", "text": "L'Aryamehr Cup 1977 \u00e8 stato un torneo di tennis giocato sulla terra battuta. \u00c8 stata la 7\u00aa edizione dell'Aryamehr Cup, che fa parte del Colgate-Palmolive Grand Prix 1977. Si \u00e8 giocato a Teheran in Iran, dal 3 al 9 ottobre 1977.\nCampioni.\nSingolare.\n Guillermo Vilas ha battuto in finale Eddie Dibbs 6-2 6-4 1-6 6-1\nDoppio.\n Ion \u021airiac / Guillermo Vilas hanno battuto in finale Bob Hewitt / Frew McMillan 1-6, 6-1, 6-4"}
{"id": "3128732", "revid": "110157", "url": "https://it.wikipedia.org/wiki?curid=3128732", "title": "La terrazza proibita", "text": "La terrazza proibita \u00e8 un romanzo scritto nel 1994 in lingua inglese dall'autrice marocchina Fatema Mernissi e pubblicato in Italia nel 1996. La storia narrata si svolge nella Fez degli anni quaranta e il racconto attinge al vissuto della scrittrice in quanto \u00e8 la biografia della sua infanzia.\nIl libro racconta, dal punto di vista della piccola Fatema, cosa significa crescere e come si svolge la vita all'interno dell'harem; quali sono i desideri, i sogni e le ambizioni di una bambina costretta a crescere tra le mura domestiche.\nIl risultato \u00e8 un libro dal tono delicato, drammatico ma anche provocatorio, che vuole far giustizia tra gli stereotipi negativi e l'idealizzazione della vita nell'harem. Il contrasto fra tradizione e modernizzazione \u00e8 evidente: il desiderio di libert\u00e0 femminile s'intreccia infatti alla difesa orgogliosa della propria cultura.\nTrama.\nLa piccola Fatema cresce nell'harem di suo padre e di suo zio, che \u00e8 un'ampia casa ricca di cortili, fontane e stanze piene di tappeti e tendaggi colorati dove convivono le due famiglie di fratelli insieme a molte altre donne con loro imparentate e ai servitori. Da queste figure femminili bizzarre, commoventi e forti Fatema imparer\u00e0 molte cose. In particolare Fatema si lega al cuginetto Samir; insieme i due si pongono molte domande fra cui: \"Che cos'\u00e8 un Harem?\". Diventa molto difficile dare una spiegazione a questo quesito perch\u00e9 l'harem di Fatema, che \u00e8 una fortezza, \u00e8 molto diverso da quello della nonna Jazmina che \u00e8 invece una fattoria aperta. \u00e8 attraverso gli occhi dei due bambini e grazie alle loro descrizioni che il lettore pu\u00f2 notare il diverso modo di vivere la vita nell'harem. \nIn realt\u00e0, nonostante le differenze, questo resta un luogo in cui le donne sono sottomesse a delle rigide regole imposte dagli uomini, tra le principali quella di non varcare i confini delle mura domestiche. Fatema, seppure ancora nell'et\u00e0 dell'infanzia, sente gi\u00e0 addosso l'ingiustizia di questa realt\u00e0 e cerca, soprattutto con l'uso della sua immaginazione, di evadere verso un mondo nuovo. La terrazza pi\u00f9 alta della casa diventa il luogo proibito, da raggiungere in segreto, un luogo dove le donne fantasticano evasioni, si scambiano messaggi con le vicine, praticano rituali magici e parlano di argomenti proibiti negli spazi familiari."}
{"id": "3128735", "revid": "830939", "url": "https://it.wikipedia.org/wiki?curid=3128735", "title": "Christian Monzon", "text": "Compare anche nel video musicale della canzone di Mariah Carey \"Don't Forget About Us\"."}
{"id": "3128736", "revid": "767487", "url": "https://it.wikipedia.org/wiki?curid=3128736", "title": "Luigi Spadoni", "text": "Carriera.\nDopo aver mosso i primi passi nel Borgo a Buggiano, nella stagione 1939-1940 approd\u00f2 al Genova 1893, dove debutt\u00f2 il 25 gennaio 1942 in una partita contro il conclusosi 6-0. Con la casacca \"rossoblu\" disput\u00f2 quattro campionati di Serie A (pi\u00f9 le due stagioni belliche), accumulando complessivamente 60 presenze.\nNella stagione 1946-1947 si trasfer\u00ec al dove, in tre stagioni in massima serie, inanell\u00f2 71 presenze.\nNella stagione 1952-1953 milit\u00f2 nello Spezia, in IV Serie, retrocedendo al termine dell'annata."}
{"id": "3128737", "revid": "767487", "url": "https://it.wikipedia.org/wiki?curid=3128737", "title": "Mario Pinedo", "text": ""}
{"id": "3128738", "revid": "287204", "url": "https://it.wikipedia.org/wiki?curid=3128738", "title": "Serperior", "text": ""}
{"id": "3128739", "revid": "287204", "url": "https://it.wikipedia.org/wiki?curid=3128739", "title": "Queensland Open 1977", "text": "Il Queensland Open 1977 \u00e8 stato un torneo di tennis giocato sull'erba. Il torneo si \u00e8 giocato a Brisbane in Australia dal 5 all'11 novembre 1977.\nCampioni.\nSingolare maschile.\n Keith Hancock ha battuto in finale Jeff Twist 7-6 7-6 7-6\nDoppio maschile.\n\"Informazione non disponibile\"\nSingolare femminile.\n Regina Mar\u0161\u00edkov\u00e1 ha battuto in finale Helena Anliot 6-1 3-6 6-4\nDoppio femminile.\n Regina Mar\u0161\u00edkov\u00e1 / Helena Anliot e Nerida Gregory / Naoko Sat\u014d non hanno terminato la finale del torneo che si conclusa sul punteggio di 6-3 3-1"}
{"id": "3128742", "revid": "767487", "url": "https://it.wikipedia.org/wiki?curid=3128742", "title": "Madrid Tennis Grand Prix 1977", "text": "Il Madrid Tennis Grand Prix 1977 \u00e8 stato un torneo di tennis giocato sulla terra battuta. \u00c8 stata la 6\u00aa edizione del Madrid Tennis Grand Prix che fa parte del Colgate-Palmolive Grand Prix 1977. Si \u00e8 giocato a Madrid in Spagna dal 10 al 16 ottobre 1977.\nCampioni.\nSingolare.\n Bj\u00f6rn Borg ha battuto in finale Jaime Fillol 6-3, 6-0, 6-7, 7-6\nDoppio.\n Bob Hewitt / Frew McMillan hanno battuto in finale Antonio Mu\u00f1oz / Manuel Orantes 6-7, 7-6, 6-3, 6-1"}
{"id": "3128744", "revid": "59975", "url": "https://it.wikipedia.org/wiki?curid=3128744", "title": "Early heavy metal", "text": ""}
{"id": "3128745", "revid": "287204", "url": "https://it.wikipedia.org/wiki?curid=3128745", "title": "Emboar", "text": ""}
{"id": "3128746", "revid": "34987363", "url": "https://it.wikipedia.org/wiki?curid=3128746", "title": "West Homestead (Pennsylvania)", "text": ""}
{"id": "3128748", "revid": "287204", "url": "https://it.wikipedia.org/wiki?curid=3128748", "title": "Torneo God\u00f3 1977", "text": "Il Torneo God\u00f3 1977 \u00e8 stato un torneo di tennis giocato sulla terra rossa. \u00c8 stata la 26\u00aa edizione del Torneo God\u00f3,\nche fa parte del Colgate-Palmolive Grand Prix 1977. Si \u00e8 giocato al Real Club de Tenis Barcelona di Barcellona in Spagna, dal 17 al 23 ottobre 1977.\nCampioni.\nSingolare.\n Bj\u00f6rn Borg ha battuto in finale Manuel Orantes 6-2, 7-5, 6-2\nDoppio.\n Wojciech Fibak / Jan Kode\u0161 hanno battuto in finale Bob Hewitt / Frew McMillan 6-0, 6-4"}
{"id": "3128750", "revid": "287204", "url": "https://it.wikipedia.org/wiki?curid=3128750", "title": "Samurott", "text": ""}
{"id": "3128751", "revid": "287204", "url": "https://it.wikipedia.org/wiki?curid=3128751", "title": "Simipour", "text": ""}
{"id": "3128752", "revid": "62004", "url": "https://it.wikipedia.org/wiki?curid=3128752", "title": "Maksim Tsyhalka", "text": ""}
{"id": "3128757", "revid": "216401", "url": "https://it.wikipedia.org/wiki?curid=3128757", "title": "Campionati europei di ciclismo su pista Juniors e Under 23", "text": ""}
{"id": "3128758", "revid": "1442080", "url": "https://it.wikipedia.org/wiki?curid=3128758", "title": "Erich Obermayer", "text": "Carriera.\nGiocatore.\nClub.\nObermayer inizi\u00f2 la sua carriera nelle giovanili del FC Wien, da dove nell'estate del 1969 fu acquistato dall'Austria Vienna, campione d'Austria in carica, dove rimase per 20 stagioni, durante le quali vinse otto campionati e cinque Coppe d'Austria.\nA livello internazionale, nel 1978 ha raggiunto la finale della Coppa delle Coppe, ma quel 3 maggio a Parigi la sua squadra perse per 0-4 dall'Anderlecht. Appena un anno dopo, sempre con la maglia \"violette\", ha raggiunto le semifinali di Coppa dei Campioni.\nObermayer si ritir\u00f2 dal calcio giocato nel 1989. Con un totale di 543 partite di campionato, \u00e8 il terzo giocatore pi\u00f9 presente nella storia della Bundesliga austriaca, dietro solo a Robert Sara ed Heribert Weber.\nNazionale.\nIn dieci anni, dal 1975 al 1985, \u00e8 stato convocato 50 volte in Nazionale. Ha partecipato ai Mondiali del 1978 in Argentina, dove ha chiuso con la squadra al settimo posto, grazie alla vittoria sui Campioni del mondo in carica della Germania (3-2) che cost\u00f2 l'eliminazione ai tedeschi.\nQuattro anni dopo, in Spagna, l'Austria concluse all'ottavo posto la Coppa del mondo. Di quella squadra Obermayer era il capitano.\nAllenatore.\nRitiratosi, rimase all'Austria Vienna in qualit\u00e0 di assistente allenatore a fianco di Herbert Prohaska, dal 1990 al 1992, e poi ancora nella stagione 1999-2000. Negative furono le sue esperienze di allenatore al Floridsdorfer AC e al Simmering.\nDopo il ritiro.\nDopo il ritiro dal calcio, Obermayer ha lavorato come proprietario di un distributore di benzina e del \"Caf\u00e9 Libero\", nel distretto viennese di Meidling."}
{"id": "3128759", "revid": "400518", "url": "https://it.wikipedia.org/wiki?curid=3128759", "title": "Jesia Swart", "text": ""}
{"id": "3128762", "revid": "729019", "url": "https://it.wikipedia.org/wiki?curid=3128762", "title": "Justin Harrison", "text": "Biografia.\nJustin Harrison, cresciuto nel Territorio del Nord fino a 15 anni, conobbe il rugby all'et\u00e0 di 19, dopo essersi trasferito nella regione del Central Coast, nel Nuovo Galles del Sud e in procinto di iniziare gli studi in biologia marina: fu infatti indirizzato alla squadra di rugby dell'Universit\u00e0 di Lismore, i Gold Rats, senza conoscere un solo articolo delle regole del gioco.\nTitolare in prima squadra alla fine dell'anno, nel 1994 gli fu prospettata la possibilit\u00e0 di andare a Canberra per giocare nei Tuggeranong Vikings, squadra che lo poteva mettere in luce per l'Australia Under-21; trasferitosi quindi nella Capitale, esord\u00ec nel 1995 nella selezione nazionale giovanile, e alla fine del 1996 fu contattato dalla \"franchise\" cittadina dei Brumbies, che milita nel Super Rugby, che gli offr\u00ec un contratto da professionista.\nEsord\u00ec nel Super 12 1997 contro i Queensland Reds, e vinse il Super 12 2001.\nIn tale anno giunse anche la prima convocazione negli \"Wallabies\": Harrison esord\u00ec a Sydney il 14 luglio contro i British Lions; qualche settimana dopo fu titolare nella squadra australiana che vinse il Tri Nations 2001.\nNel 2003 termin\u00f2 la sua avventura ai Brumbies e pass\u00f2 ai Waratahs di Sydney; a fine anno fu convocato per la in cui l', che disputava in casa propria il torneo, giunse fino alla finale, poi persa contro l'; dopo un ulteriore biennio nel Super 12 si trasfer\u00ec in Europa, nell'Ulster, in Celtic League.\nLa prima stagione in Irlanda del Nord si risolse in un successo, con la conquista della Celtic League 2005-06, a sette anni di distanza dall'ultimo trofeo vinto dall'Ulster, la Heineken Cup 1999; nella stagione successiva, tuttavia, Harrison and\u00f2 incontro a problemi familiari (il divorzio da sua moglie, che torn\u00f2 in Australia) che ne minarono il rendimento, e nel 2008, scaduto il suo contratto triennale, il club non glielo rinnov\u00f2, nonostante lo stesso Harrison avesse espresso il suo gradimento per rimanere; si trasfer\u00ec quindi in Inghilterra al Bath, con il quale fu titolare fisso in campionato (22 incontri).\nDurante un festino di fine stagione Harrison, insieme ad altri compagni di squadra, assunse cocaina, alla quale risult\u00f2 positivo a seguito di alcune analisi.\nIl giocatore ammise di averla assunta, precisando di non averlo mai fatto durante il campionato, e chiese la rescissione del contratto al Bath per evitare ulteriori polemiche; a causa dell'assunzione di cocaina ricevette una squalifica di 8 mesi, fino a met\u00e0 febbraio 2010.\nNonostante il bando, i Brumbies offrirono ad Harrison un anno di contratto per sostituire un elemento di seconda linea infortunato; tornato al suo club originario, Harrison ha disputato 5 incontri nel Super 14 2010 e, a fine stagione, si \u00e8 definitivamente ritirato dall'attivit\u00e0 agonistica; passato alla carriera tecnica, gli \u00e8 stato affidato l'incarico di allenatore degli avanti dei Brumbies.\nTra il 2007 e il 2008 Harrison fu invitato in tre incontri dei Barbarians, contro due XV di e e la Nazionale del .\nA seguito dell'acquisizione del club francese di Pro D2 del Narbona da parte di un gruppo finanziario australiano, fu offerta a Harrison la conduzione del club dalla stagione 2011-12; nell'occasione decise anche di scendere in campo in diverse occasioni, ritornando quindi parzialmente sulla sua decisione di ritirarsi dall'attivit\u00e0.\nFuori dal rugby \u00e8 dirigente di Iconic Africa, un'organizzazione di viaggi e soggiorni con sede in Sudafrica."}
{"id": "3128764", "revid": "287204", "url": "https://it.wikipedia.org/wiki?curid=3128764", "title": "Scraggy", "text": ""}
{"id": "3128767", "revid": "121848960", "url": "https://it.wikipedia.org/wiki?curid=3128767", "title": "M\u00fcnzkabinett (Vienna)", "text": "Il M\u00fcnzkabinett (Gabinetto numismatico) di Vienna \u00e8 costituito dalla collezione di monete ospitate al Kunsthistorisches Museum. Il gabinetto numismatico viennese ospita una delle 5 pi\u00f9 grandi collezioni di monete al mondo. Possiede circa 700.000 oggetti che risalgono a tre diversi millenni, non solo monete, ma anche banconote, medaglie e altri oggetti collegati. Circa 2.000 sono esposti nelle tre sale mostra permanente.\nStoria.\nIl gabinetto ha ereditato la collezione degli Asburgo. Il primo catalogo fu redatto negli anni 1547/50 da Leopold Heyperger, che era il tesoriere dell'imperatore Ferdinando I. Queste monete erano per lo pi\u00f9 monete romane.\nUn'altra collezione afferita al M\u00fcnzkabinett fu quella del figlio dell'imperatore, l'arciduca Ferdinando II. I medaglieri che la ospitavano si trovano ora al M\u00fcnzkabinett e a Innsbruck al castello di Ambras. La collezione imperiale fu ampliata da Rodolfo II, che fu anche un mecenate dell'arte della medaglia. Nel 1712 l'imperatore Carlo VI nomin\u00f2 ispettore delle medaglie e antichit\u00e0 Carl Gustav Heraeus, un accademico svedese. Heraeus fu incaricato di fondere la collezione di Ferdinando, che si trovata alla biblioteca di corte con il tesoro di Leopoldo, che era allo Stallburg, e la collezione numismatica del castello di Ambras, dando cos\u00ec vita al gabinetto imperiale, riunito in un'unica sede, e per l'occasione l'incisore di conii e di gemme Philip Christoph Becker coni\u00f2 una moneta dedicata all'evento. \nIl marito di Maria Teresa, l'imperatore Francesco I impresse una svolta alla collezione ponendo l'attenzione anche sulle monete moderne e, nel 1748, ordin\u00f2 che il \"Numophylacium Carolino-Austriacum\" e il \"Numophylacium imperatoris Francisci I\" fossero fuse dando cos\u00ec luogo a una grande collezione il cui inventario, elenc\u00f2 circa 50.000 pezzi di cui 21.000 monete antiche.\nNel 1774 a capo del M\u00fcnzkabinett fu nominato Joseph Hilarius Eckhel, un gesuita, che rifece il catalogo con nuovi criteri; il suo sistema, \u201c\"Eckhelsche Ordnung\"\u201d \u00e8 tuttora in uso. Il suo testo, Doctrina nummorum veterum fece il giro del mondo e diede fama alla collezione che descriveva.\nDopo l'apertura della nuova sede del Kunsthistorisches Museum sulla Ringstra\u00dfe nel 1891, ci fu la riunificazione delle varie collezioni imperiali in un'unica sede. Il \u201cM\u00fcnz- und Antikenkabinett\u201d fu posto dapprima al primo piano e spostato in seguito al secondo nel 1899. Dal 1900, M\u00fcnzkabinett \u00e8 stato separato dalla Antikensammlung (collezione delle antichit\u00e0)."}
{"id": "3128796", "revid": "599013", "url": "https://it.wikipedia.org/wiki?curid=3128796", "title": "Mazzarri", "text": ""}
{"id": "3128801", "revid": "227910", "url": "https://it.wikipedia.org/wiki?curid=3128801", "title": "Mesumundu", "text": ""}
{"id": "3128805", "revid": "125401019", "url": "https://it.wikipedia.org/wiki?curid=3128805", "title": "Iecava", "text": "Iecava (in tedesco Ekau) \u00e8 un comune della Lettonia di 9.818 abitanti. Il centro capoluogo contava una popolazione di 5.289 abitanti nel 2006.\nIl paese ha dato i natali a Aleksandrs Romans, noto pittore lettone."}
{"id": "3128808", "revid": "247933", "url": "https://it.wikipedia.org/wiki?curid=3128808", "title": "Engure (comune)", "text": ""}
{"id": "3128811", "revid": "42707", "url": "https://it.wikipedia.org/wiki?curid=3128811", "title": "Trincotto", "text": ""}
{"id": "3128820", "revid": "1543377", "url": "https://it.wikipedia.org/wiki?curid=3128820", "title": "Ik\u0161\u0137ile", "text": "Ik\u0161\u0137ile \u00e8 un comune della Lettonia di 8.346 abitanti. Il centro capoluogo contava una popolazione di 4.052 abitanti nel 2010.\n\u00c8 stata la prima capitale del vescovato cattolico di Livonia, anche noto con il nome tedesco di \u00dcxk\u00fcll, il cui primo vescovo fu san Meinardo di Riga, come riportato dalle Cronache di Enrico di Livonia."}
{"id": "3128821", "revid": "1494169", "url": "https://it.wikipedia.org/wiki?curid=3128821", "title": "West Coast Classic 1977", "text": "Il West Coast Classic 1977 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Perth in Australia, dal 24 al 29 ottobre 1977.\nCampioni.\nSingolare.\n Vitas Gerulaitis ha battuto in finale Geoff Masters 6-3 6-4 6-2\nDoppio.\n Ray Ruffels / Allan Stone hanno battuto in finale Nick Saviano / John Whitlinger 6-2, 6-1"}
{"id": "3128823", "revid": "743200", "url": "https://it.wikipedia.org/wiki?curid=3128823", "title": "Cologne Grand Prix 1977", "text": "Il Cologne Grand Prix 1977 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del Cologne Grand Prix, che fa parte del Colgate-Palmolive Grand Prix 1977. Si \u00e8 giocato a Colonia in Germania, dal 31 ottobre al 6 novembre 1977.\nCampioni.\nSingolare.\n Bj\u00f6rn Borg ha battuto in finale Wojciech Fibak 2\u20136, 7\u20135, 6\u20133\nDoppio.\n Bob Hewitt / Frew McMillan hanno battuto in finale Fred McNair / Sherwood Stewart 6\u20133, 7\u20135"}
{"id": "3128825", "revid": "1305772", "url": "https://it.wikipedia.org/wiki?curid=3128825", "title": "Crowder", "text": ""}
{"id": "3128826", "revid": "1305772", "url": "https://it.wikipedia.org/wiki?curid=3128826", "title": "Crystal City", "text": ""}
{"id": "3128829", "revid": "287204", "url": "https://it.wikipedia.org/wiki?curid=3128829", "title": "Dwebble", "text": ""}
{"id": "3128830", "revid": "287204", "url": "https://it.wikipedia.org/wiki?curid=3128830", "title": "Whirlipede", "text": ""}
{"id": "3128831", "revid": "287204", "url": "https://it.wikipedia.org/wiki?curid=3128831", "title": "Leavanny", "text": ""}
{"id": "3128832", "revid": "287204", "url": "https://it.wikipedia.org/wiki?curid=3128832", "title": "Venipede", "text": ""}
{"id": "3128837", "revid": "1543377", "url": "https://it.wikipedia.org/wiki?curid=3128837", "title": "In\u010dukalns", "text": "In\u010dukalna \u00e8 un comune della Lettonia di 8.504 abitanti. Il centro capoluogo contava una popolazione di 2.028 abitanti nel 2006.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:"}
{"id": "3128838", "revid": "1305772", "url": "https://it.wikipedia.org/wiki?curid=3128838", "title": "Crystal Lakes", "text": ""}
{"id": "3128839", "revid": "1305772", "url": "https://it.wikipedia.org/wiki?curid=3128839", "title": "Culbertson", "text": ""}
{"id": "3128841", "revid": "88740", "url": "https://it.wikipedia.org/wiki?curid=3128841", "title": "Dahlgren", "text": ""}
{"id": "3128847", "revid": "1543377", "url": "https://it.wikipedia.org/wiki?curid=3128847", "title": "Il\u016bkste", "text": "Il\u016bkste \u00e8 un comune della Lettonia di 9.231 abitanti. Il centro capoluogo contava una popolazione di 2.856 abitanti nel 2010.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:"}
{"id": "3128848", "revid": "227910", "url": "https://it.wikipedia.org/wiki?curid=3128848", "title": "Chiesa di Nostra Segnora de Mesumundu", "text": ""}
{"id": "3128849", "revid": "1305772", "url": "https://it.wikipedia.org/wiki?curid=3128849", "title": "Dakota City", "text": "Dakota City"}
{"id": "3128850", "revid": "73843", "url": "https://it.wikipedia.org/wiki?curid=3128850", "title": "Dale", "text": ""}
{"id": "3128852", "revid": "15756", "url": "https://it.wikipedia.org/wiki?curid=3128852", "title": "Displasia ectodermica", "text": "La displasia ectodermica (DE) non \u00e8 una singola malattia. \u00c8 piuttosto un gruppo di problematiche che derivano tutte da anomalie strutturali dell'ectoderma.\nSono state identificate pi\u00f9 di 150 differenti forme di DE. Bench\u00e9 alcune delle forme abbiano cause genetiche diverse, i sintomi sono molto simili. La diagnosi \u00e8 usualmente effettuata mediante osservazione clinica e analisi della storia medica familiare, in modo da determinare se si tratta di malattia autosomica dominante o di malattia autosomica recessiva. Nel mondo sono stati segnalati 7\u00a0000 casi di persone a cui \u00e8 stata diagnosticata la condizione di DE. Alcune condizioni di DE sono presenti solo in singoli gruppi familiari e derivano da mutazioni molto recenti. La DE si pu\u00f2 verificare in ogni gruppo etnico, bench\u00e9 sia decisamente prevalente nel gruppo etnico caucasico.\nLe varie forme di DE sono descritte come \"condizioni ereditarie in cui sono presenti anomalie di due o pi\u00f9 strutture dell'ectoderma come capelli, peli, denti, unghie, ghiandole sudoripare, struttura cranio-facciale, dita e altre parti del corpo\" .\nGenetica.\nLe DE possono essere classificate in base alla ereditariet\u00e0 (autosomica dominante, autosomica recessiva, x-linked) oppure in base alle strutture coinvolte (capelli, denti, unghie e/o ghiandole sudoripare).\nCi sono parecchi tipi diversi, con cause genetiche distinte:\nOrgani interessati.\nCapelli.\nLe persone affette da una sindrome DE presentano spesso anomalie dei follicoli piliferi. I peli della testa e del corpo possono essere esili, radi e di colore molto chiaro, anche se negli uomini la crescita della barba pu\u00f2 essere normale. I capelli possono crescere molto lentamente e sporadicamente, e possono essere eccessivamente fragili, ricci o persino annodati.\nUnghie.\nLe unghie delle mani e dei piedi possono essere spesso di forma anomala, senza colore, increspate, a crescita lenta, fragili. Le cuticole possono essere soggette ad infezioni.\nPelle.\nLa pelle pu\u00f2 essere leggermente pigmentata. La pelle ferita pu\u00f2 ricrescere permanentemente ipopigmentata. In alcuni casi pu\u00f2 essere presente una pigmentazione rossa o marrone. La pelle pu\u00f2 essere soggetta a eruzioni o infezioni e pu\u00f2 essere spessa sul palmo della mano e sulla pianta del piede. Occorre prevenire accuratamente la rottura della pelle, il sanguinamento e le infezioni.\nGhiandole sudoripare.\nLe persone affette da alcune forme di DE non possono sudare. Le loro ghiandole sudoripare possono funzionare in modo anomalo o non essere del tutto sviluppate. Senza la normale produzione di sudore il corpo non pu\u00f2 regolare correttamente la temperatura. Quindi il surriscaldamento \u00e8 un problema comune, specialmente durante la stagione calda. \u00c8 importante che sia disponibile un ambiente fresco.\nDenti.\nNello sviluppo del germe dentario si originano spesso denti congenitamente assenti. Altre volte si hanno denti che sono appuntiti o a forma di spina. Lo smalto pu\u00f2 anche essere difettoso. Sono quasi sempre necessari trattamenti cosmetici dentali e i bambini possono aver bisogno di una protesi mobile fin dall'et\u00e0 di due anni. Man mano che i bimbi crescono si rende pi\u00f9 volte necessaria la sostituzione della protesi, fino alla fine dell'adolescenza, quando diventa praticabile l'opzione dell'impianto dentale. In altri casi pu\u00f2 essere operata la ricostruzione della corona. Pu\u00f2 rendersi necessario un trattamento ortodontico. Dato che il trattamento dei denti \u00e8 piuttosto complesso, l'approccio migliore \u00e8 quello multidisciplinare.\nAltre caratteristiche.\nLe persone affette da DE hanno spesso alcune caratteristiche cranio-facciali che possono essere riconoscibili. La fronte prominente \u00e8 piuttosto comune, cos\u00ec come il mento pi\u00f9 lungo e pronunciato. \u00c8 piuttosto frequente anche il naso allargato.\nIn alcuni tipi di DE lo sviluppo anomalo di alcune parti dell'occhio pu\u00f2 portare a secchezza dell'occhio, cataratta e difetti della visione. Le cure professionali dell'occhio possono aiutare a minimizzare gli effetti sull'occhio della DE. In modo analogo, anomalie nello sviluppo dell'orecchio possono provocare problemi di udito. A causa dell'assenza delle normali secrezioni di bocca e naso si possono verificare frequenti infezioni respiratorie. Vanno quindi prese delle precauzioni per limitare le infezioni.\nCasi notevoli.\nL'attore Michael Berryman \u00e8 nato con la DE.\nAnche la modella Melanie Gaydos \u00e8 affetta da DE."}
{"id": "3128853", "revid": "1048993", "url": "https://it.wikipedia.org/wiki?curid=3128853", "title": "Enzo Musumeci Greco", "text": "Biografia.\nEbbe una carriera nella scherma di oltre 60 anni, con vittorie nazionali e internazionali e quasi altrettanti di insegnamento presso l'Accademia d'Armi di via del Seminario a Roma (in seguito rinominata Accademia d'Armi Musumeci Greco 1878). Successe nel ruolo ad Agesilao Greco ed Aurelio Greco, suoi zii, e gli succedette il figlio Renzo.\nFece il suo debutto nella scherma italiana nel 1926 conseguendo numerose vittorie e, nel 1939, dopo aver ottenuto il Diploma Magistrale presso l'Accademia di Napoli, inizi\u00f2 la sua avventura nel mondo dello spettacolo.\nPrepar\u00f2 personalmente numerosi protagonisti del cinema e della televisione che si avvicinavano al duello, nella finzione, per esigenze di copione. \nIl suo esordio nel cinema fu come Maestro d'armi nel film \"Un'avventura di Salvator Rosa\", del 1939, di Alessandro Blasetti. Dalla fine degli anni '30 fino agli anni '70 continuer\u00e0 la sua carriera nello spettacolo."}
{"id": "3128854", "revid": "290275", "url": "https://it.wikipedia.org/wiki?curid=3128854", "title": "Croce di Ginevra (meccanismo)", "text": ""}
{"id": "3128857", "revid": "1543377", "url": "https://it.wikipedia.org/wiki?curid=3128857", "title": "Jaunpiebalga", "text": "Jaunpiebalga \u00e8 un comune della Lettonia di 2.721 abitanti. Il centro capoluogo contava una popolazione di 1.289 abitanti nel 2006.\nGeografia antropica.\nSuddivisioni amministrative.\nIl comune \u00e8 formato dalle seguenti unit\u00e0 amministrative:"}
{"id": "3128862", "revid": "1566286", "url": "https://it.wikipedia.org/wiki?curid=3128862", "title": "Andrea Aureli", "text": "Biografia.\nCominci\u00f2 a recitare nei film dalla seconda met\u00e0 degli anni cinquanta. Negli anni sessanta assunse lo pseudonimo di Andrew Ray.\nHa partecipato ad ogni genere di film, recitando spesso nel ruolo di antagonista lavorando con registi quali Mario Camerini, Nanni Loy, Lino Del Fra e Carlo Verdone.\nNegli anni novanta ha terminato la sua carriera di attore. La sua ultima apparizione cinematografica risale al 1996 nel film \"Celluloide\" di Carlo Lizzani, in cui interpreta un piccolo ruolo.\nMuore il 5 novembre 2007, all'et\u00e0 di 84 anni."}
{"id": "3128871", "revid": "767487", "url": "https://it.wikipedia.org/wiki?curid=3128871", "title": "Adam Johansson", "text": ""}
{"id": "3128875", "revid": "767487", "url": "https://it.wikipedia.org/wiki?curid=3128875", "title": "Campidoglio (Dover)", "text": "Il Campidoglio di Dover o \"Delaware State Capitol\", \u00e8 la sede esecutiva e legislativa dell'omonimo stato statunitense, sorge a Dover, capitale dello Stato. Venne costruito nel 1933 in stile coloniale, prima la sede dell'Assemblea Generale dello Stato era in un edificio, chiamato \"Old State House\", costruito tra il 1787 ed il 1791, ed occupato dalle istituzioni statali tra il 1873 ed il 1933."}
{"id": "3128880", "revid": "486946", "url": "https://it.wikipedia.org/wiki?curid=3128880", "title": "Yabukoron", "text": ""}
{"id": "3128882", "revid": "486946", "url": "https://it.wikipedia.org/wiki?curid=3128882", "title": "Hahakurimo", "text": ""}
{"id": "3128884", "revid": "287204", "url": "https://it.wikipedia.org/wiki?curid=3128884", "title": "Simisear", "text": ""}
{"id": "3128891", "revid": "583847", "url": "https://it.wikipedia.org/wiki?curid=3128891", "title": "Dark Fortress", "text": "I Dark Fortress sono un gruppo black metal tedesco formato nel 1994 a Landshut. Ad oggi hanno pubblicato sei album in studio, un album split e un demo.\nIl 13 maggio 2007 il cantante Azatoth ha lasciato il gruppo per l'insorgere di varie divergenze, non di tipo musicale.\nStoria.\nIl loro primo demo risale al 1996 ed ha nome \"Rebirth of the Dark Age\".\nNel 1997 la formazione era composta da Asvargr (chitarra), Azathoth (voce), Njord (basso) e Charon (batteria), pi\u00f9 Crom come seconda chitarra e Thamuz alla tastiera. Nel febbraio dello stesso anno il gruppo condivise il palco con gruppi dell'underground come Lunar Aurora, Disaster e Nagelfar. In seguito, pubblicarono uno split con i Barad D\u00fcr chiamato \"Towards Immortality\", distribuito da Fog of the Apocalypse Records, che conteneva due tracce scritte dalla band. Fu registrata, inoltre, un'altra canzone, usata successivamente nella compilation \"The Mystic Forest - Part II\".\nFu programmata l'uscita di un album in studio per il 1998, ma questa data non venne mai rispettata poich\u00e9 la band non aveva tempo da dedicare alla scrittura di nuovo materiale. Solo nell'agosto 2000 i membri entrarono nel Klangschmiede Studio E per pubblicare il loro album, prendendo ispirazione soprattutto da gruppi come Dissection, Unanimated e Satyricon.\nDopo l'uscita dell'album, Charon e Crom decisero di lasciare il gruppo poich\u00e9 non erano interessati a quel tipo di musica. Cos\u00ec, i Dark Fortress dovettero cercare un nuovo batterista e un chitarrista. Trovarono Seraph e V. Santura rispettivamente a batteria e chitarra secondaria, cos\u00ec iniziarono lo sviluppo di un nuovo progetto. Lo chiamarono \"Profane Genocidal Creations\", e fu registrato nel Grieghallen Studio in Norvegia, gi\u00e0 famoso per aver accolto gruppi del calibro dei Mayhem, Immortal e degli Emperor. Il disco fu pubblicato soltanto nel 2003, a causa di problemi dovuti al missaggio e al mastering. La formazione, infine, si stabil\u00ec definitivamente con Azathoth alla voce, Asvargr alla prima chitarra, Santura come seconda chitarra, Draug al basso, Paymon alle tastiere e Seraph alla batteria. Con questa formazione, i Dark Fortress condivisero il palco con vari gruppi importanti della scena metal estrema, come Behemoth, Impaled Nazarene, Pungent Stench, God Dethroned."}
{"id": "3128892", "revid": "525063", "url": "https://it.wikipedia.org/wiki?curid=3128892", "title": "Ambretta", "text": ""}
{"id": "3128894", "revid": "1450446", "url": "https://it.wikipedia.org/wiki?curid=3128894", "title": "Yukta Mookhey", "text": "Biografia.\nEx Femina Miss India World 1999, Yukta Mookhey \u00e8 stata incoronata quarantanovesima Miss Mondo il 4 dicembre 1999 presso l'Olympia Hall di Londra, nel Regno Unito, ricevendo la corona dalla Miss Mondo uscente, la israeliana Linor Abargil. \u00c8 la quarta Miss Mondo indiana, dopo Reita Faria (1966), Aishwarya Rai (1994) e Diana Hayden (1997).\nDal 2001 ad oggi \u00e8 comparsa in numerose produzioni cinematografiche indiane come \"Poovellam Un Vasam\" (2001), \"Pyaasa\" (2002), \"Love In Japan\" (2006), \"Katputtli\" (2006, \"Kab Kahaba Tu I Love You\" (2007) e \"Memsahab - Lost In A Mirage\" 2008)."}
{"id": "3128895", "revid": "287204", "url": "https://it.wikipedia.org/wiki?curid=3128895", "title": "Zebstrika", "text": ""}
{"id": "3128897", "revid": "1774874", "url": "https://it.wikipedia.org/wiki?curid=3128897", "title": "The Rebbie Jackson Collection", "text": "The Rebbie Jackson Collection \u00e8 la prima raccolta di successi della cantante statunitense Rebbie Jackson, pubblicata in Europa nel 1996. Contiene anche il brano \"Eternal Love\", gi\u00e0 lato B del singolo \"A Fork in the Road\"."}
{"id": "3128904", "revid": "709565", "url": "https://it.wikipedia.org/wiki?curid=3128904", "title": "Amami (Manuela Zanier)", "text": "Amami \u00e8 un brano musicale scritto da Paolo De Lazzaro, Roberto Russo e Manuela Zanier, interpretato dalla stessa cantante italiana e pubblicato come singolo nel 2003.\nLa canzone partecip\u00f2 al Festival di Sanremo, piazzandosi al dodicesimo posto nella sezione Giovani.\nNello stesso anno era presente al Festival anche Anna Tatangelo, che la Zanier avrebbe ritrovato oltre 7 anni dopo come giudice della quarta edizione di X Factor."}
{"id": "3128908", "revid": "661526", "url": "https://it.wikipedia.org/wiki?curid=3128908", "title": "Joey Franco", "text": "Biografia.\nJoe inizia la sua carriera suonando in alcuni pub di New York, per poi diventare il batterista dei Good Rats. Dopo aver registrato sei album con le rispettive tourn\u00e9e, Joe ha continuato a suonare con artisti come Chilliwack, Twisted Sister, e Widowmaker. Tra concerti di gruppo, Joe ha registrato e chitarristi in tour con Vinnie Moore, Blues Saraceno, Leslie West, e il leggendario bassista dei Cream, Jack Bruce."}
{"id": "3128909", "revid": "729019", "url": "https://it.wikipedia.org/wiki?curid=3128909", "title": "Peter Houtman", "text": "Carriera.\nClub.\nHoutman comincia a giocare a calcio con il VV Meeuwenplaat, ma poi entra nelle giovanili del . Non riuscendo a debuttare in prima squadra nella stagione 1976-77, viene ceduto al per l'anno successivo. Con il Groningen debutta nel calcio professionistico e segna 23 gol in 32 partite. Nel 1978-79 ritorna al Feyenoord dove segna 5 gol in 15 partite prima di passare nel 1979 al nel campionato belga con il quale segna 3 gol in 15 partite. L'anno successivo torna in Olanda, al Groningen, con il quale gioca 91 partite e segna 55 gol fino al 1982.\nRitorna quindi per la terza volta al Feyenoord rimanendovi fino al 1985 e totalizzando 72 gol in 96 partite. Quindi il ritorno al Groningen con 5 gol in 18 partite. Nel 1987 passa allo Sporting Lisbona nel campionato portoghese. tuttavia dopo solo una stagione decide di ritornare al Feyenoord con il quale segna 7 gol in 22 partite. Nel 1989 lascia definitivamente il Feyenoord dopo 153 partite e 90 gol per passare ai rivali cittadini dello Sparta Rotterdam, dove rimane fino al 1991 con 18 gol in 76 partite. Houtman passa allora al , con il quale in due stagioni totalizza 2 gol in 15 partite, prima di chiudere la carriera nel 1993 con l'Excelsior Rotterdam.\nNazionale.\nGroot vanta 8 partite e 7 gol con la nazionale olandese, con la quale ha giocato tra il 1983 e il 1985."}
{"id": "3128912", "revid": "438678", "url": "https://it.wikipedia.org/wiki?curid=3128912", "title": "Joe Franco", "text": ""}
{"id": "3128914", "revid": "1450446", "url": "https://it.wikipedia.org/wiki?curid=3128914", "title": "Linor Abargil", "text": "Biografia.\nLinor \u00e8 nata a Netanya, da una famiglia di origini marocchine.\nAppena sette settimane prima di essere incoronata Miss Mondo, la allora diciottenne Abargil \u00e8 stata vittima di uno stupro da parte di Uri Shlomo, cittadino israeliano che lavorava a Milano. La modella rese il caso pubblico e Shlomo fu arrestato in Israele. Abargil invit\u00f2 altre donne a seguire il suo esempio.\nDa quel momento, e grazie alla visibilit\u00e0 mondiale del concorso, Linor Abargil \u00e8 diventata portavoce internazionale nella lotta alla violenza contro le donne.\nAbargil ha sposato il giocatore di basket lituano \u0160ar\u016bnas Jasikevi\u010dius in una cerimonia tenuta presso Barcellona, Spagna, nel luglio 2006. La coppia ha poi divorziato nel 2008. Nello stesso anno la Abargil ha annunciato di avere intenzione di realizzare un film documentario sulla propria storia, insieme alla produttrice Cecilia Peck, figlia dell'attore Gregory Peck."}
{"id": "3128917", "revid": "2139485", "url": "https://it.wikipedia.org/wiki?curid=3128917", "title": "Campidoglio (Baton Rouge)", "text": "Il Campidoglio di Baton Rouge, o \"Louisiana State Capitol\", \u00e8 la sede esecutiva legislativa dell'omonimo stato statunitense. Con i suoi 137 metri d'altezza e trentaquattro piani, l'edificio \u00e8 il pi\u00f9 alto edificio con questa funzione della nazione, la pi\u00f9 alta costruzione di Baton Rouge e la settima nello Stato. \u00c8 anche National Historic Landmark.\nStoria.\nDurante la campagna elettorale del 1928, l'aspirante governatore Huey Long propose la costruzione di un nuovo campidoglio in sostituzione del vecchio, costruito nel 1847. Dopo la sua elezione, pot\u00e9 incominciare anche la costruzione del nuovo edificio, che venne completato in due anni. Ma nel 1935 proprio Long trov\u00f2 qui la morte, colpito dai proiettili sparatigli dal dottor Carl Weiss."}
{"id": "3128923", "revid": "1924342", "url": "https://it.wikipedia.org/wiki?curid=3128923", "title": "Renault Wind", "text": "La Wind \u00e8 una piccola autovettura di tipo targa a due posti, prodotta dalla casa automobilistica francese Renault dal 2010 al 2013.\nStoria e profilo.\nDebutto.\nGi\u00e0 da quasi due anni prima del lancio della \"Wind\" erano trapelate le prime indiscrezioni relative ad una piccola roadster con tetto rigido a scomparsa che la Casa della Losanga aveva in programma di realizzare in futuro. La stampa specializzata aveva cominciato a pubblicare i primi disegni della futura sportiva Renault, disegni che tra l'altro non erano molto dissimili da quelle che sarebbero state le linee della vettura definitiva. Inizialmente, la nuova \"scoperta\" francese veniva indicata con il nome di \"Twingo CC\", ad indicare quale sarebbe stata la base meccanica di partenza: solo poco prima della presentazione \u00e8 stato rivelata la denominazione definitiva: \"Wind\", un nome che riprende quello di una concept-car con carrozzeria roadster esposta dalla Casa francese nel 2004 al Salone di Ginevra.\nLa presentazione ufficiale \u00e8 avvenuta nuovamente a Ginevra nel marzo 2010, ma per la commercializzazione si sarebbe dovuto attendere fino all'autunno successivo.\nDesign ed interni.\nVa subito detto che, fin dalle sue prime apparizioni sotto forma di disegni, la \"Wind\" non si presentava affatto come una vera e propria roadster, n\u00e9 tantomeno come una vera e propria coup\u00e9-cabriolet, poich\u00e9 il solo elemento che va a scomparire nel vano bagagli \u00e8 unicamente il tetto, mentre il lunotto rimane fisso a separare l'abitacolo da una coda piuttosto voluminosa e sviluppata in altezza. La vettura appare quindi pi\u00f9 di tipo Targa, che non roadster o altro. Nel 2010, le autovetture in produzione di tipo Targa sono rare e la \"Wind\" ne rappresenta uno dei pochi esempi. Neppure la Porsche 911 (che in passato annoverava versioni Targa) \u00e8 arrivata al 2010 con una vera versione in questa configurazione, poich\u00e9 la \"911 Targa\" di tale periodo ha in realt\u00e0 un ampio tetto retraibile, ma che non include i montanti esterni laterali, che rimangono cos\u00ec fissi.\nNel complesso il corpo vettura appare abbastanza dinamico, con il suo muso corto e relativamente affusolato e la coda alta che fanno apparire la vettura come protesa in avanti e pronta a scattare.\nIl frontale riprende molti caratteri stilistici tipici della Twingo II da cui la Wind deriva, anche se tali caratteri appaiono leggermente rivisti. \u00c8 il caso, per esempio, dei gruppi ottici, leggermente pi\u00f9 piccoli e dal disegno pi\u00f9 smussato rispetto alla citycar, o della calandra, non pi\u00f9 completamente liscia, ma dotata di una piccola \"gobbetta\" al centro, la quale fa da alloggiamento per lo stemma della Casa. Simile, ma non uguale, a quello della Twingo II \u00e8 anche il disegno del paraurti anteriore, dotato anch'esso di prese d'aria laterali di forma trapezoidale, ancorch\u00e9 ridisegnate, e di una presa d'aria centrale sviluppata orizzontalmente, di forma rettangolare, ma che nella Wind \u00e8 pi\u00f9 grande. La vista laterale \u00e8 la parte che esprime maggior dinamismo, grazie alla linea di cintura discendente in avanti ed alle fiancate robuste, sottolineate da una nervatura longitudinale posta nel lato inferiore della porta e da una bombatura longitudinale che corre parallela alla linea di cintura, a pochi centimetri da quest'ultima, e termina in coda, in corrispondenza dei fari posteriori, con i quali si raccorda in maniera assai efficace. Gli stessi fari posteriori, dal disegno a \"boomerang\", sono l'elemento pi\u00f9 caratterizzante della coda, che integra anche uno spoiler.\nL'abitacolo della \"Wind\" rivela alcune pecche, derivanti in particolar modo dalla non eccelsa qualit\u00e0 delle plastiche, dal volante, regolabile solo in altezza ma non in profondit\u00e0, e dalla scarsit\u00e0 di vani portaoggetti. L'abitacolo \u00e8 per due persone, com'era del resto lecito aspettarsi da una vettura descritta come roadster fin dal prima del suo debutto. I sedili, dal disegno sportivo, sono avvolgenti. Il cruscotto, dal particolare disegno quasi motociclistico, \u00e8 gradevole alla vista ed integra tachimetro, contagiri ed un terzo strumento con indicatore del livello carburante e temperatura dell'acqua.\nIl tetto si apre o si chiude elettricamente in 12 secondi, eseguendo una rotazione sul modello della Ferrari 575 Superamerica, e va a scomparire verticalmente nel bagagliaio, in modo da occupare meno spazio possibile. Una soluzione molto efficace che consente di ridurre il peso dell'intero sistema a soli 21,8\u00a0kg. Ne consegue che la capacit\u00e0 del vano bagagli sia di ben 270 L, con l'unico neo relativo alla presenza di due barre di rinforzo, che collegano i duomi posteriori alla scocca, le quali ostacolano l'operazione di carico.\nStruttura, meccanica e motori.\nLa \"Wind\" condivide pianale e meccanica con la Twingo seconda serie, in listino da ormai tre anni. Partendo dalla struttura originaria, i tecnici di Renault Sport Technologies (reparto che si \u00e8 occupato della progettazione della vettura), hanno applicato delle barre di irrigidimento sotto il pianale ed all'interno del vano bagagli. Come risultato dell'irrigidimento della scocca, si \u00e8 ottenuto un aumento della rigidit\u00e0 torsionale, portata a 9000\u00a0Nm/\u00b0.\nLo schema meccanico della vettura \u00e8 del classico tipo \"tutto avanti\" (motore anteriore e trazione anteriore). Lo schema delle sospensioni prevede un avantreno a ruote indipendenti di tipo MacPherson con braccio inferiore realizzato in alluminio, molle elicoidali e barra stabilizzatrice da 22\u00a0mm. Il retrotreno \u00e8 invece a ruote interconnesse con bracci longitudinali, molle elicoidali e barra stabilizzatrice da 24\u00a0mm. Su entrambi gli assi sono presenti ammortizzatori idraulici, derivati dalla Twingo RS e ritarati da Renault sport.\nL'impianto frenante prevede freni a disco sulle quattro ruote: i dischi all'avantreno sono autoventilanti e i posteriori pieni, entrambi derivati dalla Megane II, rispettivamente di 280\u00a0mm e 240\u00a0mm; le pinze freno anteriori sono le stesse della Laguna III e le posteriori sono quelle della Megane II. Lo sterzo \u00e8 invece a cremagliera, con servocomando ad azionamento elettrico con lo stesso rapporto di demoltiplicazione della Clio III RS.\nAl debutto, la \"Wind\" \u00e8 disponibile in due motorizzazioni, entrambe a benzina:\nEntrambe le motorizzazioni sono accoppiate ad un cambio manuale a 5 marce, con rapporti pi\u00f9 corti sul 1.6l.\nAllestimenti e dotazioni.\nLa \"Wind\" \u00e8 disponibile al suo esordio in due livelli di allestimento:\nIn ogni caso, l'equipaggiamento di serie in comune all'intera gamma comprende: quattro airbag (i laterali riparano anche la testa), cerchi in lega, climatizzatore, computer di bordo, ABS, ESP (disinseribile), controllo di trazione, cruise control, fendinebbia, impianto hi-fi, retrovisori elettrici riscaldabili, volante regolabile in altezza, vetri elettrici, chiusura centralizzata, sensore pioggia e luci.\nLa versione \"Collection\" prevede in particolare anche i cerchi da 17 pollici (optional sulla \"Blizzard\"), il climatizzatore automatico (manuale sulla \"Blizzard\"), i sedili sportivi in pelle e riscaldabili ed il tetto in colore nero. Gli accessori menzionati, che fanno parte del corredo standard della \"Collection\", sono per\u00f2 ottenibili a richiesta anche sulla \"Blizzard\".\nA richiesta vi sono: l'antifurto, la ruota di scorta, i sensori di parcheggio, i sedili riscaldabili, la vernice metallizzata, l'estrattore posteriore in alluminio con doppio scarico, pack look (Cerchi da 17\" e climatizzatore automatico) e pack techno (radio bluetooth con USB, mp3, 2x35\u00a0W), pomello cambio Renault Sport, tappetini \"wind\" e il frangivento.\nRiepilogo versioni.\nNella seguente tabella vengono riportate le principali caratteristiche previste per le due versioni della \"Wind\". I prezzi riportati si riferiscono al momento del debutto nel mercato italiano:\nCommercializzazione.\nLa gamma descritta anche nella tabella riepilogativa non cambier\u00e0 mai durante la breve carriera della piccola roadster: in realt\u00e0 il successo di questa vettura sar\u00e0 piuttosto scarso, a causa sia del posizionamento di nicchia del modello, sia della grave crisi del settore automobilistico. All'inizio del 2013, la vettura comincia ad essere cancellata da alcuni listini, per esempio quello italiano e spagnolo. Anche in molti Paesi dell'Europa dell'est la Wind non viene pi\u00f9 commercializzata, cos\u00ec come nel Regno Unito. Rimane solo nei listini di pochi Paesi europei, come la Francia e la Germania, ma alla fine dello stesso 2013 la vettura scompare anche da questi ultimi paesi."}
{"id": "3128924", "revid": "15756", "url": "https://it.wikipedia.org/wiki?curid=3128924", "title": "Episodi di The Mentalist (terza stagione)", "text": "La terza stagione della serie televisiva The Mentalist \u00e8 stata trasmessa sul canale statunitense CBS dal 23 settembre 2010 al 19 maggio 2011, ottenendo un'audience media di 15.235.000 telespettatori, risultando cos\u00ec una delle serie TV pi\u00f9 seguite della stagione televisiva statunitense 2010-2011. \u00c8 il seguito della seconda stagione.\nIn Italia la stagione \u00e8 stata trasmessa dal 3 febbraio al 14 luglio 2011 su Joi di Mediaset Premium. In chiaro, la terza stagione \u00e8 stata trasmessa dal 13 settembre al 22 novembre 2011, su Rete 4.\nRosso di sera.\nTrama.\nJane, chiamato da Lisbon, arriva su una scena del crimine: \u00e8 stato trovato morto Peter Russo, autista di Harvey Dublin, lobbista e avvocato che sembra essere scomparso. Con l'arrivo del direttore del CBI, Gale Bertram, che controlla tutta la divisione, Jane decide inizialmente di non prendere parte al \"caso Dublin\", poich\u00e9 \u00e8 ancora influenzato dal caso precedente durante il quale John il Rosso gli ha salvato la vita e ha rapito Kristina Frey, tuttora scomparsa. Jane ha iniziato a portarsi dietro un libro di poesie di William Blake, tra cui The Tyger, riflettendo sulla prima strofa recitatagli da John. Lisbon porta Jane a conoscere la famiglia Russo e in particolare la figlia Nadine, alla quale promette che trover\u00e0 e arrester\u00e0 il killer di suo padre. Mentre Cho sorveglia Giselle Dublin, la moglie di Harvey, Jane sostiene a Lisbon che Dublin sia gi\u00e0 morto quando arriva una richiesta di riscatto di $ 1.000.000. Jane e Lisbon vanno alla residenza dei Dublin, dove interrogano la moglie. Il mattino seguente il riscatto non viene preso da nessuno e Bertram decide di convocare Hightower, Lisbon e Jane nel suo ufficio per fare il punto della situazione, concludendo che il team di Lisbon non ha ancora scoperto nulla sul caso. Con un tranello, Jane decide di provare a incastrare l'omicida ma Lisbon, avversa ai suoi metodi e al suo atteggiamento spavaldo, decide di lasciarlo fuori dalle indagini preferendo condurle in un'altra maniera. Interrogando spacciatori e prostitute, Rigsby e Van Pelt riescono a trovare e ad arrestare \"Sugar\", una prostituta che ha visto il delitto. Interrogata al CBI, la donna confessa di aver visto la scena: un furgone ha bloccato la limousine di Dublin, esce un uomo dal furgone e in seguito esce anche Russo; i due si conoscevano e l'uomo sceso dal furgone spara tre colpi contro Russo, uccidendolo; poi tira fuori Dublin, lo fa salire sul furgone e gli spara in testa, freddandolo. Jane si dirige a casa dei Russo e qui affina ulteriormente la sua trappola. Nella mattinata seguente, Jane e la squadra di Lisbon pedinano Keith Russo fino al luogo in cui ha sepolto il cadavere di Dublin e lo arrestano. A Keith Russo non resta che confessare il crimine.\nRosso di rabbia.\nTrama.\nJane riceve una richiesta di aiuto dal cognato, Danny Ruskin. Il mentalista si reca nell'edificio della Q-Ram Investiments dove trova il corpo senza vita di Landon Wale, imprenditore immobiliare di San Francisco. La polizia irrompe e Jane viene trovato con l'arma del delitto in mano, viene arrestato e interrogato sul posto dal detective Riis. Hightower riesce a far dividere il caso tra la polizia di Sacramento e il CBI, che diriger\u00e0 le indagini. Lisbon, arrivata sul luogo, riesce a liberare Jane che \u00e8 costretto a raccontargli la verit\u00e0. Gli interrogatori partono dalla famiglia di Wale, a San Francisco: qui, Rigsby e Cho scoprono che \u00e8 stata rubata una statuetta del valore di 200.000 dollari. Van Pelt scopre che la Q-Ram \u00e8 una societ\u00e0 di copertura per una societ\u00e0 \"madre\" appartenente a Danny Ruskin, cognato di Jane e noto truffatore. Jane e Lisbon si recano alla fiera della contea di Sacramento, dove incontrano i parenti di Ruskin, che Jane conosce sin dall'infanzia. Ottenute le informazioni necessarie a trovare Ruskin, Jane ruba l'auto a Lisbon, lasciando quest'ultima alla fiera. Jane preleva Van Pelt e con il suo aiuto rintraccia una persona che sa dove si trova Ruskin. Intanto, Lisbon e Cho vanno nell'ufficio di Murphy Traver a San Francisco: Traver viene arrestato e negli uffici del CBI confessa di essere in affari con Ruskin in una truffa contro Wale. Jane scopre dove si trova Ruskin quasi in contemporanea con Lisbon ed entrambi si recano alla casa di Trixie Mercado, figlia del proprietario della Q-Ram che abita in una casa nel centro di Sacramento. Jane anticipa Lisbon e Riis di circa mezzo minuto e decide di scappare con il fuggitivo Ruskin. Dopo essersi rifugiati, Jane e Ruskin si chiariscono sul loro passato. Hightower convoca Riis e Lisbon nel suo ufficio, chiarendo che, se sar\u00e0 il caso, Jane verr\u00e0 arrestato da Riis. Alla ricerca di Jane, Lisbon va a trovare nuovamente i Ruskin alla fiera e, seguendo Pete Ruskin, rintraccia l'abitazione dove sono rifugiati sia Jane che Danny. Ether Reid, assistente di Wale, viene convocata negli uffici del CBI da Rigsby, che riceve dalla Reid l'assicurazione sulla vita di Wale, del valore di circa $ 2.000.000. Riportato al CBI, Ruskin viene arrestato da Riis e sbattuto dentro un'auto della polizia di Sacramento, quindi Riis torna a discutere con Lisbon e Jane: durante questi istanti Ruskin si libera, grazie a una copia di chiavi dategli da Jane, dalle manette e fugge dal CBI. Jane ritorna a San Francisco a casa di Wale, dove incontra la moglie e le riferisce che Ruskin sta andando da lei a ucciderla: Jane attira Concetta Wale nella stanza dov'\u00e8 stata nascosta la statuetta ma qui Ruskin sorprende entrambi e spara involontariamente a Jane, che muore. Ruskin decide quindi di uccidere anche la Wale, quando questa gli consegna la statuetta. A questo punto Jane si alza, incastrando la Wale. In realt\u00e0, Ruskin aveva sparato con una pistola a salve e Jane aveva finto di morire usando del sangue finto. Cho arresta la Wale mentre Lisbon lascia fuggire liberamente Ruskin. Infine il mentalista e Ruskin si recano al cimitero dove sono sepolte Angela e Charlotte Ruskin Jane.\nMani rosse.\nTrama.\nL'unit\u00e0 si reca sul fiume Sacramento per il ritrovamento del cadavere di una donna. Dopo aver scoperto che la vittima si drogava, Jane viene contattato da Vincent Molinari, agente del CBI dell'unit\u00e0 persone scomparse, che informa il consulente del fatto che una donna dice di aver ascoltato Kristina Frye alla radio: dalla registrazione del programma, Jane riconosce la voce della Frye e viene chiamato da Molinari per andare all'indirizzo dell'abitazione dalla quale la Frye aveva fatto la chiamata rintracciabile, su ordine di John il Rosso. Arrivato alla casa, Jane \u00e8 accolto da Molinari che gli mostra la stanza nella quale vi \u00e8 il tipico simbolo di John il Rosso sul muro sopra a una branda sotto alla quale c'\u00e8 una bambola. Dalla scientifica risulta che il sangue con cui \u00e8 stato fatto il simbolo, che solitamente John disegna con il sangue delle vittime, \u00e8 quello della Frye. Nonostante non si trovi ancora, l'ipotesi di Molinari \u00e8 che la donna sia gi\u00e0 morta, dato che John non hai mai tenuto in vita una vittima per cos\u00ec tanto tempo. La squadra scopre l'identit\u00e0 della donna deceduta sulla riva del fiume: si tratta di Celia Jovanovich, ex membro della psicosetta Visualize che non veniva arrestata da un paio d'anni. Il CBI \u00e8 costretto a ritornare nella citt\u00e0 di Davis, sede della Visualize: qui, Jane e Lisbon vengono accolti da \"fratello Steve\", che Jane conosce gi\u00e0, dall'avvocato Julius Coles, esterno alla Visualize, e dal capo della sicurezza di Visualize, un ex poliziotto di Seattle. La Jovanovich era un membro della \"Vigilance\", la sicurezza personale dei leader della Chiesa, e viveva nella Visualize. Jane esce dalla stanza dove Lisbon sta interrogando i tre, andando a trovare Bret Stiles mentre sta facendo una conferenza sulla Visualize. Interrogato da Jane, Stiles rivela che ci sono molti poliziotti nella setta; in seguito Stiles rivela che sa diverse cose su Kristina Frye e su John il Rosso ma non pu\u00f2 avvicinare il serial killer a Jane. Cho interroga \"fratello David\", gi\u00e0 incontrato precedentemente, mentre Jane va nella stanza della Jovanovich accompagnato dal capo della sicurezza. Rigsby va a interrogare David Herren, ma \u00e8 pi\u00f9 volte interrotto dall'avvocato Coles. Ritornati al CBI, Jane porta alla squadra un libro nel quale la Jovanovich dimostra di voler contrastare la loro filosofia. Van Pelt e Rigsby interrogano Lucy Joel, amica della Jovanovich: la Joel rivela che la vittima aveva una relazione con un membro potente della Visualize. Mentre stanno tornando al quartier generale, Van Pelt e Rigsby vengono inseguiti e investiti da Craig O'Laughlin, agente dell'FBI. Portato negli uffici del CBI, O'Laughlin dice agli agenti di star indagando su Bret Stiles e sulla Visualize da circa due anni e che hanno ricevuto diverse segnalazione di frode fiscale e di racket ma che non c'\u00e8 nessuno pronto a testimoniare contro Visualize. O'Laughlin ritiene che ci siano degli infiltrati di Visualize nelle forze di polizia, perci\u00f2 aveva seguito Van Pelt e Rigsby. Mentre O'Laughlin sta uscendo dal CBI, Jane riesce a capire che l'FBI ha un infiltrato nella setta e ritorna a Davis. Alla Visualize il mentalista scopre l'infiltrato: \u00e8 Steven Wench (\"fratello Steve\"), nell'organizzazione da tre anni. Sapendo che Wench \u00e8 una talpa dell'FBI, Stiles \u00e8 sempre riuscito a dargli false prove e a portarlo su piste morte. Wench \u00e8 costretto a rivelare a Jane la stanza delle registrazioni della Visualize e Jane, pur sapendo di non poter riuscire a vedere i video per pi\u00f9 di pochi minuti, si fa volutamente scoprire da Stiles, che inizialmente lo vuole cacciare dalla sede: Stiles viene convinto da Jane a far finta di volergli consegnare i filmati e cos\u00ec facendo il killer si rivela essere Julius Coles, l'avvocato della setta. Coles \u00e8 arrestato e decide di patteggiare tre anni di prigione in cambio di informazioni su Stiles e sulla Visualize all'FBI. Mentre sta per essere portato all'FBI, Coles viene raggiunto da cinque proiettili sparati a distanza ravvicinata da Herren, che in seguito viene arrestato e incarcerato. Stiles chiede di vedere Jane: Wench \u00e8 fuori dalla setta, a questo punto l'FBI non ha pi\u00f9 nulla; inoltre il capo di Visualize indica a Jane l'indirizzo di una casa nella quale \u00e8 stato John il Rosso. Il CBI entra nella residenza e in una stanza trovano Kristina Frye, che viene portata subito al CBI. La Frye \u00e8 immobile e non parla: non ha subito violenza da John ma le \u00e8 stato prelevato del sangue. Dopo diversi tentativi, Jane riesce a comunicare con la Frye, convinta di essere morta quand'\u00e8 ancora viva.\nTappeto rosso.\nTrama.\nIn un motel viene trovato un uomo ucciso con otto colpi in testa. Si tratta di un criminale di nome Henry Dahl, che era stato accusato di aver violentato e ucciso Jenny Winter, la moglie di un ricco imprenditore di nome Max Winter. Venne scarcerato per mancanza di prove, dopo che il test del DNA risult\u00f2 negativo. Jane \u00e8 costretto da Lisbon ad andare sulla scena del crimine: la notte prima ha lavorato ancora sul caso di John il Rosso perci\u00f2 \u00e8 stanco e si disinteressa del caso, andando a dormire nel SUV di servizio: la cosa non sfugge a un'importante giornalista presente, Karen Cross, che lo riprende con le telecamere e ne fa poi uno scoop abbastanza denigratorio verso tutto il CBI. L'agente dell'FBI O'Laughlin comincia a frequentare Van Pelt. La giornalista conduce un importante programma televisivo, durante il quale decide di invitare i protagonisti del \"caso Dahl\": Max Winter e la madre di Dahl, Jodie, mentre sugli spalti spicca il figlio di Winter, Jackson. Cho e Rigsby fanno visita al centro di reinserimento sociale dove abitava Henry Dahl a Lodi e nella sua stanza trovano un amico di Dahl che aveva un credito nei confronti della vittima di pi\u00f9 di 22.000 dollari. Jane interroga Jackson e Max Winter, mentre l'unit\u00e0 risale a Betsy Meyers, una donna che aveva cominciato a scrivere a Dahl in prigione. Le indagini si svolgono tra Sacramento e Lodi e Jane, pur di non tornarci, decide, su proposta della giornalista, di partecipare al programma: in cambio Jane avr\u00e0 carta bianca, potr\u00e0 fare qualsiasi cosa, e chiede che siano presenti anche gli indiziati indicati in una lista che consegna alla giornalista. Prima dell'inizio della trasmissione, Jane si presenta con delle candele che distribuisce a ognuno degli ospiti presenti nella trasmissione. A trasmissione iniziata, il consulente provoca la Cross e le fa saltare completamente la scaletta che, tra le altre cose, prevedeva di far rivedere il filmato dell'ultima apparizione di Jane in televisione, dove prendeva in giro John il Rosso. Jane prende le redini del programma e comincia il suo show, comunicando che il defunto Henry Dahl far\u00e0 accendere la candela del suo assassino. Jane imbeve lo stoppino di una candela con del fosforo liquido che, una volta asciutto, provoca una fiamma: in questo modo si accende la candela di Jackson, figlio di Max Winter, ma Jane aspetta che il padre confessi il delitto e cos\u00ec avviene. Winter era andato al motel dove alloggiava Dahl, ma l'aveva trovato gi\u00e0 morto, nonostante gli abbia sparato un colpo in testa. In seguito a una chiamata di un vicino di Meyers con Van Pelt, Lisbon e Jane trovano dei poliziotti che stanno decidendo il da farsi mentre Sean Meyers insegue la moglie Betsy, con quest'ultima che minaccia di gettarsi da un ponte: Sean raggiunge la moglie ed entrambi scendono dal ponte, quindi Sean Meyers \u00e8 arrestato per l'omicidio di Dahl. Infine Jane fa pressione a Bertram poich\u00e9 convinca il procuratore a prendere decisioni pi\u00f9 caute sul \"caso Dahl\": Meyers e Winter sono praticamente liberi e Winter, per ringraziare Jane, gli regala una pistola.\nCavalli rossi.\nTrama.\nJane, Rigsby e Cho stanno facendo il turno di notte. Invitato da Rigsby, Jane fa un trucco con le carte: Rigsby indovina la carta del mentalista ma Jane, apparentemente, non indovina la carta di Rigsby. La squadra \u00e8 chiamata a Contra Mesa, dove \u00e8 stato trovato morto un fantino. Arrivati sulla scena del crimine, il team di Lisbon sta per andarsene quando vengono richiamati dal capo della polizia che gli fa notare un'altra prova, un asso di picche: questa \u00e8 la carta che Jane doveva indovinare a Rigsby e quest'ultimo viene rimproverato dal capo della polizia. In mattinata Cho e Rigsby vanno al locale dove il fantino era stato la sera prima: qui scoprono che il fantino si chiamava William \"Bill\" Sutton e che aveva una ragazza, Delinda Lecure. Al CBI Van Pelt si fa dare l'indirizzo dell'ippodromo nel quale correva Sutton: Redwood Downs, Contra Mesa. Qui si recano Lisbon e Jane, dove interrogano la giovanissima fantina Sam Starks, sostituta di Sutton nelle corse, e fanno la conoscenza del cavallo Follia di Castore (\"Castor's Folly\"). I due interrogano anche Cobb Holwell, proprietario di una stalla indipendente in crisi finanziaria che aveva ingaggiato Sutton in cambio di $ 20.000. Da questo momento Jane si improvvisa come \"esperto di corse ippiche\" e come \"sussurratore di cavalli\". Il consulente del CBI affronta e sfida Ellis Barnes, ex fantino: i due scommettono $ 500, se Jane azzecca i primi tre nella corsa successiva vince la scommessa altrimenti la vince Barnes; Jane riesce a vincere i 500 dollari. Cho e Rigsby vanno a parlare con Delinda Lecure: si scopre che due anni fa Sutton era stato sospeso dall'Unione Ippica a causa di una caduta che coinvolse Barnes e altri due fantini e fu bandito dalle corse per un anno; le indagini si dirigono verso un uomo che tre settimane prima Sutton aveva mandato all'ospedale con una mandibola rotta. Nonostante le insistenze di Van Pelt, amante dei cavalli, a farsi portare all'ippodromo, Jane le chiede di restare in ufficio per continuare le indagini da l\u00ec. Lisbon e il consulente si recano nuovamente a Contra Mesa: arrivati, trovano Holwell che sta cacciando dalla propriet\u00e0 Frank Lockhart, proprietario della scuderia Ed Astra, che aveva cercato di portare la fantina Starks dalla sua parte. Entrato nella scuderia, Jane fa la conoscenza di Sogno di Polluce (Pollux's Dream), cavallo gemello di Castore: mentre Castore \u00e8 mite e abbastanza veloce, Polluce \u00e8 un animale irrequieto ma molto veloce. Lisbon interroga nuovamente la Starks senza ottenere risultati mentre Cho e Rigsby vanno a trovare l'uomo che era finito in ospedale per mano di Sutton, un meccanico: il meccanico rivela che Sutton gli ha dato 18.000 dollari per scusarsi. Alla stalla di Holwell, Barnes sta minacciando la Starks di non correre pi\u00f9 per Holwell, quando entrano Jane e Lisbon e lo arrestano: mentre Barnes viene interrogato da Lisbon, Cho si finge un funzionario dell'Unione Ippica e minaccia Barnes di farlo bandire da ogni ippodromo della California. Barnes opta per collaborare con il CBI: lo stalliere rivela di aver minacciato Sutton e Starks per mano di Lockhart, che \u00e8 subito arrestato. All'oscuro di Lisbon, Jane porta Van Pelt all'ippodromo: qui il consulente capisce che Holwell ha scambiato i cavalli e che quindi Sogno di Polluce correr\u00e0 al posto di Follia di Castore. Rimesso in libert\u00e0 su consiglio di Jane, Lockhart si reca all'ippodromo dove si sta tenendo la corsa di Castore: il mentalista rivela a Holwell che ha puntato parecchi soldi su Castore e che ha inoltre scambiato i cavalli nelle stalle in modo da far correre il gemello pi\u00f9 veloce, Polluce. A questo punto per\u00f2, Holwell dice a Jane che lui aveva gi\u00e0 scambiato i cavalli, rivelando che ha ucciso Sutton perch\u00e9 non voleva appoggiare il suo piano, costringendo la Starks a correre al posto di Sutton. Castore vince la corsa e Jane, dopo aver visto Holwell sorpreso della vittoria di Castore, gli confessa che non aveva scambiato i cavalli e che quindi la corsa era stata vinta da Polluce. Le puntate vengono annullate e cos\u00ec il budget della giornata di Jane si ferma a -4514 dollari: per vincere la scommessa contro Barnes, Jane aveva usato tutte le combinazioni possibili, spendendo $ 5000 e guadagnandone 486. Infine, Jane rivela che ha messo Van Pelt sopra Polluce, che avrebbe anche potuto ribellarsi a lei, mettendo in pericolo la sua vita.\nTailleur rosso Chanel.\nTrama.\nAtherson, tenuta della famiglia Sebring. Si sta svolgendo la veglia funebre di Ethel Black Sebring, madre del giudice federale, quando Sophie, figlia del giudice Pauline Fitzwilliams, va a cercare la sorella Abby su ordine del giudice stesso, ma trova il corpo del ragazzo di Abby nella casa. La squadra si reca alla villa, senza Jane, che \u00e8 in ritardo, ed \u00e8 costretta a indagare anche sulla scomparsa di Abby: nonostante non si trovi, secondo la security della tenuta non sarebbe mai uscita dalla villa e tutte le stanze della casa sono state perlustrate dalla polizia. Jane arriva alla tenuta, dove \u00e8 costretto a passare al controllo del check-in: il consulente, avverso alla procedura, ha una discussione con il capo della sicurezza: Jane gli mette nelle tasche delle monete a sua insaputa, non facendogli passare il controllo pi\u00f9 volte. Secondo il giudice Fitzwilliams, qualcuno che lavora per Raymond Tubbs, suprematista ariano a capo di una gang che rapinava banche che \u00e8 stato condannato dal giudice a 40 anni, ha rapito Abby e ucciso il suo ragazzo. Facendo dei controlli su Abby, l'unit\u00e0 scopre che faceva abuso di droghe e che era un'alcolizzata. Nonostante le minacce del giudice Fitzwilliams, che \u00e8 stata anche procuratore, Lisbon prosegue le sue indagini. Jane incontra e interroga Ed Saban, il dottore della famiglia Sebring, mentre Lisbon manda Cho a parlare con Tubbs. Lisbon d\u00e0 un solo minuto a Jane per risolvere il caso e il mentalista riesce a risolverlo. Rimangono solo tre possibilit\u00e0 per risolvere il caso: la prima vede Abby uccisa e il corpo rimosso dalla propriet\u00e0, la seconda vede Abby uccisa e il corpo nascosto nella propriet\u00e0 mentre la terza vede Abby colpevole d'aver ucciso il compagno ed essere fuggita. Si ritorna al CBI: Lisbon interroga il capo della sicurezza che continua a sostenere che Abby non \u00e8 uscita dalla propriet\u00e0. Viene rintracciata la carta di credito di Abby: \u00e8 stata usata in un negozio di San Francisco. Jane si disinteressa della cosa, cercando tra la vita sociale della giovane Fitzwilliams e tra gli amici. Lisbon e Van Pelt risalgono fino all'indirizzo della ragazza che ha usato la carta di credito e arrivati all'appartamento, vi trovano Jane, che aveva chiesto l'indirizzo della casa a Cho, assieme alla ragazza che ha usato la carta di credito, la migliore amica di Abby. Sophie Fitzwilliams riceve un messaggio da parte di un membro della gang di Tubbs che rivendica l'omicidio e il rapimento di Abby Fitzwilliams. Cho va a interrogare Tubbs: provocato da Cho, Tubbs rivela il nome di un infiltrato della gang nella famiglia Sebring, quello di Howard Dressler, trovato a arrestato dall'unit\u00e0. Nel frattempo Lisbon e Jane sono alla tenuta: Jane deve tentare di eliminare almeno due delle tre opzioni rimaste per risolvere il caso e decide di provare a evadere dalla tenuta con un tappeto in spalla, simulando il trasporto di un corpo, ma viene sorpreso dalla sicurezza della villa dopo che ha fatto scattare l'allarme. A seguito della chiamata del giudice, Hightower convoca Lisbon e Jane nel suo ufficio. Interrogato da Rigsby, Dressler confessa di aver procurato le droghe a Abby Fitzwilliams. Jane capisce come sono andate le cose: il cadavere \u00e8 stato nascosto nella villa e il consulente sa esattamente dove si trova. Jane e Lisbon vanno al funerale della Sebring e qui il mentalista interrompe la funzione e rivela che Abby Fitzwilliams \u00e8 morta e che il suo corpo e nella bara assieme a quello di Ethel Sebring. La bara viene quindi scoperta sotto gli occhi di Lisbon, Jane, del giudice Fitzwilliams e di Saban ma il corpo non viene trovato. Parlando con Lisbon e con Hightower, Jane convince le donne a fidarsi nuovamente di lui e d\u00e0 vita al suo piano per incastrare il killer: Jane e Lisbon aspettano che l'assassino vada a nascondere il cadavere nella tomba e scoprono che Abby Fitzwilliams \u00e8 stata trascinata fino alla bara della Sebring da Ed Saban, il medico di famiglia. Portato a Sacramento, Saban confessa il duplice omicidio: il dottore aveva nascosto il cadavere di Abby poich\u00e9 la drogava. Dopo che Saban fece un'iniezione alla giovane Fitzwilliams, questa mor\u00ec per overdose: scoperto dal ragazzo di Abby, Saban \u00e8 costretto a uccidere anche lui, nascondendo il cadavere della ragazza nell'armadio della sua stanza. Infine il giudice Fitzwilliams decide di ringraziare Jane per aver risolto il caso.\nRosso bollente.\nTrama.\nLisbon e Jane arrivano alla Bajoran Helicopters, sede di una compagnia di elicotteri, su richiesta di Walter Mashburn, ricco imprenditore gi\u00e0 incontrato. L'agente Lisbon e Jane si recano all'interno dell'azienda: Mashburn, Jurij Bajoran e Garth Draker, assistente di Bajoran, si recano nell'ufficio di Bajoran ma pochi istanti dopo Mashburn esce dalla stanza e questa esplode travolgendo i cinque nell'esplosione. Jane \u00e8 lievemente ferito e anche Mashburn ha diverse ferite mentre Bajoran e il capo della sicurezza Draker sono rimasti uccisi nell'esplosione; Lisbon \u00e8 illesa. Portato al CBI, Mashburn viene interrogato ma il suo colloquio con Lisbon \u00e8 inconcludente. Cho e Jane vanno a interrogare la moglie di Bajoran nella sua residenza. Qui Jane scopre che Bajoran si \u00e8 portato via due parrucche. Le indagini si indirizzano verso Markam Shankar, ricco imprenditore rivale di Bajoran; Lisbon e Jane vengono raggiunti da Mashburn, chiamato dal consulente, al Chapparal Glen, county club della contea di Sonoma, San Francisco. Cercando Shankar, i tre vengono sorpresi da un agguato al Chapparal Glen, riuscendo a sopravvivere. Jane si fa prestare la carta di credito di Mashburn e va a un'asta dove riesce ad acquistare il pezzo di un'auto per 260.000 dollari, soffiandola a una rappresentante di Shankar, che \u00e8 introvabile. Jane fa esporre il pezzo nella villa di Mashburn, dove quest'ultimo, su consiglio del mentalista, ha organizzato appositamente una festa. Shankar si presenta alla festa e qui viene interrogato da Jane e da Cho. In serata Lisbon \u00e8 assalita da una ex ragazza di Mashburn che la voleva uccidere: la ragazza \u00e8 arrestata e controllando sul suo cellulare si scopre che Mashburn e Draker, l'assistente di Bajoran, si conoscevano e quindi Draker stava tradendo Bajoran. Ritornati alla villa di Mashburn, mentre Lisbon interroga la signora Bajoran, Jane inscena la fuga di Mashburn, sospettato dell'omicidio di Bajoran. All'aeroporto della contea di Marin, Jurij Bajoran raggiunge il velivolo di Mashburn, cercando di freddarlo, ma invece di Mashburn trova gli agenti del CBI, che lo arrestano.\nInfine, per la prima volta in tre stagioni, vediamo l'agente Lisbon che si intrattiene con qualcuno: proprio con Mashburn. Un'avventura di una notte di cui non sembra pentirsi.\nRosso fuoco.\nTrama.\nClarksburg. Patrick Jane sta andando a comprare della frutta quando a un certo punto un uomo incappucciato arriva con un'auto e spara contro il fruttivendolo, Norberto Rivera. Durante il conflitto a fuoco Rivera muore e l'uomo che voleva rapire Jane viene ferito. Patrick Jane, dopo esser riuscito a contattare Lisbon per un breve istante, viene rapito dall'uomo. La squadra raggiunge la scena del crimine assieme ad Hightower e vengono interrogati due testimoni: uno ha visto la scena mentre l'altra, una certa Sherry Winger, ha visto l'auto del rapitore prendere l'autostrada nord. Jane viene portato in una cantina dal rapitore, che \u00e8 gravemente ferito. Ritornati al CBI, Brenda Shettrick, responsabile delle pubbliche relazioni al CBI, dice alla stampa che Jane \u00e8 stato rapito, rendendo pubblica l'indagine. La squadra analizza i nemici del mentalista, ma l'ipotesi che sia stato John il Rosso viene scartata. L'uomo che ha rapito Jane viene sorpreso alle spalle da due colpi esplosi da Sherry Winger che lo uccide. Jane, ingannando la Winger, la riconosce come Rachel, una ragazza gi\u00e0 conosciuta in passato per via del padre, che Jane ha messo in prigione. Rigsby e O'Laughlin vanno a controllare una vettura che \u00e8 stata vista da un lavorante di un proprietario di un ranch, a sud dell'autostrada (la testimone aveva detto che la macchina si stava dirigendo a nord). Subito dopo Linus Wagner, ingannato e arrestato da Jane per un duplice omicidio (Wagner aveva fatto in modo da far sembrare che i delitti fossero opera di John il Rosso), contatta Lisbon e la invita a trovarlo in prigione per parlare di Jane, poich\u00e9 Wagner sa qualcosa. Rigsby e O'Laughlin vanno al ranch e trovano l'auto del rapitore, che \u00e8 stata bruciata: nonostante ci\u00f2, Rigsby riesce a trovare una traccia di sangue del rapitore di Jane; inoltre l'auto \u00e8 della California mentre la testimone aveva detto che era dell'Arizona. Tornati al CBI, si risale a Fred Kittel, criminale gi\u00e0 arrestato per aggressione, rapina a mano armata e omicidio ma che non era mai stato coinvolto in alcun caso di Jane. Lisbon si reca alla prigione della contea di Sacramento, incontrando Wagner. Inizialmente scettica, Lisbon ritorna da lui e si fa dire il nome della persona che \u00e8 dietro il rapimento di Jane, in cambio, se verr\u00e0 trovato ancora vivo, Lisbon chieder\u00e0 clemenza per Wagner: Sherry Winger, ossessionata e avversa a Jane. Nel frattempo la Winger decide di torturare Jane con un pungolo elettrico. Grazie a Cho, si risale a Don Bowman, dirigente assicurativo che redigeva polizze false e le riscuoteva ma un revisore riusc\u00ec a scoprirlo e Bowman lo uccise. Jane ingann\u00f2 Bowman, dicendo che la figlia, Rachel Bowman, aveva scoperto tutto e stava per suicidarsi, quindi il padre torn\u00f2 da lei e le disse di tacere: il CBI registr\u00f2 la conversazione e incastr\u00f2 Bowman. La squadra del CBI va alla casa della Bowman, ma la trova vuota. Usando la psicologia inversa, Jane riesce a farsi avvicinare il cadavere e preleva un coltellino svizzero, senza riuscire a liberarsi dalle manette. L'unit\u00e0 si divide e mentre Lisbon sta ritornando al CBI, viene rapita dalla Bowman, che la porta da Jane. Rigsby e O'Laughin vanno a interrogare il padre di Fred Kittel e scoprono che Fred aveva un capanno. Tentando un piano, Jane finge di aver ucciso Lisbon e la Bowman, allertata dalle grida di Lisbon, smette di spargere benzina sul capanno e ritorna in cantina, trovando Lisbon apparentemente morta; la ragazza decide di pungolare Jane e quando si avvicina all'agente Lisbon, questa aggredisce la Bowman e Jane tenta di rubargli la pistola, senza successo. Dopo essersi ripresa dall'aggressione, la Bowman sta per uccidere i due quando viene freddata da Hightower.\nLuna rossa.\nTrama.\nJane e Lisbon si recano su una scena del crimine, dove sono accolti dallo sceriffo Mallery: tre vittime presenti, il vice-sceriffo Nelson Capel, il vice-sceriffo Lance Connor e Keely Farlow. I tre sono stati uccisi con tre metodi diversi: mentre Capel \u00e8 morto bruciato nella sua auto, a Connor gli hanno sparato e la Farlow \u00e8 stata sgozzata con un coltello. Sulla scena del crimine vi \u00e8 anche il nipote di Mallery, Todd Johnson, capitano dei paramedici che piange la fidanzata Farlow. Il CBI prende le redini del caso. Alla stazione di polizia arriva Ellis Mars, un \"sensitivo\". Jane e Lisbon vanno dal nonno della Farlow, che viveva con la nipote e con Johnson. Cho e Rigsby invece vanno al ristorante dove lavorava la Farlow, che andava al lavoro in bici: le indagini si dirigono su Gregor Hobart, camionista innamorato della Farlow. Ritornati alla stazione di polizia Lisbon e Jane trovano Mars: il truffatore non convince Lisbon ma Jane coglie subito il suo potenziale e decide di usarlo; inoltre Mars li informa che sta per esserci un altro omicidio. Interrogato, Hobart \u00e8 l'ultima persona ad aver visto la Farlow viva, a parte l'omicida. Dal colloquio con Hobart, si scopre che la Farlow era molestata dal cuoco del ristorante dove lavorava. Portato negli uffici del CBI, il cuoco ha dei graffi della Farlow sul suo braccio sinistro. Lo sceriffo Mallery vorrebbe \"interrogare a modo suo\" il cuoco ma Lisbon, avversa ai violenti metodi di Mallery, decide di portare il sospettato a Sacramento dove, negli uffici del CBI, \u00e8 vittima di un agguato da parte di Johnson, che viene subito immobilizzato da Cho. Johnson viene portato nella soffitta del CBI da Jane: qui il consulente convince Johnson a continuare a cercare la sua vendetta e il capitano dei paramedici si scusa con Hightower, che decide di lasciarlo libero. Dai risultati della scientifica si scopre che c'\u00e8 un serial killer di poliziotti: l'assassino aveva gi\u00e0 colpito gli agenti Rens Howard e Jeff Ortis (uccisi entrambi a tarda notte su strade di campagna) e gli stessi proiettili sono stati rinvenuti nel corpo del vice-sceriffo Connor. Rianalizzando l'interrogatorio di Hobart, Jane e la squadra capiscono di aver cercato il luogo del rapimento sulla strada sbagliata e riescono a trovare la bici della Farlow: vicino alla bici, Rigsby riesce a trovare un bottone, spesso rinvenuti sulle divise di pompieri e marinai. Interrogando un pompiere che la sera prima non si era presentato al lavoro, Ben Kitchen, gli agenti non concludono nulla. Lo sceriffo Mallery chiama Lisbon perch\u00e9 ha scoperto qualcosa ma proprio mentre parla con il capo squadra del CBI, qualcuno gli spara in testa nella sua auto e lo sceriffo muore. Ellis Mars torna alla stazione di polizia: qui il truffatore cerca di ipnotizzare Jane, che riesce a dargli un posto nelle indagini come \"consulente investigativo\" della polizia. Jane induce Mars a tornare sulla scena del crimine, inoltre convince lo sceriffo a piazzare un paio di uomini sulla medesima scena: incastrarlo da Jane per gli omicidi, Mars viene inevitabilmente beccato dai poliziotti e scappa, venendo trovato e aiutato da Jane che gli spiega la situazione. I poliziotti l'hanno visto e penseranno che sia lui il killer; Mars vuole andare alla polizia a chiarire tutto ma Jane gli spiega che se andasse alla stazione della polizia i poliziotti lo arresterebbero e probabilmente si vendicherebbero dei delitti, nonostante lui non li abbia commessi; Jane invita Johnson alla stazione di polizia, dove vengono informati dallo sceriffo che stanno cercando Mars, ora divenuto il principale sospettato degli omicidi: Mars aveva del sangue e un capello scuro (messi li da Jane, il capello \u00e8 stato strappato a Lisbon) nella sua auto, inoltre sapeva che Lisbon era al telefono quando hanno sparato a Mallery (informazione datagli da Jane). Johnson viene portato da Jane al motel dove \u00e8 rifugiato Mars e lo convince a sparargli ma Johnson rifiuta di ucciderlo. A questo punto Jane dice di aver incastrato Mars e lo lascia scappare: nella stanza del motel restano solamente Johnson, con un'arma in mano e Jane. Il mentalista spiega i fatti a Johnson: il padre di Johnson era un poliziotto, la Farlow \u00e8 morta perch\u00e9 aveva scoperto la sua vita da criminale mentre Mallery aveva capito che era lui il killer e quindi l'ha ucciso. Messo alle strette, Johnson spara a Jane ma la pistola \u00e8 priva di percussore. Johnson decide quindi di attaccare Jane con il coltello ma il consulente chiama gli agenti Cho e Rigsby e i due lo arrestano. Portato al CBI, inizialmente Johnson non vuole parlare ma a un certo punto decide di voler dire tutto, chiedendo di poter parlare solo con Jane, l'unico che pu\u00f2 capire la situazione secondo Johnson. Lisbon informa Jane che decide di andare a vedere cosa ha da dirgli Johnson: arrivato alla sua stanza, Jane e un agente scoprono che Johnson sta ardendo vivo nella stanza, nonostante questa sia chiusa a chiave. Dopo l'attentato alla vita di Johnson il CBI apre un'indagine interna per scoprire il killer e Jane segue Johnson in ospedale. Rimasti soli, le ultime parole di Johnson rivolte a Jane sono \"Tigre, tigre\", ovvero le prime parole della strofa della poesia The Tyger di William Blake che John il Rosso recit\u00f2 a Jane stesso durante il loro unico incontro: da qui Jane capisce che dietro a tutto, in realt\u00e0, c'\u00e8 John.\nL'elfo rosso.\nTrama.\nUn Babbo Natale, Benjamin Ripple, cade da un edificio e muore. Arrivati sulla scena del crimine, nonostante lo scetticismo di Lisbon, secondo Jane \u00e8 stato vittima di omicidio. I due salgono a casa sua e trovano un gettone dell'Anonima Alcolisti. Ritornati al CBI, si ha la certezza dell'omicidio di Ripple, poich\u00e9 il biglietto di addio trovato accanto al suo corpo non \u00e8 stato scritto da lui. Subito dopo vi \u00e8 il breefing di Hightower sull'omicidio Johnson: JJ LaRoche, a capo della Professional Standard Unit (PSU), prende il comando dell'indagine interna. Alla fine del breefing, Jane ritorna sulla scena del crimine, la cella del CBI e l\u00ec si ricorda di un accendino verde sulla panca mentre Johnson ardeva: rivela a LaRoche, che l'ha seguito, d'aver letto il rapporto delle prove. Jane \u00e8 il primo sospettato di LaRoche ma l'obbiettivo del consulente \u00e8 arrivare alla lista di sospettati di LaRoche: Jane va a trovare l'ex capo del CBI ora in pensione, Virgil Minelli. Il mentalista chiede a Minelli se pu\u00f2 procurargli la lista tramite \"metodi secondari\", per riuscire ad avvicinarsi a John il Rosso: Johnson era un membro della sua rete (\"Red John's network\") e qualcuno della stessa rete ha ucciso Johnson quindi, molto probabilmente, il membro della rete di John \u00e8 nella lista dei sospettati. Rigsby e Van Pelt vanno in un hotel di Sacramento dove si sta svolgendo una convention di Babbi Natale e qui si ha una discussione tra Tony e Bob, arrestati dai due agenti. Dall'interrogatorio dei due Babbi Natale si risale a Roxie Rhodes, pseudonimo della escort di lusso Roxanne Rabinovi\u0107. Jane indaga sotto copertura infiltrandosi nel centro di riabilitazione dell'Alcolisti Anonimi frequentato da Ripple. Qui, il mentalista \u00e8 raggiunto da JJ LaRoche che per\u00f2 non riesce a interrogarlo. In serata qualcuno entra nell'abitazione di Ripple e nella mattinata seguente viene interrogata la Robanovi\u0107: la donna confessa di reclutare pazienti dai centri di riabilitazione per portarli in una clinica specializzata gestita da Jack Wilder. Van Pelt e Lisbon vanno a parlare con Wilder e qui trovano Lailah Bloom, assistente di Wilder nelle visite ai pazienti: la Bloom parla con Van Pelt, rivelandole che i suoi genitori sono morti a causa dell'alcol. Ritornati al quartier generale, Jane ha un piano: si fa ricoverare alla clinica di Wilder e qui sperimenta i suoi metodi, consistente nel farlo ubriacare mentre gli d\u00e0 delle piccole scariche elettriche. A visita quasi completata, la Bloom trova una scusa per mandare fuori dalla stanza Wilder, rimanendo sola con Jane: il mentalista, nonostante sia ubriaco, riesce ad alterare il battito del suo cuore e finge di essere svenuto, riuscendo a scoprire la Bloom mentre sta per iniettargli una siringa con alcool al 95%. La Bloom confessa il delitto di Ripple e sta per iniettare la siringa a Jane quando l'unit\u00e0 di Lisbon riesce a trovare la sua stanza e ad arrestare la Bloom. Usciti dalla clinica, LaRoche interroga Jane, che \u00e8 ancora ubriaco: il mentalista, nonostante il suo stato, riesce a mentire a LaRoche, senza rivelargli cosa gli ha realmente detto Johnson. LaRoche lo esclude quindi dalla lista dei sospettati a seguito del colloquio; Jane gli chiede se pu\u00f2 avere direttamente per mano sua la lista di sospettati ma LaRoche si rifiuta. Il mentalista \u00e8 allora costretto a ottenere le informazioni tramite Minelli.\nLotta macchiata di rosso.\nTrama.\nOakland, competizione di arti marziali miste. Una donna delle pulizie, seguendo delle tracce di sangue fresco, trova il cadavere di Charlotte Mitchell. Sulla scena del crimine l'unit\u00e0 del CBI trova Len Artash, promoter. Le indagini si dirigono verso Manny Flaco e Rowdy Merriman, i due combattenti. Si risale all'arma del delitto: la pistola era stata usata nel 2001 in un omicidio perpetrato da Joseph Reyes; interrogato da Van Pelt e Rigsby, l'uomo ammette di aver dato l'arma a Dawn May, una sua amica. Jane e Lisbon si recano alla casa della Mitchell, dove risiede ancora il padre Tom: il padre ha un infarto e viene portato in ospedale. Jane e Lisbon vanno a parlare degli incontri truccati con Artash: nella palestra, Jane riesce a ottenere informazioni su Flaco dal suo ex allenatore, Floyd Benton. Rigsby e Cho interrogano la May: la ragazza dice agli agenti di aver dato l'arma al cugino, morto in Iraq. Eliminato Jane dalla lista dei sospettati, LaRoche si concentra su Rigsby. Il CBI convoca Merriman e Flaco al CBI e, istigato da Jane, Marriman d\u00e0 il via a una rissa negli uffici del CBI. Vengono interrogati Lima e Merriman, prima di Flaco della moglie e si scopre che il combattente la tradiva con la Mitchell: la moglie indirizza gli agenti verso Benton, ex allenatore di Flaco che voleva somministrargli degli steroidi. Reyes va al CBI per parlare con gli agenti e viene accolto da Rigsby: dopo aver parlato con la May, Reyes dice a Rigsby che la pistola non \u00e8 mai arrivata al cugino ma \u00e8 arrivata a Frank L\u00f3pez. Rigsby e Cho lo interrogano in un locale a East Oakland: L\u00f3pez dice di averla persa in un altro locale, il night club Narciso. Jane e Lisbon ritornano alla palestra e l\u00ec Jane tende la sua trappola. Intanto LaRoche decide di interrogare Cho: il capo della PSU si \u00e8 accorto che Rigsby ha dato un falso alibi al padre e ha coinvolto Cho, a sua insaputa. A questo punto se Cho mentir\u00e0 a LaRoche, dicendo che era con Rigsby, salver\u00e0 la carriera dell'agente altrimenti la comprometter\u00e0: inizialmente contrario, Cho decide di mentire a LaRoche confermando la sua presenza assieme a Rigsby e al padre. All'ospedale Lima cerca di uccidere il padre della Mitchell, cadendo nella trappola tesagli da Jane. La pistola con la quale Lima ha sparato gli era stata data da Artash, che l'aveva trovata nel suo locale, il Narciso. Artash viene arrestato. La Mitchell era morta per aver scoperto che Flaco combatteva rischiando la vita, poich\u00e9 dalle visite mediche era risultato non idoneo a combattere.\nIndizi rossi.\nTrama.\nLa squadra di Lisbon \u00e8 chiamata al demolitore di auto di Sacramento per il ritrovamento del cadavere di una donna, morta da una settimana e ritrovata da uno sciacallo. Jane libera il cane dello sciacallo e, cos\u00ec, si scopre il ritrovamento del corpo di una seconda donna. Nelle indagini, vengono affiancati dalla profiler Dr. Montague. La Montague porta le indagini alla ricerca del \"Cavernicolo\" (\"The Caveman\"), un serial killer che ha ucciso vittime simili dieci anni prima. Si risale per\u00f2 solo alla seconda vittima, Valerie Bastin, arrestata per aver investito un senza-tetto. Jane e Lisbon vanno in un centro di accoglienza dove la Bastin faceva volontariato: qui, trovano anche l'agente Rigsby e la Montague. Cho e Rigsby arrestano un altro sciacallo, che aveva rubato un bracciale alla prima vittima. Per ingannare la Montague, Jane fa rinvenire al CBI un pacco con dentro un rene e un messaggio, imitando i metodi del serial killer. Si riesce a risalire alla prima vittima: Fernanda Talan, che lavorava in una compagnia di imbottigliamento. Van Pelt e Cho vanno al centro di accoglienza per parlare nuovamente con Donovan. Jane decide di salire su un autobus con la Montague. Viaggiando sul mezzo, si scopre che le vittime si incontravano sull'autobus. A un certo punto il mezzo si ferma e ne scende l'autista, che tenta la fuga inseguito da Jane e dal profiler ma viene fermato e arrestato da Lisbon e Rigsby. Interrogato, l'autista rivela di spacciare droga. Jane rivela a Lisbon che \u00e8 stato lui a inviare il pacco. Il mentalista s'infiltra alla veglia delle vittime e riuscendo a mandare un altro messaggio ai veri artefici dell'omicidio. La profiler inserisce gli omicidi di John il Rosso in un programma che permette di capire se continua a uccidere e quando: inizialmente molto scettico, Jane cestina il file, per poi riprenderlo.\nAllarme rosso.\nTrama.\nCrane Creek. Amber Sutherland viene trovata uccisa con due proiettili nel petto. Dalla casa della Sutherland manca la sua attrezzatura, mentre l'arma del delitto viene trovata in un bidone della spazzatura. La Sutherland stava girando un video per la campagna elettorale del sindaco Kevin Bagshaw, candidato alla camera dei rappresentanti. Perci\u00f2, il direttore Bertram vuole essere aggiornato sulle indagini. Jane arriva a casa Sutherland in ritardo, inseguito da una volante della polizia per aver superato i limiti di velocit\u00e0 consentiti. Lisbon e Jane vanno a parlare con Ronald Crosswhite, sospettato dell'omicidio della moglie, Ginger Crosswhite, uccisa due anni prima. Mentre l'unit\u00e0 di Lisbon ispeziona la casa di Crosswhite, trovando l'attrezzatura della Sutherland, Jane va a pagare la multa al municipio ma qui irrompe Crosswhite e prende in ostaggio i presenti armato di pistola. Il CBI di Lisbon ha inizialmente il comando della situazione e l'agente decide di non irrompere nell'edificio. In seguito, il sindaco Bagshaw convince Bertram a lasciare l'autorit\u00e0 alla polizia. La contromossa di Lisbon \u00e8 rilasciare un'intervista anonima al giornalista che ha pi\u00f9 influenza su Bertram e, grazie a ci\u00f2, riesce a riottenere nuovamente l'autorit\u00e0 del caso. La situazione non \u00e8 accettata dal poliziotto Rowley che si apposta sul tetto di un edificio adiacente al municipio e tenta di uccidere Crosswhite ma il suo tiro, impreciso, colpisce un ostaggio che rimane ferito a una spalla. L'agente Rowley viene arrestato da Rigsby e Cho. Crosswhite decide che sar\u00e0 Jane a mediare con la polizia: Jane, tramite Crosswhite, d\u00e0 alla polizia un ultimatum di un'ora, entro la quale Crosswhite deve parlare con il procuratore generale altrimenti inizier\u00e0 a sparare agli ostaggi. Jane capisce chi \u00e8 l'assassino e da vita al suo piano: Crosswhite libera l'ostaggio ferito e Jane gli infila nella giacca un suo messaggio per Lisbon e per la polizia, nel quale dice che la Sutherland aveva messo una busta nell'ufficio del sindaco. Jane convince Crosswhite a uscire dal municipio: Crosswhite viene arrestato e il mentalista rivela il killer di Ginger Crosswhite e della Sutherland. \u00c8 il capitano della polizia. Jane rivela che ha messo lui la busta nell'ufficio del sindaco e non la Sutherland e che, inoltre, il capitano la nasconde in quel momento nel suo giubbotto antiproiettile: il capitano \u00e8 costretto ad aprire la busta sotto gli occhi di tutti e a leggerne il contenuto, ovvero \"arrestatemi\" (\"Arrest me\"). Il capitano confessa i due omicidi al CBI. Anche Crosswhite viene arrestato.\nVendetta rosso sangue.\nTrama.\nL'agente Van Pelt svolge un incarico facendo il turno di notte nella casa di Justin DeGeorge, testimone chiave in un processo contro Adrian Essex, reo di aver ucciso Tania Matthews. DeGeorge era un manager finanziario ed Essex un suo cliente: quando DeGeorge fu arrestato per frode fiscale, patteggi\u00f2 con lo Stato in cambio della testimonianza contro Essex; il manager non va in prigione ed entra con la figlia, Trina, nella protezione testimoni. L'agente di polizia Vic Gorman cede il turno a Van Pelt che, durante il suo primo giro d'ispezione, sente un rumore provenire dai boschi e non chiude la porta della casa a chiave: attirata nel bosco, Van Pelt viene aggredita e perde i sensi. Dopo essersi ripresa sente uno sparo provenire dalla casa, entra nell'abitazione e trova DeGeorge morto mentre la figlia \u00e8 scomparsa. L'unit\u00e0 del CBI si reca sul posto: Jane riesce a scoprire subito il nascondiglio nel quale si \u00e8 rifugiata Trina DeGeorge che, trovata, non riesce a ricordare nulla dell'omicidio del padre, nonostante ne sia testimone. Il primo indiziato \u00e8 Essex: il killer viene trovato ed \u00e8 inizialmente arrestato da Cho e da Rigsby che, dopo essersi accorti della cavigliera per la quale non pu\u00f2 uscire da casa sua, lo lasciano libero. Arrivati in ospedale, Jane decide di ipnotizzare Trina ma la zia, Jodie, \u00e8 fortemente contraria ai metodi di Jane. Mentre Lisbon distrae involontariamente il medico e la zia, Jane con una scusa si dirige da Trina e parla con lei: la ragazza non ricorda ancora nulla ma, quando la zia e Lisbon arrivano nella stanza, Jane \u00e8 costretto a rivelare alla giovane DeGeorge che il padre \u00e8 morto. Inizialmente O'Laughlin cerca di consolare Van Pelt, ma \u00e8 interrotto da LaRoche, che costringe l'agente Van Pelt ad andare nel suo ufficio per un colloquio. Cho e Rigsby fanno una retata in un capanno cercando Eugene Boden e vi trovano anche Essex, che per\u00f2 riesce a fuggire. Nel frattempo LaRoche interroga Van Pelt: il nuovo capo del PSU \u00e8 costretto a ricattare Van Pelt che dovr\u00e0 spiare la propria unit\u00e0 per avvicinarsi al colpevole del caso Johnson e in cambio LaRoche si dimenticher\u00e0 del suo errore nel caso DeGeorge. Arrestato, Boden non decide di patteggiare con il CBI. Jane va a parlare con la zia di Trina DeGeorge, che \u00e8 riuscita a bandire il consulente dall'ospedale. Van Pelt rivela a O'Laughlin il ricatto di LaRoche. Al CBI, Jane scommette 100 dollari con l'agente Gorman: se il mentalista riuscir\u00e0 a scoprire dove si nasconde in meno di un minuto vince la scommessa altrimenti la perde; Jane prende la lista della propriet\u00e0 di Essex trovata da Cho e va da Boden, rimasto nella sala interrogatori. Jane va a trovarlo e in soli 27 secondi riesce a scoprire dove si trova. La SWAT, Gorman, Rigsby e Van Pelt si dirigono al 9 di Eagle Drive e l\u00ec Essex riesce inizialmente a scappare, inseguito da Van Pelt, ma viene presto bloccato dalla SWAT e da Rigsby, che lo arresta. Mentre Cho interroga Essex, Lisbon e Jane vanno a trovare Trina DeGeorge e la zia: la ragazza decide di voler riconoscere l'assassino del padre e viene portata al CBI. Trina non riesce a riconoscere l'omicida tra alcuni sospettati cos\u00ec Jane, supportato da Lisbon e aiutato da Rigsby, decide di allontanare la zia da Trina e di ipnotizzare quest'ultima mentre Rigsby tiene impegnata la zia. Nonostante ci\u00f2, Trina non riesce a ricordare ancora il killer e cos\u00ec viene portata in un'altra abitazione per la protezione testimoni. Van Pelt, di pattuglia alla casa, fa finta di rientrare nell'abitazione e qui Gorman viene sorpreso dall'agente Lisbon e da Van Pelt: Gorman \u00e8 un corrotto assoldato da Essex per uccidere Justin e Trina DeGeorge ed \u00e8 costretto a mettere la sua arma a terra. Gorman, dopo aver inizialmente deciso di deporre l'arma, cerca di riprenderla ma viene freddato all'istante da Van Pelt, che gli spara quattro volte al petto, uccidendolo. Van Pelt si chiarisce con LaRoche: l'agente non aveva fatto alcun errore, avendo chiuso la porta dei DeGeorge, poich\u00e9 Gorman aveva una chiave propria dell'abitazione. Nonostante ci\u00f2, LaRoche vorrebbe ancora infiltrare Van Pelt in mezzo ai suoi stessi colleghi, ma l'agente si rifiuta. Parlando con Essex, si scopre che Gorman lavorava per lui da sei anni e che aveva ucciso cinque persone ogni volta in cambio di 10.000 dollari: entrambi erano di Boston, inoltre erano cresciuti nello stesso quartiere. La zia chiama Jane a casa sua, poich\u00e9 la nipote sta male: il consulente del CBI porta con s\u00e9 Lisbon e si scopre che Trina ha sparato al padre e che il padre stesso aveva a sua volta ucciso la madre. La notte del delitto Trina scopre che il padre aveva ucciso la propria coniuge mentendo sul suo alibi: dopo aver minacciato la figlia con una pistola, l'arma cade sul pavimento e Justin DeGeorge scaraventa la figlia a terra; Trina prende la pistola dal pavimento e gli spara, uccidendolo. Mentre Jane \u00e8 favorevole a insabbiare tutta la faccenda, tenendo Trina in libert\u00e0 e facendo finta che sia stato Gorman a uccidere DeGeorge, Lisbon \u00e8 contraria e vuole mandarla al riformatorio. Lisbon porta Trina al carcere minorile Carlisle e, qui, Lisbon decide di riportare a casa la ragazza, scegliendo la soluzione di Jane.\nOro rosso.\nTrama.\nHadley, valle dell'oro. Lisbon e Jane vanno su una scena del crimine dove \u00e8 stato trovato morto un cercatore d'oro, Rick Loomis, ex programmatore di software arrivato nella valle dopo esser stato licenziato. Dopo aver fatto i primi controlli del caso, con una scusa, Jane attira i cercatori d'oro verso il fiume e questi travolgono Lisbon che rimedia una slogatura della caviglia: \u00e8 quindi costretta a stare in ufficio dietro a una scrivania. Jane \u00e8 affiancato nelle indagini da Hightower. Al CBI la squadra scopre che la moglie di Loomis ha mentito sul suo conto corrente (aveva detto ad Hightower che era al verde quando in realt\u00e0 aveva 5.000 dollari in banca) e sul fatto che Lumis non possedesse armi, avendo comprato una Colt 45 una settimana prima. Jane decide di acquistare un lotto da Attwood: successivamente lo segue assieme ad Hightower, che arresta Attwood. Quest'ultimo sparava, con cartucce imbottite d'oro, sui sassi nei pressi del fiume per far sembrare che ci fosse dell'oro nel torrente. Attwood \u00e8 trattenuto al CBI con l'accusa di frode ma paga la cauzione ed esce. Jane e Hightower vanno a parlare con il commesso del negozio dove Loomis ha comprato delle attrezzature. Intanto i figli di Hightower vengono lasciati negli uffici del CBI, dove vengono presi in custodia da Lisbon, ancora infortunata. Durante la ricerca di Scott Monroe, Jane e Hightower trovano Attwood morto: Van Pelt e Rigsby vengono mandati ad arrestare Monroe, che rivela che Jeff ha rubato l'attrezzatura al padre. Interrogando il figlio, Jane scopre dove si trova la miniera d'oro e lascia apparentemente Hightower da sola per andare a trovare la miniera: in realt\u00e0, il mentalista porta con s\u00e9 Hightower per seguire Dean, il commesso del negozio, che li conduce alla miniera: Jane incastra Dean che lo prende in ostaggio mentre ha di fronte Hightower. Il capo del CBI riesce a colpire Dean, uccidendolo e salvando Jane.\nRegina rossa.\nTrama.\nLisbon, LaRoche, Rigsby, Cho e altri due agenti entrano negli uffici del CBI dove \u00e8 stata trovata una testimone che ha visto una donna salire verso il tetto. Jane vive nella soffitta dell'edificio, quindi presumibilmente la donna si dirigeva l\u00ec, dato che Jane non \u00e8 stato visto per tutta la mattinata: gli agenti si dirigono verso la soffitta e provano a entrare ma la porta \u00e8 chiusa. Jane, dall'interno, apre la porta: assieme a lui c'\u00e8 l'agente speciale Hightower che gli sta puntando un fucile alla testa. Un flashback riporta a 36 ore prima. Al Museo di Archeologia e Antropologia della California del Nord \u00e8 stato trovato morto Manuel Montero, professore universitario di Arte antica e commerciante d'arte. Dal museo manca un oggetto d'oro del valore di $ 200.000. Al CBI Hightower \u00e8 interrogata da LaRoche sul caso Johnson, che coinvolge gli agenti del CBI da ormai diverso tempo: il capo della PSU arriva ad Hightower grazie a Rens Howard, agente ucciso da Todd Johnson legato sentimentalmente all'agente speciale. Andando al magazzino di Montero, Cho e Rigsby scoprono che il professore era un trafficante d'armi. Il lavoro di LaRoche sul caso Johnson \u00e8 riportato su un cartellone che indica dov'era ogni singola persona all'interno del CBI al momento dell'omicidio di Todd Johnson: il cerchio si restringe a cinque persone e Hightower \u00e8 l'unica ad avere un buon movente per uccidere Johnson. Hightower rivela di aver avuto una relazione con Howard, ma dice a LaRoche di non aver ucciso Johnson. Ricercando nella vita privata di Montero si scopre che \u00e8 nato a Vail, la stessa citt\u00e0 natale di Johnson: inoltre la squadra scopre che Johnson e Montero erano migliori amici ai tempi del liceo. Il collegamento tra Montero e Johnson si rafforza quando Cho, tornato al magazzino, grazie ai numeri di serie riesce a risalire all'arma usata da Johnson per gli omicidi: era stata acquistata in un negozio da parte di un incensurato che lavorava per Montero. Jane scende a controllare quali impronte sono state trovate sull'arma del delitto e scopre che tra le altre spicca quella di Hightower. Poco dopo c'\u00e8 un breefing del CBI sul caso Montero e nel mezzo della riunione Jane chiama Hightower, rivelandogli quale sar\u00e0 la conclusione del breefing: Hightower sar\u00e0 accusata dei due omicidi. Il capo del CBI si defila dalla riunione e va a parlare con Jane: arrivata in soffitta, Hightower \u00e8 attesa dal mentalista che imbraccia un fucile a pompa. Jane chiede con insistenza ad Hightower se sia lei il killer di Johnson e Montero e, in una situazione di apparente calma, il consulente carica l'arma e la punta contro Hightower, spiegandole la situazione: se il capo del CBI dovesse essere l'assassino dei due omicidi, sarebbe costretta a portare Jane da John il Rosso dato che dietro a Johnson c'era il serial killer (cosa che Jane fino ad allora non aveva mai rivelato a nessuno), altrimenti qualcuno vuole incastrare Hightower e lei \u00e8 innocente. Quando Jane, troppo vicino ad Hightower, abbassa la guardia, il capo del CBI non stenta a strappargli l'arma dalle mani e a farla sua, ribaltando la situazione. Negli uffici del CBI il breefing \u00e8 quasi terminato: Bertram cede il comando delle indagini a JJ LaRoche e nel frattempo Lisbon viene informata che c'\u00e8 un riscontro positivo per Madeleine Hightower. Appoggiato dal direttore Bertram, LaRoche comincia a cercare la donna; solo Lisbon \u00e8 contraria alle sue brusche procedure. La squadra si dirige all'abitazione di Hightower e, perquisendo la sua stanza, Rigsby trova un doppio fondo in un cassetto con nascosto l'oggetto rubato al museo. Con questa prova, anche Lisbon si convince della colpevolezza del capo del CBI. Si ritorna alla scena iniziale. LaRoche decide di far abbassare le armi alla squadra e di far passare Hightower e Jane, ostaggio della donna. I due riescono a fuggire dell'edificio e inizia un inseguimento da parte del CBI e della polizia nei confronti dei fuggitivi. Dopo pochi istanti, Jane fa un incidente con il SUV e Hightower fugge. La sua motivazione all'incidente \u00e8 essersi schiantato mentre Hightower aveva abbassato la guardia. Il mentalista rimedia una \"commozione cerebrale\" (in realt\u00e0 non ha nulla) mentre la caccia ad Hightower vede coinvolti anche gli US Marshal e l'FBI. Jane ritorna alla soffitta del CBI e i casi Johnson e Montero sembrano chiusi. In seguito, il mentalista si reca a casa di LaRoche, ringraziandolo per avergli salvato la vita. Poco dopo va verso l'auto di LaRoche, bussa sul cofano e questo si apre: dentro si trova Hightower e viene rivelato che il sequestro di Jane da parte di Hightower \u00e8 stato in realt\u00e0 un piano dello stesso per portare l'ormai ex-capo del CBI fuori dalla citt\u00e0 e per avvicinarsi pi\u00f9 velocemente all'infiltrato di John il Rosso nel CBI.\nFlusso rosso.\nTrama.\nForesta Meyer, Mount Stantz Golf &amp; Country Club. Micah Newton, medico, viene trovato morto. Mentre Jane analizza la scena, la sua frase \u00e8 completata da LaRoche, arrivato sulla scena del crimine per investigare sulla fuga di Hightower, supportata da Jane all'insaputa di tutti. LaRoche si concentra su Lisbon, che reagisce impropriamente nei confronti di LaRoche, nominato nuovo capo dell'unit\u00e0 al posto di Hightower e viene declassata ad agente mentre Cho viene promosso a capo squadra. L'offerta di Cho di fare rapporto a LaRoche mantenendo i precedenti rapporti gerarchici viene rifiutata da Lisbon, quindi Cho \u00e8 costretto a condurre l'indagine. Al CBI si scopre che Newton aveva una quantit\u00e0 di radiazioni accettabili in corpo ma il dosimetro che era obbligato a portare segnava una quantit\u00e0 troppo elevata rispetto a quella accettabile. Lisbon e Jane vanno all'ospedale mentre Cho e Rigsby interrogano il marito della vittima. Al CBI Van Pelt interroga Byron, marito di una paziente che era in lista d'attesa per un'operazione che il dottor Newton doveva eseguire ma che non riusciva mai a compiere: Byron aveva perci\u00f2 scritto una lettere minatoria a Newton. In ospedale Lisbon e Jane notano che il dottor Quick ha immediatamente sostituito la vittima nelle sue operazioni. Jane distrae il medico e raggiunge la stanza del \"paziente Siberia\", nome in codice di un boss della malavita russa: Lisbon arresta lo scagnozzo del boss e lo porta al CBI. Jane ritorna all'ospedale e l\u00ec fa la conoscenza di Enid Jordan e del marito Byron. Jane rimane nell'ospedale indagando sul dottor Watson, che risulta innocente e con un alibi per l'ora dell'omicidio. Il resto dell'unit\u00e0 trova l'assistente di Newton, che vendeva 137Cs ( cesio-137 ) sul mercato nero. All'ospedale Jane da un po' di caff\u00e8 a tutti, prima di essere cacciato dalla stanza. Al quartier generale del CBI Lisbon viene rimessa al comando delle indagini da LaRoche. Jane lascia una scritta sul corpo del boss russo che sta per essere operato e viene convocato dai medici nella sala operatoria: arrivato, Jane rivela d'aver drogato tutti i medici con il caff\u00e8 dicendo di aver scoperto che uno dei medici \u00e8 un drogato. Lisbon trova l'anestesista mentre si sta drogando: Jane in realt\u00e0 non ha mai drogato il caff\u00e8, incastrando di fatto il killer. Portata al CBI, l'anestesista confessa l'omicidio Newton.\nIl miglio rosso.\nTrama.\nAppena fuori Auburn, Timothy Hartley viene trovato ucciso. Jane riesce a prendere in giro il Dr. Steiner, medico legale, facendogli trovare, in una tasca del cadavere, un foglio di carta nel quale vi \u00e8 scritto di come lo stesso Steiner sarebbe stato impressionato del fatto che Jane sapesse di quel foglio, senza neanche toccare il corpo di Hartley. Durante il tragitto, il corpo di Hartley viene sequestrato. Lisbon e Jane vanno a interrogare la famiglia di Hartley a Hillsborough. A Palo Alto Cho va a parlare con un socio di Hartley. O'Laughlin si unisce al CBI nelle indagini mentre Steiner ritorna al CBI dove \u00e8 accolto da Jane, che gli consente di seguire le indagini del team. Interrogando la psichiatra di Hartley, si scopre che quest'ultimo era convinto di esser stato rapito dagli alieni. Ritornati a Hillsborough, Steiner svela di essere gravemente malato e di stare per morire. Le indagini si dirigono su Melling, commerciante di cadaveri alle banche degli organi. Dopo aver raggiunto la sua abitazione, Van Pelt, Rigsby e O'Laughlin vengono attaccati da Melling, da Matthews e dalla madre di Melling: nel conflitto a fuoco, Melling muore ucciso da Rigsby e Matthews \u00e8 arrestato. Viene arrestato un ufologo mentre Steiner rilascia un'intervista alla stampa. Su consiglio di Jane, Steiner crea un tranello per incastrare l'assassino e la squadra arresta il maggiordomo della famiglia Cook e la suocera di Hartley. Infine, Jane si reca da Steiner: il medico legale vuole suicidarsi per non soffrire in un futuro molto prossimo e, per far s\u00ec che il suo corpo non subisca un'autopsia, decide di farsi assistere nel suicidio da Jane. Dapprima riluttante, il mentalista accetta in silenzio e inizia a preparare il t\u00e8 per entrambi, mentre Steiner prende alcune pillole nella stanza accanto. Nei suoi ultimi istanti di vita, Jane gli rivela il trucco che ha usato per il foglio di carta rinvenuto nel cadavere di Hartley senza che Jane gli si avvicinasse (aveva chiesto al vice sceriffo di inserire il foglio nella tasca del cadavere qualora ci fosse stato Steiner come medico legale, ipotesi avallata anche da Lisbon) e gli mostra un ultimo trucco con una moneta, cos\u00ec da distrarlo mentre le pillole fanno effetto, portandolo alla morte.\nTutte le rose rosse hanno le spine.\nTrama.\nSan Francisco, South Beach Marina. John Flynn, direttore della compagnia Symphony, viene trovato morto. La prima interrogata \u00e8 la moglie della vittima: lei combina le coppie nell'agenzia del marito. Il primo impatto di Jane con la signora Flynn \u00e8 negativo: secondo il mentalista la Flynn ha ucciso il marito. Rigsby interroga una cliente di Symphony. Van Pelt va invece dalla Cartwright, l'ex moglie di Flynn. Jane va alla Symphony, dove trova la Flynn: inizialmente il consulente del CBI vorrebbe chiarire alla Flynn che ha frainteso la sua situazione sentimentale ma in seguito decide di stare al gioco e di diventare cliente della Symphony. Rigsby e Cho sono al Riveldale Health Club di Sacramento, mentre parlando con un uomo che ha avuto un battibecco con Flynn, ma che poi si era chiarito con quest'ultimo. Alla Symphony, Jane rivela alla Flynn che secondo lui ha ucciso il marito. Ritornati al CBI, Lisbon decide di mandare Rigsby a trovare \"Noemi\", una ricattatrice. L'agente riesce a trovare la donna e a un certo punto, quando Rigsby e la donna sono in camera, entrano Lisbon e Van Pelt, cosicch\u00e9 Rigsby \u00e8 costretto ad arrestarla. Jane riesce quasi a incastrare Erica: ormai sa che la Flynn ha usato un registratore e che ha usato un complice, riuscendo a uscire dallo studio e a uccidere il marito. Jane ritorna da Erica: l'assistente della Flynn, Peter Clarridge, viene arrestato e portato al CBI, assieme a Erica. Jane interroga Peter ma il colloquio \u00e8 infruttuoso quindi lo lascia andare. In una fase di stallo, dove a Jane mancano le prove decisive a mandare in prigione la Flynn, che d'altra parte \u00e8 sicura di non ricevere alcuna accusa grazie al suo alibi ben costruito, il consulente s'inventa un piano: dopo aver rilasciato Clarridge viene data notizia del suo suicidio. Andando all'appartamento di Clarridge, Jane scopre una lettera e la fa aprire alla Flynn: la lettera recita \"Ho vinto\" (\"I win\"). Messa alle strette da Jane, la Flynn conferma insistentemente che non gliene importa nulla della morte di Clarridge, al contrario di quanto Peter potesse pensare, quindi Clarridge si fa vivo: la notizia della sua morte \u00e8 stato un bluff organizzato dall'unit\u00e0 del CBI per incastrare la Flynn. Negli uffici del CBI Clarridge confessa l'omicidio perpetuato a opera della Flynn e la sua complicit\u00e0 nel delitto.\nLista rossa.\nTrama.\nCasa di JJ LaRoche: un uomo entra in casa, scassina la cassaforte e continua a cercare qualcosa, non trovandola. Poco dopo viene sorpreso da LaRoche stesso, che gli spara, non riuscendo a prenderlo; l'uomo esce fuori dalla propriet\u00e0, ma viene bloccato e arrestato da alcuni agenti della polizia. Sul posto vi \u00e8 anche Jane, che per\u00f2 si defila. Sterling Electronics: Ted Fisher finisce morto durante una rapina. Sulla scena del crimine, Cho e Rigsby interrogano un barbone che probabilmente ha visto qualcosa, ma che non dice niente ai due. Quartier generale del CBI, serata inoltrata: la polizia di Sacramento interroga l'uomo che \u00e8 entrato nella casa di LaRoche, Donny Culpepper, vecchia conoscenza del CBI. Jane va a parlare con l'uomo e si scopre che il consulente del CBI l'ha ingaggiato per trovare qualcosa nella casa di LaRoche. Lisbon intuisce che Jane sia coinvolto nella rapina, ma il consulente smentisce. Lisbon e Rigsby si recano all'appartamento di Fisher per parlare con la sua ragazza, Heather, ma trovano la casa devastata. Fisher era nei corpi di Pace; inoltre, qui Lisbon fa la conoscenza di una vicina di Fisher. Al CBI, Jane deve riuscire a tirare fuori il complice Culpepper dalla prigionia, quindi cerca di ipnotizzare O'Donnell, l'agente a guardia della cella del detenuto. L'unit\u00e0 risale a una telefonata minatoria ricevuta da Fisher. Van Pelt scopre che Fisher non era mai stato nei corpi di Pace. La squadra di Lisbon ritorna al magazzino e qui trova il barbone e la vicina di Fisher l'uno contro l'altro e con entrambi che hanno una pistola in mano: Lisbon, sorpresa, li arresta entrambi. Il barbone \u00e8 in realt\u00e0 Cole Ruger, mercenario che lavorava assieme a Fisher alla Sagaris Private Defence, un'agenzia di sicurezza. La vicina di Fisher \u00e8 in realt\u00e0 Vivian Griswold, una spia privata assoldata da un cliente per sorvegliare Fisher. Le versioni dei due sono identiche: ognuno dei due sorvegliava il negozio di Fisher quando sente un rumore nel negozio e trova l'altro all'interno. Mentre Lisbon e Van Pelt vanno a ritrovare Heather, poich\u00e9 qualcuno ha provato a reintrodursi in casa sua, Jane regala una sedia mal ridotta a O'Donnell. A questo punto la squadra cerca di rintracciare la telefonata tra Jane e l'uomo che aveva minacciato Fisher: il mentalista dovrebbe teoricamente tenere Fisher per almeno due minuti per far s\u00ec che il segnale venga trovato ma Jane, dopo appena mezzo minuto, decide di terminare la conversazione. Cho e Rigsby arrestano Omar Hassan, colui che aveva minacciato Fisher. Su consiglio di Jane, Lisbon raduna tutti i sospettati al laboratorio di Fisher: secondo Jane, i sospettati sono tutti nei pressi del laboratorio e infatti Van Pelt, Rigsby e Cho vi trovano sia Ruger sia Griswold. Jane riesce a distrarre O'Donnell e a entrare nella cella di Culpepper. Dopo avergli detto il piano di fuga, Culpepper \u00e8 contrario, poich\u00e9 preferisce rimane in cella e mettere nei guai Jane, che l'ha ingaggiato, piuttosto che finire in prigione. Ritornati al laboratorio, questo viene ripulito dagli agenti e, nella sala ormai vuota, rimangono solo Heather e Jane: incastrata, la ragazza di Fisher punta un'arma contro Jane e poco dopo arriva Cho e arresta Heather. Al CBI, Jane ammette cosa \u00e8 successo a casa LaRoche e spiega perch\u00e9 l'ha fatto: rivela a Lisbon che Hightower non ha ucciso nessuno e che \u00e8 stata incastrata da un uomo del CBI che lavora per John il Rosso, quindi Jane stava cercando di rubare la lista dei sospettati dell'omicidio Johnson nella quale figurava anche Hightower. Jane non pu\u00f2 neanche chiedere la lista a LaRoche poich\u00e9, se non \u00e8 uno dei sospettati, l'uomo di John il Rosso potrebbe essere proprio il nuovo capo del CBI. Lisbon decide di aiutare Jane: colpendo al volto Culpepper, il caso viene annullato e Lisbon, convocata da LaRoche, viene sospesa dal CBI.\nRapina a lama rossa.\nTrama.\nHangtree. Una guardia carceraria della prigione statale di Carson, Walton Parcell viene trovata morta vicino a una gioielleria. L'uomo \u00e8 stato pugnalato a morte con un coltello da prigione e ci\u00f2 porta le indagini verso gli ex detenuti di Parcell. Rigsby prende la lista e si dirige verso uno degli ex detenuti: Steven Rigsby, suo padre. Jane e Lisbon vanno a trovare la ragazza di Parcell, Shelly: Jane ha la conferma della sua stessa intuizione, ovvero che Parcell voleva diventare detective. Cho e Rigsby vanno a interrogare le altre guardie carcerarie: Parcell voleva trasferire un detenuto in un carcere di massima sicurezza. Lisbon e Jane vanno a parlare con la classe di Parcell: qui Jane fa un piccolo show e riesce a scoprire diverse cose sul detenuto, ovvero che \u00e8 nato a Fontana, che ha dei tatuaggi e che si chiama Marcus. Jane e Lisbon vanno a parlare con Marcus Lansdale: dal suo colloquio, Jane scopre che la ragazza di Parcell \u00e8 la sorella di Marcus e quindi vanno a parlare anche con lei. Mentre Rigsby e Van Pelt vanno a parlare con Steven Rigsby, che li dirige verso una pista, Jane e Cho vanno a riparlare con le guardie carcerarie. Al penitenziario Cho lascia da solo il collega, che d\u00e0 un'occhiata alle telecamere e riesce a parlare con due detenuti tra i \"fiduciari\" del blocco C, lo stesso nel quale lavorava Parcell. Nel frattempo Steve Rigsby dirige gli agenti nel locale frequentato da ex detenuti dove c'\u00e8 una certa Rocket, una donna che potrebbe sapere qualcosa sull'omicidio. Steve Rigsby decide di entrare da solo nel locale: pochi secondi pi\u00f9 tardi Rocket fugge dal bar mentre Wayne Rigsby entra nel locale, trovando il padre che sta per accoltellare Andy, un suo rivale, mentre alle spalle il barista gli sta puntando un fucile. La donna, presa da Van Pelt, indirizza gli agenti verso Butch Carwin. Rigsby e Van Pelt arrestano Carwin nella sua fabbrica di metanfetamine. Su invito di Jane, Lisbon va alla prigione di Carson: qui Lisbon \u00e8 complice di una trappola posta da Jane, la cui esca \u00e8 Nick, uno dei fiduciari. Rigsby capisce che il padre lo ha usato per eliminare un suo concorrente, Carwin, che trafficava in sigarette come lui. Intanto nella prigione Lansdale \u00e8 arrestato dalle guardie per il tentano omicidio di Nick mentre quest'ultimo \u00e8 scomparso: il CBI ferma il furgone della lavanderia e arresta Nick, che al CBI \u00e8 costretto a confessare l'assassinio di Parcell.\nRapsodia in rosso.\nTrama.\nNord Est di Sacramento. Eleanor Ortega viene uccisa con tre colpi di pistola. La situazione si complica presto: Lisbon \u00e8 costretta a inseguire un uomo mentre Cho si fa rubare l'auto da un ragazzino appartenente a una gang. Interrogando la madre della vittima, si scopre che quest'ultima era una violinista. Le indagini si dirigono verso Orlando Iglesias, il ragazzo della vittima, facente parte di una gang. Un poliziotto ritrova l'auto di Cho e il ragazzino che gliel'ha rubata, riconsegnando sia l'auto sia il ragazzino a Cho. Dopo aver creato problemi, tentando anche la fuga, Cho arresta il ragazzino che, in cambio della liberazione, da agli agenti delle informazioni per trovare Iglesias. Jane, intanto, assiste alle prove del concerto dell'orchestra prima di essere cacciato dal direttore. Iglesias viene trovato e arrestato da Cho e Van Pelt. Convinto dal ragazzino, Cho va in carcere a parlare con il padre, Lawrence Rome. Jane invita Lisbon al concerto d'inizio stagione e, qui, Jane mette in giro delle false voci su un rapporto illecito tra il direttore d'orchestra e la Ortega: Costance, nuova primo violinista dell'orchestra, viene arrestata, scoperta da Jane e da Lisbon mentre sta picchiando il direttore d'orchestra. L'assistente del procuratore distrettuale Ardiles parla con Lisbon e Cho e li convince a restare fuori dal caso Rome. Contrariamente, Cho trova e arresta Jayden Stevens. Jane incastra il killer, mentre Cho riesce a scarcerare Rome, riuscendo anche a riavvicinarlo al figlio, convincendolo a lasciare la propria gang. Infine Jane d\u00e0 il via a un piccolo concerto personale, convincendo anche gli altri strumentisti a suonare.\nFragole rosse con panna (prima parte).\nTrama.\nSacramento, JD distributore e market. Un uomo \u00e8 seduto in macchina e sembra stia facendo benzina. A un certo punto arriva una volante della polizia e l'uomo si altera: in mano ha un cellulare. Poco dopo l'unit\u00e0 viene informata di una rapina in un Cash in Motion dove sono stati rubati 50.000 dollari e il sospettato \u00e8 in una Volvo blu. I due agenti si accorgono subito che l'auto dell'uomo che sta facendo benzina \u00e8 proprio una Volvo blu, quando l'uomo scende dall'auto e va in direzione di un commesso: gli agenti scendono dall'auto e si dirigono verso l'uomo che \u00e8 rivestito da una bomba: l'uomo insiste con gli agenti perch\u00e9 se ne vadano ma i due poliziotti rimangono al loro posto. Pochi secondi dopo, il cellulare squilla innescando la bomba e l'uomo esplode: l'esplosione investe gli agenti, un'auto e le vetrate del market. La squadra di Lisbon \u00e8 chiamata sul posto per volere del direttore Bertram: nonostante il capo squadra del CBI non abbia chiamato Jane, questi si reca lo stesso sulla scena del crimine. Si scopre che l'uomo-bomba, Alan Dinkler, aveva rubato i soldi al suo capo. Da una testimone, si scopre che Dinkler gli aveva fatto degli strani gesti e che era un pazzo ma Jane intuisce che l'uomo aveva cercato di scrivere qualcosa sul vetro della sua macchina: \"Help me\" e che quindi non era un kamikaze suicida ma che \u00e8 stato rapito e ucciso. Delle telecamere hanno ripreso la scena, che viene rivista da Bertram, Shettrick, Lisbon e LaRoche negli uffici del CBI. Rigsby informa Lisbon che \u00e8 stato usato del PE4 per far saltare l'uomo e che l'ordigno non presentava dei cuscini a sfera che di solito servono ad ampliare la potenza dell'esplosione. Dinkler aveva rubato delle buste dei fast food, oltre ai soldi e ai cd della Cash in Motion. Alla Cash in Motion, Jane anticipa Rigsby e Van Pelt, che interrogano Drake Vermilion, capo della Cash in Motion. Entrato nell'edificio, Dinkler aveva preso i soldi dalla cassaforte rinchiudendo all'interno il suo capo e una collega, Tracy. Jane chiude Vermilion nella cassaforte della Cash in Motion. Cho e Lisbon vanno a casa Dinkler: un agente della polizia controlla la situazione dall'esterno. Entrati nell'appartamento, Lisbon e Cho trovano il cadavere del coinquilino di Dinkler. Jane capisce che il vero obiettivo del rapitore di Dinkler era la lista dei clienti presente nei cd della Cash in Motion. Indagando Van Pelt scopre che Dinkler non ha mai fatto benzina e il serbatoio della sua auto era pieno. Lisbon e Jane ritornano sulla scena del crimine, dove interrogano il commesso: si scopre che Dinkler era andato in bagno e i due vi si recano. Nel bagno si scopre che Dinkler aveva lasciato un messaggio: AD-297A6 Windsor. L'unit\u00e0 di Lisbon deve cercare una serie di luoghi dove probabilmente Dinkler aveva un appuntamento e Jane declina l'offerta di andarli a cercare. L'assassino ha fatto passare le telefonate dalla Cina quindi \u00e8 impossibile risalire a lui. Dopo un po', rimane un unico luogo da testare: il liceo di Windsor. Jane decide di andare a trovare Lisbon al liceo, ormai chiuso da due anni. Il mentalista raggiunge l'istituto e, dopo esserci entrato, sente degli strani rumori: si avvicina e, in seguito, entra nello spogliatoio dove trova Lisbon con un giubbotto esplosivo. A un certo punto, squilla un cellulare e Jane decide di rispondere: dall'altra parte, risponde il killer che comunica a Lisbon di andare al CBI per prendere i due cd della Cash in Motion. A questo punto interviene Jane e comunica al killer che anche lui \u00e8 della partita. Nel tragitto verso il CBI, Lisbon, che \u00e8 cattolica, prega. Jane cerca di estrarre informazioni al killer tramite la religione ma l'assassino non cade nel suo tranello. A questo punto, Jane decide di non andare al CBI e di cambiare strada, distraendo il killer, che non pu\u00f2 vedere dove stanno andando. Jane riesce a capire dove risiede il killer e lo distrae, facendo finta di entrare nella stanza delle prove del CBI quando invece entrano nella stanza del killer: qui scoprono che il killer \u00e8 il commesso del negozio e Lisbon gli punta la pistola in faccia. Jane, con l'aiuto di Lisbon, riesce a distrarre il commesso e a rubargli il dispositivo che attiva la bomba, mentre Lisbon lo convince a farsi togliere il giubbotto con l'ordigno, arrestando il killer. Lisbon e Jane si prendono le congratulazioni di LaRoche, che \u00e8 appena arrivato al market. Arrestato, viene messo nell'auto di LaRoche e qui il killer, liberatosi dalle manette, tenta la fuga ma viene freddato da LaRoche. Al CBI, Jane osserva la lista dei clienti mentre Lisbon e LaRoche hanno un colloquio con Bertram: Jane aveva capito che il messaggio nel bagno era un falso lasciato dall'attentatore, quindi Dinkler si era fermato al market per consegnare la lista dei clienti al commesso ma quando Dinkler gliela stava consegnando, arrivarono i poliziotti e il commesso fu costretto a fuggire all'interno del market azionando il detonatore. Il caso sembra apparentemente chiuso, quando la Omicidi riceve una telefonata anonima che li informa di un cadavere in un'abitazione a Cosgrow: si tratta di Max James, un cliente nella lista della Cash in Motion. Arrivati nella casa, si scopre che il commesso era arrivato da James quattro giorni prima e che l'aveva torturato per ottenere delle informazioni ma James muore prima che il killer le potesse ottenere, cos\u00ec, trovando una ricevuta della Cash in Motion decide di usare Dinkler. Sulla scena, Cho trova una foto che ritrae James e Hightower e Jane intuisce la situazione, optando per lasciare il caso alla polizia di Sacramento: dietro alle bombe c'\u00e8 il serial killer John il Rosso che d\u00e0 la caccia ad Hightower. Jane va in un motel di Sacramento e nel bagno di una stanza vi trova Hightower, che le punta contro una pistola.\nFragole rosse con panna (seconda parte).\nTrama.\nHightower depone la sua arma e parla con Jane. Max James era il cugino di Hightower e l'ex agente speciale era andata a casa James, trovandolo morto. Hightower sa che John il Rosso \u00e8 molto vicino a lei, quindi per salvarsi vuole costituirsi al CBI. Jane chiede quindi ad Hightower due giorni di tempo per scoprire il complice di John al CBI. Jane raduna la squadra in un locale e li aggiorna sulla situazione: quando John ha parlato con Jane, gli ha recitato l'inizio di The Tyger di William Blake e Todd Johnson era collegato al serial killer, poich\u00e9 anche le sue ultime parole prima di morire erano l'inizio della poesia. Johnson voleva parlare, ma John l'ha fatto uccidere da una talpa del CBI. Jane \u00e8 in contatto con Hightower e quest'ultima vuole arrendersi. L'unit\u00e0 decide di lavorare al caso. Jane va a parlare con LaRoche: qui ricatta il capo del CBI dicendogli che se non gli dar\u00e0 la lista dei sospettati dell'omicidio Johnson, Jane riveler\u00e0 il segreto di LaRoche, che sa poich\u00e9 Donald Culpepper, un suo uomo, aveva visto il contenuto di una scatola presente nella cassaforte a casa LaRoche. LaRoche d\u00e0 la lista al consulente, che raduna nuovamente la squadra e comunica i nomi dei quattro sospettati: Brenda Shettrick, responsabile delle pubbliche relazioni del CBI con il media, l'assistente procuratore Osvaldo Ardiles, Gale Bertram, direttore del dipartimento e Craig O'Laughlin, agente dell'FBI. L'unica altra opzione \u00e8 che la talpa sia LaRoche stesso. Il piano di Jane \u00e8 dire a tutti i sospettati dove si trova Hightower, al Pacific Palms Hotel, ma a ognuno d\u00e0 un numero di camera diverso: Jane informa LaRoche (705), Lisbon comunica con Shettrick (405) e con Bertram (605) mentre Cho e Rigsby si occupano di Ardiles (305) e di O'Laughlin (505). In realt\u00e0, Hightower si trova in una villa sorvegliata da Van Pelt. Jane, Cho e Rigsby sistemano le cinque camere mettendo una telecamera in ogni appartamento. In serata, Jane nota una donna sospetta: la donna sale fino all'ottavo piano, quello dove la squadra si \u00e8 piazzata, ma subito dopo va verso le scale antincendio e scende fino ad arrivare a una camera, entrando nella 605, quella di Bertram: Cho e Rigsby entrano nell'appartamento ma la donna, pur di non farsi arrestare, si suicida. Jane decide quindi di incastrare Bertram e John. Contrariamente a quanto dettogli da Jane, Van Pelt parla con O'Laughlin. Lisbon va a trovare Hightower mentre Jane porta Bertram in un centro commerciale: l'edificio \u00e8 sorvegliato da Cho e da Rigsby, che controlla le telecamere. Parlando con Bertram, Jane capisce che la corda della killer commissionata da John il Rosso serviva per scendere al piano di sotto quindi il contatto di John al CBI non \u00e8 Bertram, la cui camera era la 605, bens\u00ec O'Laughlin, a cui era stata comunicata la 505. Van Pelt si porta ingenuamente dietro O'Laughlin che con una scusa si allontana da lei: l'agente dell'FBI ritorna indietro e uccide i due agenti che pattugliavano la villa di Hightower. Cho e Rigsby vanno a prendere O'Laughlin mentre Jane rimane con Bertram nel centro commerciale. Jane riesce a comunicare a Lisbon che l'uomo di John \u00e8 O'Laughlin, ma Lisbon l'ha appena fatto entrare in casa: Lisbon si gira verso l'agente ma quest'ultimo \u00e8 pi\u00f9 svelto e le spara. Van Pelt e Hightower stanno entrambe prendendo la pistola quando Lisbon distrae O'Laughlin, permettendo ad Hightower e Van Pelt di uccidere l'agente. Alla fine del conflitto, Lisbon comunica a Jane che O'Laughlin \u00e8 morto. Seguendo le istruzioni del mentalista, Lisbon prende il cellulare di O'Laughlin e chiama l'ultimo contatto dell'ex agente: gli risponde un uomo seduto a un tavolo nello stesso centro commerciale di Jane e Lisbon gli dice che O'Laughlin \u00e8 morto. Jane si avvicina all'uomo che ha risposto a Lisbon e questi si rivela essere John il Rosso. John invita al tavolo Jane, che si siede. Per provare di essere John, questi rivela a Jane dei particolari sulla famiglia di Jane che solo lui e il killer potevano sapere, come l'odore dello shampoo della figlia, ovvero fragole con panna. Quando John se ne sta per andare, il consulente del CBI si avvicina e gli spara tre volte, uccidendolo. La sua vendetta \u00e8 compiuta. Nel fuggi-fuggi generale, Jane rimane seduto al tavolo, bevendo t\u00e8 e con a fianco il cadavere di John: viene quindi arrestato dalla polizia di Sacramento."}
{"id": "3128925", "revid": "287204", "url": "https://it.wikipedia.org/wiki?curid=3128925", "title": "Swoobat", "text": ""}
{"id": "3128932", "revid": "122871", "url": "https://it.wikipedia.org/wiki?curid=3128932", "title": "Ventura Publisher", "text": ""}
{"id": "3128941", "revid": "1543377", "url": "https://it.wikipedia.org/wiki?curid=3128941", "title": "Nikolaj Zabolockij", "text": "\u00c8 considerato \u00abuno dei grandi poeti russi del XX secolo\u00bb, ma rimane ancora poco conosciuto in Occidente. \u00c8 \u00abl'ultimo rappresentante della tradizione russa futurista\u00bb, \u00abl'ultimo modernista russo\u00bb e \u00abil primo poeta dell'era sovietica\u00bb. La sua opera non \u00e8 di facile classificazione, e forse per questo \u00abnon ha avuto abbastanza attenzioni al di fuori della Russia\u00bb.\nBiografia.\n\u00c8 nato vicino a Kazan' e \u00abha imparato dalla sua educazione provinciale ad amare la natura e a vedere in essa una parte delle follie dell'uomo\u00bb. Suo padre, agronomo, \u00abha servito fedelmente l'Unione Sovietica ed \u00e8 stato premiato come \"eroe del lavoro\" nella provincia in cui ha lavorato quarant'anni\u00bb. Sua madre, maestra di scuola, era simpatizzante del movimento rivoluzionario. Ha frequentato la scuola provinciale, poi l'\"Istituto Pedagogico Herzen\" a Leningrado, dove ha cominciato a scrivere poesie, imitando Vladimir Majakovskij, Aleksandr Blok e Sergej Esenin. Si \u00e8 laureato nel 1925, e dopo un anno nell'Armata Rossa, ha cominciato a collaborare con una casa editrice statale che si occupava di letteratura per l'infanzia.\nLe sue prime poesie sono apparse sulle riviste letterarie nel 1927. \u00c8 entrato nei circoli letterari di Leningrado, e l'amicizia con Daniil Charms e Aleksandr Ivanovi\u010d Vvedenskij ha portato alla creazione di OB\u0116RIU (acronimo per \"Associazione per l'arte reale\", in russo \"\u041e\u0431\u044a\u0435\u0434\u0438\u043d\u0435\u043d\u0438\u0435 \u0440\u0435\u0430\u043b\u044c\u043d\u043e\u0433\u043e \u0438\u0441\u043a\u0443\u0441\u0441\u0442\u0432\u0430\"), l'ultima avanguardia politicamente indipendente (quasi tutti i membri hanno avuto una vita sfortunata).\nNel 1929 \u00e8 uscita la sua prima opera, \"Stolbcy\" (\"Colonne\"), che gli ha procurato un grande \"succ\u00e8s de scandal\". Negli anni immediatamente successivi Zabolockij ha sentito il bisogno di nuovi stimoli: \u00e8 stato un grande appassionato letteratura scientifica, ha letto le opere di artisti e pensatori, \u00e8 entrato in contatto con Kazimir Malevi\u010d, Pavel Filonov e Savel'ev. In questi anni ha scritto anche racconti per bambini, come altri oberiuti, la cui potenza immaginativa ben si adattava alla percezione del mondo dei bambini.\nNel 1937 \u00e8 accusato di appartenere a un gruppo sovversivo, viene arrestato e mandato al confino in un gulag nei pressi di Qara\u01e7andy.\nDopo il ritorno dall'esilio, ha cominciato a fare il traduttore e ha pubblicato nuove poesie, nel 1948 e nel 1957. \u00c8 morto per un infarto nel 1958 a Tarusa, dove si era stabilito due anni prima.\nI due Zabolockij.\nZabolockij credeva che \u00abla ragione umana avesse il dovere di cambiare la natura, ma l'uomo in cambio doveva imparare dalla natura\u00bb. Zabolockij era interamente consacrato alla sua arte; la sua era una vita appartata, ma \u00abera un uomo pieno di ironia e ottimismo\u00bb, anche nei momenti difficili.\nL'opera di Zabolockij si pu\u00f2 dividere in due periodi. Dal 1926 al 1933 \u00abla straordinaria combinazione di semplicit\u00e0 classica e linguaggio surrealista, di metrica tradizionale e sincopi non convenzionali, lo hanno reso uno dei pi\u00f9 originali poeti sovietici\u00bb. \u00abApparentemente inarticolata, estremamente irrazionale, a volte assurda e grottesca\u00bb, la sua poesia \u00e8 stata alla fine degli anni Venti una voce fuori dal coro, non conforme alle tendenze realistiche del periodo. Zabolockij apparteneva al ristretto gruppo di \u00abpoeti moderni difficili ed \u00e8, come Boris Pasternak, un poeta per i poeti\u00bb. \u00c8 stato un \u00abinnovatore\u00bb, con la sua \u00abnervosa, frammentaria, surrealistica visione del mondo urbano sovietico\u00bb. \u00c8 una visione \u00absospesa tra satira e disperazione\u00bb. Le cose pi\u00f9 comuni e semplici della realt\u00e0 \u00abassumono contorni e forme da incubo\u00bb. Ben presto la stampa sovietica lo ha dipinto come una persona pericolosa; viene attaccato per la sua non convenzionalit\u00e0 e per i suoi intenti satirici.\nDopo la met\u00e0 degli anni Trenta, per dieci anni non si sono avute pi\u00f9 sue notizie. Durante il lungo esilio, \u00e8 riuscito a scrivere solo una poesia. \nLe tragiche e complesse esperienze della sua vita hanno sviluppato un lato molto differente della sua personalit\u00e0 letteraria.\nLa poesia del secondo periodo \u00e8 semplice e tradizionale, e non ha quasi nulla in comune con quanto ha scritto prima; \u00e8 marcata da \u00abuna grande moderazione e formalit\u00e0; le irregolarit\u00e0 ritmiche sembrano scomparire; il linguaggio diventa pi\u00f9 convenzionale e gli elementi satirici cedono il posto a temi filosofici\u00bb. Il suo stile cambia. Scrive per lo pi\u00f9 sulla natura, sulla morte, sull'immortalit\u00e0, a volte su ragione e arte, a volte sugli esseri umani. Dopo il gulag, ha preso la pragmatica decisione di salvare l'essenza della sua poesia, celandone le parti pi\u00f9 visibili. Zabolockij viene disprezzato per i suoi apparenti compromessi col potere letterario sovietico, che lo hanno portato a scrivere diverse poesie al servizio dello stato.\nI critici occidentali generalmente preferiscono il primo Zabolockij, mentre in Unione Sovietica le opere del secondo periodo riscuotono pi\u00f9 successo.\nIn entrambi i periodi, \u00abla sua poesia \u00e8 tecnicamente un capolavoro\u00bb. La sua opera \u00e8 \u00abuna brillante combinazione di classico formalismo e fantasia selvaggia, che inserisce in un elegante cornice ottocentesca con elementi bizzarri e assurdi tipici di surrealisti, espressionisti, dadaisti\u00bb.\nOpere.\nIl suo primo libro, \"Stolbcy\" (\"Colonne\") \u00e8 stato pubblicato nel 1929 e poi ritirato e vietato. L'opera \u00e8 un ciclo di meno di venti poesie, composte tra il 1926 e il 1928. Queste poesie sulla grande citt\u00e0 \u00abilluminano in modo grottesco e in flash apparentemente disconnessi il degrado di un mondo sottosopra\u00bb: Leningrado negli ultimi anni della Nuova politica economica (NEP). L'opera \u00e8 caratterizzata da una dispettosa irriverenza verso le convenzioni sociali, gli stereotipi e le istituzioni. Parole animate e inanimate sono ugualmente vive nella sua poesia, e mostrano un'indomita volont\u00e0. Il suo spirito irrazionale lo rende vicino a Daniil Charms e Aleksandr Vvendenskij, mentre l'antropomorfismo richiama il primitivismo di Velimir Chlebnikov. La poesia \"I segni dello zodiaco si cancellano\", un'assurda ballata, fornir\u00e0 nel 1996 le parole per una canzone russa pop.\n\"Tor\u017eestvo zemledelija\" (\"Il trionfo dell'agricoltura\"), pubblicato su \"Zvezda\" nel 1933, descrive la trasformazione di una fattoria collettiva in un idillio, dove sbocciano le arti. Il numero di \"Zvezda\" contenente \"Tor\u017eestvo zemledelija\" \u00e8 stato confiscato e sostituito con una versione mutilata. Il poema segna l'inizio delle difficolt\u00e0 con il potere e un cambiamento di stile; \u00e8 stato accolto con indignazione ed \u00e8 stato letto come un'iperbole ironica; i critici sovietici l'hanno attaccato come una pericolosa \u00absatira sulla collettivizzazione\u00bb. In seguito, soprattutto in Occidente, altri critici hanno considerato il poema come \u00abuna visione utopica di una natura libera da sofferenze e completamente assimilata dal genere umano\u00bb.\nDopo l'esilio, si \u00e8 dedicato alla traduzione del medievale \"Canto della schiera di Igor\" nel moderno verso russo; poi ha tradotto il poema epico georgiano \"Il cavaliere dalla pelle di pantera\" di Shota Rustaveli, e le opere di altri poeti georgiani come Vazha-Pshavela, Grigorij Orbeliani, Davit Guramishvili. Nel 1948 e nel 1957 ha pubblicato meditazioni liriche la cui caratteristica principale \u00e8 la gaia sobriet\u00e0, e che riflettono sul rapporto tra uomo e natura, e tra ragione e spontaneit\u00e0."}
{"id": "3128945", "revid": "599013", "url": "https://it.wikipedia.org/wiki?curid=3128945", "title": "Stefan Selakovic", "text": "Carriera.\nCresciuto nel Varbergs GIF, una delle squadre della citt\u00e0 che gli ha dato i natali, Selakovic \u00e8 passato all'Halmstad nel 1996 vincendo lo scudetto un anno pi\u00f9 tardi. Il titolo nazionale \u00e8 stato bissato dal club nel 2000, mentre nel campionato 2001 fu lo stesso Selakovic a vincere la classifica cannonieri, grazie alle 15 reti in 25 partite.\nLe sue prestazioni hanno attirato le attenzioni dell'Heerenveen, cos\u00ec il giocatore approd\u00f2 in Olanda disputando 90 partite di campionato fino al 1\u00ba gennaio 2005, quando rientr\u00f2 in patria per firmare con l'IFK G\u00f6teborg. Con i \"bl\u00e5vitt\", Selakovic ebbe una lunga parentesi che dur\u00f2 fino al 2012 con oltre 200 partite di Allsvenskan all'attivo. Nel frattempo vinse uno scudetto (2007) e la classifica individuale degli assist nel campionato 2009.\nTerminato il periodo a G\u00f6teborg, Selakovic fu ufficializzato dall'Halmstad nel gennaio 2013, forte del ritorno del club nella massima serie. Si ritira alla fine della stagione, conclusasi con la salvezza agli spareggi contro il GIF Sundsvall."}
{"id": "3128947", "revid": "1305772", "url": "https://it.wikipedia.org/wiki?curid=3128947", "title": "Bartman Meets Radioactive Man", "text": "The Simpsons: Bartman Meets Radioactive Man \u00e8 un videogioco a piattaforme pubblicato nel 1992 dalla Acclaim per Nintendo Entertainment System (NES) e Sega Game Gear. Sviluppato dalla Imagineering, questo videogioco a scorrimento orizzontale vede protagonista Bart Simpson impegnato nel salvare l'Uomo Radioattivo, il suo supereroe dei fumetti preferito.\nIl gioco.\nAll'inizio di \"Bartman Meets Radioactive Man\", Bart Simpson \u00e8 a casa e a leggere un fumetto dell\"'Uomo Radioattivo\", quando salta fuori il personaggio del Ragazzo Ionico, aiutante dell'Uomo Radioattivo, e dice a Bart che deve entrare con lui nel fumetto per salvare l'Uomo Radioattivo, che \u00e8 tenuto prigioniero in una prigione orbitante. Una volta dentro al fumetto, Bart si trasforma nel suo alter ego supereroe Bartman, e deve sconfiggere tutti i malvagi che hanno fatto perdere i superpoteri all'Uomo Radioattivo: Swamp Hag, Dr. Crab e Lava Man. Dopo aver raccolto tutti i poteri rubati, Bart deve infine trovare l'Uomo Radioattivo e collaborare con lui per sconfiggere Brain-O \"il magnifico\", la mente criminale che ha organizzato l'intero piano.\n\"Bartman Meets Radioactive Man\" \u00e8 un videogioco a piattaforme a scorrimento orizzontale. Nel corso dei quattro livelli, Bart dovr\u00e0 affrontare svariati nemici, con a disposizione soltanto cinque punti vita, che per\u00f2 possono essere recuperati. Questo \u00e8 possibile facendo raccogliere a Bart i \"segnali radioattivi\". Il giocatore pu\u00f2 inoltre raccogliere delle icone luminose che danno a Bart l'abilit\u00e0 di sparare raggi di energia contro gli avversari. Le sue altre armi sono i calci e i pugni. Inoltre, Bart dovr\u00e0 evitare le trappole mortali sparse in tutti i livelli.\nQuesto \u00e8 l'unico videogioco dei Simpson dove si usa solo Bart in versione Bartman."}
{"id": "3128960", "revid": "179980", "url": "https://it.wikipedia.org/wiki?curid=3128960", "title": "FAR Rabat", "text": ""}
{"id": "3128967", "revid": "1543377", "url": "https://it.wikipedia.org/wiki?curid=3128967", "title": "Billy Strayhorn", "text": "Tra le sue composizioni pi\u00f9 conosciute si ricordano \"Chelsea Bridge\", \"Take the \"A\" Train\" e \"Lush Life\".\nBiografia.\nLa giovinezza.\nNato a Dayton, in Ohio, Strayhorn presto si trasfer\u00ec con la famiglia a Pittsburgh. Dopo poco, tuttavia, la madre lo mand\u00f2 presso i nonni materni a Hillsborough, in Carolina del Nord, per proteggerlo dalle sfuriate del padre, che era spesso ubriaco. Strayhorn ebbe a dichiarare che la nonna materna ebbe una fondamentale influenza sulla sua formazione e che fu lei ad avviarlo alla musica: Billy impar\u00f2 a suonare i primi inni ecclesiastici sul piano della nonna e passava le giornate ascoltando dischi sul suo grammofono.\nL'incontro con Ellington.\nTornato a Pittsburgh, Billy s'iscrisse alla Westinghouse High School che sarebbe anche stata la scuola di Erroll Garner e Ahmad Jamal: il suo professore di piano era lo stesso che avrebbe insegnato a Erroll Garner e a Mary Lou Williams. Inizi\u00f2 la sua carriera musicale studiando musica classica al Pittsburgh Music Institute, componendo un musical per il suo liceo, formando un trio che veniva trasmesso ogni giorno da una radio locale, e componendo, non ancora ventenne, le canzoni \"Life Is Lonely\" (che sarebbe poi diventata \"Lush Life\"), \"My Little Brown Book\", e \"Something to Live For\". All'et\u00e0 di 19 anni, inizi\u00f2 a comporre per un musical professionale, \"Fantastic Rhythm\".\nDopo aver constatato le difficolt\u00e0 praticamente insormontabili che un afroamericano avrebbe dovuto affrontare nel mondo della musica classica (che era completamente bianco), Strayhorn entr\u00f2 in contatto col jazz attraverso un gruppo di Pittsburgh, i Mad Hatters, ed inizi\u00f2 ad ascoltare la musica di Art Tatum e Teddy Wilson che lo convertirono completamente a questo genere musicale.\nBilly incontr\u00f2 Duke Ellington nel dicembre del 1938, dopo un concerto tenutosi a Pittsburgh (Strayhorn aveva gi\u00e0 assistito ad un concerto di Ellington nel 1933). Ebbe cos\u00ec l'occasione di illustrare a Ellington le sue idee sull'arrangiamento e di dimostrargliele in pratica. Duke fu tanto colpito da invitare altri membri dell'orchestra a sentire Strayhorn. Alla fine dell'audizione, chiese a Strayhorn di andare a trovarlo a New York alla fine del tour.\nFu l'inizio di un sodalizio trentennale, in cui Strayhorn funse da arrangiatore, compositore, pianista e collaboratore di Ellington, che lo ricordava cos\u00ec: \"Billy Strayhorn era il mio braccio destro, quello sinistro, gli occhi che avevo dietro la testa; le mie onde cerebrali viaggiavano nel suo cervello, e le sue nel mio.\"\nVita con Ellington.\nNon \u00e8 facile distinguere il lavoro di Strayhorn nell'orchestra da quello di Ellington. Billy era un geniale compositore ed arrangiatore, ma sembrava gli piacesse rimanere all'ombra di Duke. Quest'ultimo si comportava protettivamente nei confronti del minuto, gentile e timido giovane, che l'orchestra aveva soprannominato \"Strays\", \"Weely\", e \"Swee' Pea\" (\"pisellino\").\nAnche se ad Ellington fu in effetti attribuito molto del merito del lavoro di Strayhorn, egli non pass\u00f2 mai sotto silenzio il contributo del suo collaboratore, anche con dichiarazioni scherzose dal palco: \"Strayhorn fa molto del lavoro, ma io faccio tutti gli inchini!\".\nBilly compose la sigla dell'orchestra, \"Take the \"A\" Train\", e molti altri pezzi del suo repertorio, a volte come autore unico (\"Lotus Blossom\", \"Chelsea Bridge\", \"Rain Check\") altre volte (\"Day Dream\", \"Something to Live For\") come coautore (con Ellington). Alcuni dei suoi pezzi (\"Satin Doll\" e \"Sugar Hill Penthouse\") furono attribuiti al solo Ellington. D'altro canto Ellington accredit\u00f2 a Strayhorn alcuni lavori di ampio respiro su cui i due avevano lavorato assieme (\"Such Sweet Thunder\", \"A Drum Is a Woman\", \"The Perfume Suite\", \"The Far East Suite\").\nCome arrangiatore, Strayhorn lavor\u00f2 su molte delle incisioni di Ellington, donando loro un tocco distintivo. Mentre Ellington scriveva direttamente per i solisti dell'orchestra, mettendo in mostra la personalit\u00e0 e il suono di musicisti del calibro di Johnny Hodges, Harry Carney, Ben Webster, Lawrence Brown e Jimmy Blanton, e giocando sui contrasti tra soli e sezioni per creare un suono orchestrale caratteristico, Strayhorn introdusse una scrittura pi\u00f9 lineare e classica, contribuendo a consolidare gli obiettivi di Duke. Rispetto alla scrittura di Ellington, quella di Strayhorn tendeva ad essere pi\u00f9 dolceamara, soprattutto nei pezzi scritti per il sassofono contralto Johnny Hodges.\nIl lavoro di Strayhorn ed Ellington sulla colonna sonora del film \"Anatomia di un omicidio\" port\u00f2 la loro collaborazione ad essere riconosciuta, ed elogiata, anche al di fuori dell'ambito jazzistico.\nPoco prima del secondo tour europeo dell'orchestra, Strayhorn and\u00f2 a vivere con Ellington, la sorella Ruth e il figlio di Duke Mercer. Fu attraverso quest'ultimo che Billy (che era omosessuale), incontr\u00f2 il suo primo partner, il musicista afroamericano Aaron Bridgers, con il quale Strayhorn convisse finch\u00e9 Bridgers si trasfer\u00ec a Parigi nel 1947.\nStrayhorn prese posizione nelle lotte per i diritti civili degli afroamericani: amico di Martin Luther King, nel 1963 arrangi\u00f2 e diresse \"King Fought the Battle of 'Bam'\" per l'orchestra di Ellington, all'interno dello spettacolo storico \"My People\", dedicato a King.\nIl carattere di Billy Strayhorn lasci\u00f2 il segno in molti tra quelli che lo incontrarono. Egli fu determinante per la carriera di Lena Horne, che avrebbe voluto sposarlo e lo ricordava come l'amore della sua vita. Strayhorn aiut\u00f2 la Horne a migliorare la sua tecnica canora e registr\u00f2 diverse canzoni assieme a lei.\nNel corso degli anni cinquanta, Strayhorn si allontan\u00f2 qualche anno da Duke Ellington, incidendo alcuni album come solista, componendo spettacoli per la Copasetics, casa di produzione di New York, e producendo spettacoli teatrali col suo amico Luther Henderson.\nMalattia e morte.\nNel 1964 a Strayhorn fu diagnosticato un cancro all'esofago che lo avrebbe portato alla morte nel 1967. Billy mor\u00ec nelle prime ore del 31 maggio, confortato dal suo partner Bill Grove. (Si \u00e8 spesso raccontato che Strayhorn fosse spirato tra le braccia di Lena Horne. La stessa Horne ha invece dichiarato di aver ricevuto la notizia della morte di Billy durante una tourn\u00e9e in Europa).\nAncora in ospedale, Strayhorn consegn\u00f2 a Ellington la sua ultima composizione \"Blood Count\". Duke la us\u00f2 come introduzione del suo album in memoria di Strayhorn, \"\u2026And His Mother Called Him Bill\", che fu registrato molti mesi dopo la morte di Strayhorn. L'ultima traccia \u00e8 occupata da una versione solista di \"Lotus Blossom\" suonata estemporaneamente al pianoforte da Ellington, che inizi\u00f2 a suonare per il suo amico mentre l'orchestra smontava gli strumenti alla fine della seduta di registrazione (i rumori dell'orchestra che smobilita si sentono sullo sfondo della registrazione).\nLe ceneri di Billy Strayhorn vennero sparse sul fiume Hudson dai suoi amici pi\u00f9 stretti.\nDiscografia.\nSplit.\ncon Duke Ellington\ncon Johnny Hodges"}
{"id": "3128974", "revid": "228587", "url": "https://it.wikipedia.org/wiki?curid=3128974", "title": "Giuliano Baioni", "text": "Biografia.\nDopo aver studiato qualche anno economia all'Universit\u00e0 di Bologna, si \u00e8 trasferito nel 1949 alla Facolt\u00e0 di lingue e letterature straniere dell'Universit\u00e0 di Venezia dove si \u00e8 laureato nel 1955 con Ladislao Mittner.\nNel frattempo ha effettuato soggiorni come lettore di italiano a Kiel e a Monaco di Baviera, poi nel 1963 \u00e8 diventato docente di Germanistica, prima all'Universit\u00e0 di Trieste come incaricato, poi all'Universit\u00e0 di Palermo come professore ordinario, per tornare a Trieste e, dal 1965 al 1975 all'Universit\u00e0 di Padova.\nDopo due anni all'Universit\u00e0 di Bologna (1975-1977), si \u00e8 stabilito definitivamente a Venezia, dove ha insegnato lingua e letteratura tedesca fino al 2001.\n\"Visiting professor\" presso l'Universit\u00e0 di Essen (1977-1978), ha ottenuto nel 1998 il Premio Gorizia e il Premio Grinzane Cavour.\nNel 2002 \u00e8 diventato professore emerito.\n\u00c8 stato membro dell'Istituto Veneto (dal 1986) e dell'Associazione italiana germanistica, dove risulta tra i maestri.\nI suoi studi su Kafka, Nietzsche, Rilke, Goethe e Fontane, di risonanza internazionale, lo hanno posto tra i migliori studiosi di letteratura tedesca."}
{"id": "3128982", "revid": "287204", "url": "https://it.wikipedia.org/wiki?curid=3128982", "title": "Monte Grande (Bologna)", "text": ""}
{"id": "3128985", "revid": "38120", "url": "https://it.wikipedia.org/wiki?curid=3128985", "title": "NANA", "text": ""}
{"id": "3128991", "revid": "1552438", "url": "https://it.wikipedia.org/wiki?curid=3128991", "title": "Jakob Johansson", "text": "Carriera.\nClub.\nDopo aver disputato il campionato 2006 con l'FC Trollh\u00e4ttan in Division 1 (terza serie nazionale), Johansson \u00e8 stato portato all'IFK G\u00f6teborg dal tecnico Jonas Olsson, che proprio durante quell'inverno aveva compiuto lo stesso percorso passando dalla panchina del Trollh\u00e4ttan a quella dei biancoblu.\nIl 27 giugno 2007 Johansson \u2013 che aveva compiuto 17 anni da pochi giorni \u2013 ha esordito nel campionato di Allsvenskan giocando 87 minuti nella sconfitta esterna contro l'Hammarby, diventando allo stesso tempo il primo giocatore nato negli anni '90 ad essere sceso in campo nel massimo campionato svedese. A fine stagione le sue presenze saranno 9, e la squadra torner\u00e0 a conquistare il titolo nazionale a 11 anni di distanza dall'ultimo trofeo vinto.\nIl 28 giugno 2008 ha segnato il suo primo gol ufficiale, il quale ha deciso la sfida contro il Ljungskile (terminata 1-0) valida per il quarto turno della Coppa di Svezia di quell'anno. La prima rete in campionato l'ha invece firmata il 6 ottobre 2008 in casa contro l'Hammarby, quando ha chiuso le marcature siglando il definitivo 2-0.\nNel marzo 2013 ha prolungato di un altro anno il proprio contratto con l'IFK G\u00f6teborg che altrimenti sarebbe scaduto a fine 2013. Ha dunque giocato in biancoblu anche la stagione 2014, ma a fine campionato ha lasciato la squadra a parametro zero dopo otto anni di permanenza.\nLibero da vincoli contrattuali, Johansson ha accettato l'offerta dei greci dell'AEK Atene, ai quali si \u00e8 ufficialmente unito nel gennaio 2015 con un contratto di tre anni e mezzo. La squadra, che due estati prima era stata costretta a ripartire dalla terza serie per problemi economici, al momento dell'arrivo dello svedese si trovava in Football League ma a fine anno ha conquistato il ritorno nella massima serie. Nel 2015-2016 Johansson e i gialloneri, neopromossi, hanno chiuso il campionato come vice campioni di Grecia in virt\u00f9 del 2\u00ba posto in classifica, e nella stessa annata hanno vinto la Coppa di Grecia.\nIl grave infortunio al legamento crociato del ginocchio sinistro rimediato nel novembre 2017 nella sfida di San Siro con la nazionale (decisiva per la qualificazione mondiale) lo ha costretto a dover perdere \u2013 oltre ai Mondiali \u2013 anche la rimanente parte del campionato 2017-2018, concluso dalla formazione ateniese con la conquista del titolo nazionale. Johansson durante questo campionato ha giocato 8 partite nelle prime giornate. A fine stagione non ha rinnovato il contratto in scadenza con l'AEK, dichiarandosi desideroso di una nuova parentesi dopo i tre anni e mezzo trascorsi in Grecia.\nIl 4 giugno 2018 \u00e8 stato reso noto il suo ingaggio biennale da parte dei francesi del Rennes. Tornato a giocare in partite ufficiali nell'ottobre seguente dopo quasi un anno di assenza per infortunio, ma il biennio in Ligue 1 si riveler\u00e0 comunque caratterizzato da problemi fisici: nel gennaio del 2019 contro il Guingamp ha riportato un problema a un legamento del ginocchio destro (ginocchio dunque diverso da quello sinistro precedentemente infortunato) ed \u00e8 rimasto fuori causa per quasi tre mesi, mentre nel 2019-2020 ha dovuto saltare l'intera stagione a causa della rottura del legamento crociato del ginocchio destro avvenuta a settembre.\nNel maggio del 2020, mentre Johansson completava la riabilitazione e mentre il suo contratto con il Rennes si avviava verso la scadenza, \u00e8 stato annunciato il suo ritorno all'IFK G\u00f6teborg con un accordo valido fino alla fine dell'anno 2022.\nIl 22 giugno 2021, durante la pausa estiva di un'Allsvenskan 2021 che non lo ha mai visto scendere in campo, Johansson ha annunciato di essere costretto al ritiro dal calcio giocato a soli 31 anni a causa dei problemi fisici dovuti agli infortuni pregressi.\nNazionale.\nHa fatto parte delle principali nazionali giovanili svedesi, quindi ha debuttato in nazionale maggiore il 23 gennaio 2013 contro la Corea del Nord in un match del torneo King's Cup organizzato in Thailandia. Si trattava tuttavia di una nazionale interamente formata da giocatori militanti nei campionati scandinavi o comunque in altre leghe ferme durante il periodo invernale.\nEscludendo le amichevoli di gennaio, la sua prima presenza in nazionale \u00e8 datata 11 novembre 2016, quando la Francia ha battuto 2-1 la Svezia allo Stade de France in un incontro valido per le qualificazioni ai Mondiali del 2018. Gli svedesi hanno poi chiuso il loro girone al secondo posto, venendo sorteggiati contro l'Italia agli spareggi.\nIl 10 novembre 2017 \u00e8 stato proprio Johansson \u2013 con un tiro dalla distanza deviato da Daniele De Rossi \u2013 l'autore dell'unico gol dell'intero spareggio andata/ritorno contro l'Italia del CT Gian Piero Ventura: alla vittoria degli scandinavi per 1-0 alla Friends Arena di Solna infatti \u00e8 seguito lo 0-0 del ritorno a San Siro, risultato che ha dunque qualificato la Svezia per i Mondiali di Russia 2018 a discapito degli \"Azzurri\", i quali non mancavano la partecipazione alla fase finale della competizione dal 1958. La sfida di ritorno a Milano tuttavia ha visto Johansson infortunarsi gravemente al legamento crociato del ginocchio sinistro, incidente che di fatto gli ha impedito di recuperare in tempo per essere convocato l'estate seguente per la manifestazione mondiale."}
{"id": "3128994", "revid": "24443", "url": "https://it.wikipedia.org/wiki?curid=3128994", "title": "Monte Belvedere (Bologna)", "text": ""}
{"id": "3129001", "revid": "38120", "url": "https://it.wikipedia.org/wiki?curid=3129001", "title": "NANA 2", "text": ""}
{"id": "3129004", "revid": "38120", "url": "https://it.wikipedia.org/wiki?curid=3129004", "title": "Episodi di NANA", "text": ""}
{"id": "3129010", "revid": "962319", "url": "https://it.wikipedia.org/wiki?curid=3129010", "title": "Stazione di Pennsylvania", "text": "La stazione di Pennsylvania (in inglese \"Pennsylvania Station\", detta anche \"Penn Station\") \u00e8 la principale stazione ferroviaria dell'America settentrionale. Oggi \u00e8 situata nei livelli sotterranei della Pennsylvania Plaza, un complesso urbano che sorge sulla 32\u00aa strada, tra la 7\u00aa e l'8\u00aa avenue di Manhattan e che ospita l'attuale Madison Square Garden.\nLa stazione \u00e8 la pi\u00f9 importante della linea \"Northeast Corridor\" tra Washington e Boston ed \u00e8 servita da diverse compagnie ferroviarie, tra le quali la Amtrak, che ne \u00e8 la proprietaria, e i servizi suburbani della Long Island Rail Road e della New Jersey Transit Rail.\nIn futuro anche la Metro-North Railroad dovrebbe arrivare alla Penn Station e, con la possibile riapertura del corridoio Hilton, potrebbe esserci nuovamente il collegamento diretto con la Port Authority Trans-Hudson (PATH).\nStoria.\nStazione originale.\nCostruzione.\nLa stazione prese il suo nome dalla compagnia ferroviaria Pennsylvania Railroad (PRR), la maggiore e attiva per pi\u00f9 di 100 anni dal 1846 al 1968. La PRR aveva inizialmente il proprio terminal nel New Jersey, a Jersey City; quindi per raggiungere il cuore di New York i passeggeri dovevano attraversare il fiume Hudson tramite traghetti. Invece la sua diretta concorrente (la New York Central Railroad) arrivava direttamente a Manhattan dove gestiva gi\u00e0 la stazione del Grand Central Terminal.\nPer superare questa situazione che ne penalizzava fortemente l'attivit\u00e0, i dirigenti della societ\u00e0 cercarono un mezzo per arrivare nel cuore di Manhattan. Inizialmente si era pensato ad un ponte, da costruirsi insieme ad altre compagnie ferroviarie che attraversavano l'Hudson mediante traghetti, le quali tuttavia non accettarono di partecipare al progetto. D'altra parte l'idea di un tunnel fu inizialmente scartata in quanto la lunghezza eccessiva avrebbe impedito la ventilazione necessaria per il suo uso da parte delle locomotive a vapore. La situazione cambi\u00f2 dopo che l'uso delle locomotive a vapore fu proibito all'interno di Manhattan da una legge dello stato di New York, imponendo l'uso di locomotive a trazione elettrica; si pot\u00e9 quindi pensare ad un tunnel servito da una linea elettrificata per oltrepassare il fiume. La societ\u00e0 acquist\u00f2 i terreni necessari nel New Jersey e a Manhattan e il presidente della compagnia, Alexander Johnston Cassatt, annunci\u00f2 il 12 dicembre del 1901 il progetto di far giungere il collegamento ferroviario fino a Manhattan attraversando l'Hudson mediante un tunnel e di costruire una nuova stazione ferroviaria a sud della 34\u00aa strada.\nNel giugno del 1903 iniziarono i lavori, con lo scavo di due tunnel a singolo binario a partire dalla riva occidentale dell'Hudson e di quattro tunnel, sempre a singolo binario, dalla riva orientale dell'East River, destinati a collegare la nuova stazione ai Queens e alla rete ferroviaria della Long Island Rail Road, che era da poco arrivata sotto il controllo della Pennsylvania Rail Road. Sempre nei Queens si trovava il deposito ferroviario del Sunnyside Yard, dove i treni avrebbero potuto essere sottoposti a manutenzione e assemblati.\nLa costruzione dei tunnel sotto il fiume Hudson fu completata il 9 ottobre del 1906, quella dei tunnel sotto l'East River il 18 marzo del 1908. Nel frattempo, il 1\u00ba maggio del 1904 si era avviato lo scavo delle fondazioni per la costruzione della stazione ferroviaria, che venne inaugurata con l'avvio del regolare servizio di treni il 27 novembre del 1910. Il costo complessivo del progetto fu di 114 milioni di dollari dell'epoca e occupava due interi isolati per una superficie di 32.000\u00a0m\u00b2. Il presidente della societ\u00e0 che aveva dato avvio al progetto, Alexander Johnston Cassatt, morto nel 1906, venne onorato con l'erezione di una statua nella Pennsylvania Station.\nDemolizione.\nA partire dalla fine degli anni cinquanta il volume dei passeggeri decrebbe, in seguito allo sviluppo del traffico aereo e del sistema autostradale del Interstate Highway System: la struttura divenne sottoutilizzata e il costo per la sua manutenzione era inoltre troppo elevato. La Pennsylvania Rail Road, che si trovava in deficit, opzion\u00f2 i diritti per lo spazio al di sopra della stazione e il progetto per la realizzazione del complesso della Pennsylvania Plaza e del nuovo Madison Square Garden fu annunciato nel 1962: la Pennsylvania Rail Road avrebbe avuto una stazione di dimensioni pi\u00f9 piccole ubicata interamente nei livelli sotterranei e dotata di aria condizionata, che restava di sua propriet\u00e0, e il 25% del nuovo complesso del Madison Square Garden.\nLa demolizione dell'edificio inizi\u00f2 nell'ottobre del 1963, senza interrompere il normale traffico ferroviario nei sotterranei. Il progetto del nuovo Madison Square Garden e di due torri venne realizzato dall'architetto Charles Luckman.\nLa distruzione della originaria struttura della stazione diede luogo a numerose proteste e polemiche e origin\u00f2 una presa di coscienza degli abitanti di New York nei confronti della salvaguardia del patrimonio monumentale della citt\u00e0, che port\u00f2 a salvare la stazione del Grand Central Terminal, dichiarata pochi anni dopo monumento storico e protetta dalla legge del \"New York City Landmarks Preservation act\", e ad impedire la realizzazione della \"Lower Manhattan Expressway\", concepita da Robert Moses.\nDelle sculture che decoravano la stazione, opera dello scultore Adolph Alexander Weinman, alcune sopravvivono tuttora: le sculture di uno degli orologi sono state collocate nella Eagle Scout Memorial Fountain a Kansas City in Missouri), una cariatide nel giardino delle sculture del Brooklyn Museum e undici aquile in diverse localit\u00e0: tre sono ancora a New York (due sono attualmente collocate di fronte all'attuale complesso della Pennsylvania Plaza e una presso la sede dell'universit\u00e0 privata della Cooper Union, nell'East Village, inizialmente nel cortile della Albert Nerken School of Engineering e quindi spostata sul tetto della nuova sede della stessa scuola, non pi\u00f9 visibile dalla strada), altre tre sono a Long Island (due alla United States Merchant Marine Academy a Kings Point presso North Hempstead e una alla Long Island Rail Road Station di Hicksville, presso Oyster Bay), quattro in Pennsylvania (decorano il Market Street Bridge di Filadelfia, di fronte alla 30th Street Station), una in Virginia (nel campo di football del Hampden\u2013Sydney College di Hampden Sydney, nella Prince Edward county) e un'ultima a Washington (presso lo Smithsonian National Zoological Park).\nLa Union Station di Ottawa, costruita nel 1912 conserva una hall principale che era stata ugualmente ispirata dalle terme di Diocleziano, ma di dimensioni pari a circa la met\u00e0 di quella della Pennsylvania Station. Anche la Union Station di Chicago pu\u00f2 dare un'idea dell'aspetto dell'originario edificio.\nStazione attuale.\nLa stazione attuale, interamente sotterranea, venne aperta nel corso degli anni 1960.\nNegli anni novanta la stazione venne rinnovata dalla Amtrak, dalla Metropolitan Transportation Authority e dalla New Jersey Transit, con il miglioramento del sistema di informazione audiovisivo. Uno degli antichi orologi a quattro facce della stazione \u00e8 stato installato all'ingresso sulla 34\u00aa strada per la sezione della Long Island Rail Road e il passaggio pedonale che parte da questo ingresso ha un murale che rappresenta alcuni elementi dell'architettura della vecchia stazione. Dopo gli attentati dell'11 settembre 2001 il flusso dei passeggeri nella stazione \u00e8 stato regolamentato ed \u00e8 stata chiusa la strada sotterranea per l'arrivo dei taxi sotto il Madison Square Garden, rimpiazzata da un nuovo punto di arrivo sulla 31\u00aa strada.\nStrutture e impianti.\nEdificio originario.\nL'edificio originale della stazione, in granito rosa, era stato progettato a partire dal 1905 ad opera dello studio di architettura McKim, Mead e White, nello stile Beaux Arts.\nLa struttura era circondata da colonnati di ordine dorico sulle facciate, che integravano funzioni relative alla circolazione di passeggeri e di merci. La zona di arrivo dei binari era ricoperta da una struttura in acciaio e vetro. Vi si accedeva da un ingresso monumentale che dava su un enorme ambiente rivestito in travertino e ornato di colonne corinzie, la cui concezione architettonica si era ispirata alle terme di Caracalla. Si trattava del pi\u00f9 vasto spazio pubblico coperto di New York, di dimensioni paragonabili alla navata centrale della basilica di San Pietro in Vaticano a Roma, con una superficie di 28.000\u00a0m\u00b2.\nNumerose sculture e bassorilievi, dello scultore Adolph Alexander Weinman, decoravano la struttura.\nNel 1958 alcune delle grandi colonne della hall principale furono ricoperte da intonaco e il grande ambiente venne parzialmente occupato da una nuova biglietteria.\nEdificio attuale.\nL'attuale stazione, sul sito di quella precedente, con gli stessi binari, \u00e8 sistemata con diversi spazi di smistamento (\"concourse\"), ciascuno di quali \u00e8 affidato ad un diverso operatore, la Amtrak, la New Jersey Transit e la Long Island Rail Road, che li hanno allestiti diversamente.\nParti della sezione della Amtrak, in particolare la zona commerciale con i negozi, conservano l'aspetto degli anni sessanta, mentre le sale di aspetto sono state rinnovate. La sezione principale della Long Island Rail Road corre sotto la 33\u00aastrada, tra la 7\u00aa e l'8\u00aa avenue ed \u00e8 stata rinnovata tra il 1991 e il 1994. La sezione del West End Councourse, sempre della Long Island Rail Road, si trova ad ovest della 8\u00aa avenue e fu aperta nel 1986.\nLa sezione della New Jersey Transit, presso la 7\u00aa avenue \u00e8 quella sistemata pi\u00f9 di recente, nel 2002, ricavata da spazi precedentemente in uso per uffici della Amtrak. Una nuova entrata dalla 31\u00aa strada vi \u00e8 stata aperta nel settembre del 2009.\nI binari da 1 a 12, sul lato sud della stazione, sono utilizzati dalla Amtrak e dalla New Jersey Transit e sono accessibili dalle rispettive sezioni della stazione.I binari da 13 a 16 sono condivisi da tutti e tre gli operatori, mentre quelli da 17 a 21 sono di uso esclusivo della Long Island Rail Road e sono accessibili solo dagli spazi di questa. L'Exit Concourse \u00e8 il solo corridoio della stazione che serve direttamente tutti i 21 binari.\nMovimento.\nLa stazione di Pennsylvania \u00e8 servita da pi\u00f9 di treni al giorno. Mediamente, in un giorno feriale, la stazione \u00e8 utilizzata da passeggeri, circa 1000 ogni 90 secondi. \u00c8 la stazione pi\u00f9 trafficata di New York, degli Stati Uniti d'America e del Nord America.\nLa stazione \u00e8 servita da diversi treni a lunga percorrenza gestiti dall'Amtrak, tra cui i servizi ad alta velocit\u00e0 \"Empire Service\", \"Northeast Regional\" e \"Acela Express\", e anche dai treni delle linee Babylon, Belmont Park, Far Rockaway, Hempstead, Long Beach, Montauk, Oyster Bay, PortJefferson, Port Washington, Ronkonkoma e West Hempstead del servizio ferroviario suburbano della Long Island Rail Road.\nInfine, la stazione \u00e8 servita anche dalle linee suburbane Northeast Corridor, North Jersey Coast, Montclair-Boonton, Morristown, Raritan Valley e Gladstone dal servizio ferroviario New Jersey Transit Rail.\nInterscambi.\nLa stazione interscambia con due diverse stazioni della metropolitana di New York, servite in totale da sei linee, con numerose linee di autobus urbani gestiti da MTA Regional Bus Operations ed interurbani gestiti da diverse aziende.\nAd un isolato di distanza verso est si trova anche la stazione della metropolitana di 34th Street-Herald Square, servita dalle linee B, D, F, M, N, Q, R e W. In origine la Penn Station era collegata ad essa ed alla PATH tramite un passaggio sotterraneo (corridoio Hilton). Tuttavia, a causa degli elevati tassi di criminalit\u00e0 degli anni 70 e 80, il passaggio inizi\u00f2 ad essere pericoloso e venne quindi chiuso negli anni 1990.\nProgetti futuri.\nIl senatore Daniel Patrick Moynihan ha promosso nel 1999 il progetto di creare un nuovo ingresso alla stazione presso il James Farley Post Office (Farley Building), costruito nel 1912 e progettato dallo stesso studio di architetti dell'originaria Pennsylvania Station (McKim, Mead e White). Il nuovo edificio si sarebbe dovuto chiamare \"Moynihan Station\" in onore del senatore. Un primo progetto fu presentato dall'architetto David Childs (dello studio Skidmore, Owings e Merrill); dopo il suo abbandono, un secondo progetto, pi\u00f9 modesto, fu presentato nel 2005, dalla collaborazione degli studi Hellmuth, Obata e Kassabaum e James Carpenter Design Associates. Nello stesso anno fu presentato ancora un terzo progetto di compromesso, ancora dello studio Skidmore, Owings e Merril, che riprendeva il modello del BCE Place di Toronto ed evitava la parziale demolizione della facciata del Farley Building.\nInizialmente si sarebbe dovuta trasferire nella nuova sede la Amtrak, mentre in seguito fu la New Jersey Transit che si propose come l'operatore della nuova stazione e negozi\u00f2 un affitto della durata di 99 anni dell'edificio del Farley Building. Contemporaneamente la Cablevision Systems Corporation, proprietaria del Madison Square Garden, aveva progettato di ricollocare l'edificio a fianco del Farley Building e di costruire un complesso di uffici (Vornado Realty Trust Building) al suo posto. Una revisione del progetto della nuova Moynihan Station, proposta nel 2007, aveva previsto una riduzione dell'estensione della stazione per poter costruire un altro complesso per uffici. Nel 2008 la Cablevision ha annunciato l'abbandono del progetto di spostare il Madison Squadre Garden, in favore di un esteso rinnovamento del vecchio edificio. Il 16 febbraio del 2010 il governo federale degli Stati Uniti ha finanziato il progetto della Moynihan Station con 83,4 milioni di dollari, che si aggiunge ai 169 milioni di dollari provenienti da altre fonti, che garantiscono i fondi per l'inizio dei lavori. I nuovi progetti, approvati dal governo dello stato di New York nel luglio del 2010, prevedono due nuove entrate dall'8\u00aa avenue, il raddoppiamento del West End Concourse (inaugurato nel 2017 con accessibilit\u00e0 ai binari da 5 a 21) e le necessarie infrastrutture."}
{"id": "3129015", "revid": "116427980", "url": "https://it.wikipedia.org/wiki?curid=3129015", "title": "Flora Zuzzeri", "text": "Vita.\nFin dal XV secolo, molte famiglie si erano trasferite da Ragusa ad Ancona: il Comune infatti aveva deliberato la loro ammissione ad abitare e a partecipare alla vita della citt\u00e0 come colonia di nuovi cittadini.\nNell'anno 1562, il cittadino raguseo Francesco Zuzzeri si trasfer\u00ec quindi con la famiglia in Ancona, per tentare nuove fortune esercitando il commercio, e in particolare il cambio di valuta e la spedizione di merci in Adriatico. Era gi\u00e0 maritato da lungo tempo con la nobile Maria Radagli, dalla quale aveva avuto undici figli: cinque maschi e sei femmine. Flora era la seconda delle femmine, e giunse ad Ancona appena undicenne.\nIn pochi anni, tutta la prole di Francesco Zuzzeri si spos\u00f2: una sola delle sorelle di Flora - Margherita, la minore - si accas\u00f2 con un raguseo, mentre le altre trovarono marito fra i rampolli della nobilt\u00e0 anconitana. \u00c8 probabile che Flora conobbe il suo futuro marito - il fiorentino Bartolomeo Pescioni, figlio di Francesco di Domenico - verso il 1569, quando questi and\u00f2 ad Ancona per curare i propri affari, in attesa di partire per Ragusa in qualit\u00e0 di console fiorentino. Fu cos\u00ec che dopo il matrimonio - celebrato a Firenze il 14 marzo 1577 - Flora Zuzzeri si trasfer\u00ec nuovamente a Ragusa come giovane moglie del diplomatico: la precedeva la fama della sua singolare bellezza.\nInserita nel giro della nobilt\u00e0 ragusea, Flora Zuzzeri inizi\u00f2 a comporre versi, ospite dei migliori salotti. Decisivo per lei fu l'incontro con Nicol\u00f2 Vito di Gozze, uno dei pi\u00f9 valenti e colti filosofi e letterati ragusei di ogni tempo, che ne apprezz\u00f2 l'ingegno e la spron\u00f2 a continuare nell'attivit\u00e0 letteraria. Flora Zuzzeri e la moglie di Gozze - Maria Gondola - furono quindi le protagoniste di due dialoghi pubblicati dal filosofo raguseo: il \"Dialogo della Bellezza detto Anthos secondo la mente di Platone\" e il \"Dialogo d'Amore detto Anthos\", ma l'interesse e la devozione dei ragusei per Flora, unitamente all'invidia per il suo spirito vivace e la profonda cultura, scatenarono il risentimento delle nobili dame ragusee e di parte della societ\u00e0 cittadina. Le dolci parole con le quali Nicol\u00f2 Vito di Gozze la descrisse nelle sue opere causarono un fortissimo scandalo, che mise addirittura in pericolo le attivit\u00e0 commerciali di Bartolomeo: nel 1583 Bartolomeo Pescioni e Flora Zuzzeri tornarono ad Ancona, e da l\u00ec non si muoveranno pi\u00f9.\nNella casa del quartiere di San Pietro, Flora organizz\u00f2 un gruppo di lettura e di scambio letterario, quasi fosse un'accademia vera e propria. Un poeta che frequentava la casa - di nome Giulio Mosti - s'invagh\u00ec a tal punto di Flora da chiedere all'amico Torquato Tasso di comporre delle poesie per lei, cosa che il Tasso - che probabilmente non conobbe mai Flora Zuzzeri - fece: alcune sue composizioni vennero infatti dedicate ad una \"donna ragusea che vive ad Ancona\" di nome \"Fiordispina\".\nBartolomeo Pescioni mor\u00ec il 15 giugno 1593, dopo tredici anni di matrimonio senza figli: Flora inizi\u00f2 quindi un lungo periodo di vedovanza, confortata dalla presenza delle sorelle e del fratello Bernardo.\nFlora Zuzzeri mor\u00ec ad Ancona il 1\u00ba dicembre 1648, e venne sepolta nella Chiesa di San Francesco ad Alto.\nScritti a lei dedicati.\nDal Tasso.\nIn una lettera all'amico Giulio Mosti, Torquato Tasso scrisse: \"Comunque sia, mando a voi il madrigale in quel soggetto nel qual me l'ha chiesto, col nome di quella valorosa Signora, della quale chi col proprio nome la noma non pu\u00f2 scriverne a mio giudizio pastoralmente e a Voi bacio le mani\".\nAll'interno delle rime del Tasso alcuni sonetti e madrigali sono dedicati a Flora Zuzzeri, presentati come opera in cui il poeta \"Ad istanza del signor Giulio Mosti loda Ancona dove vide una gentildonna ragusea chiamata Fiordispina\". I seguenti versi alludono espressamente a Flora:\n\"N\u00e9 mai verde arboscel le chiome ombrose\"\n\"spiega s\u00ec belle allora che 'l freddo gelo\"\n\"o de la notte si dilegua il velo,\"\n\"come queste, ove amor le reti ascose;\"\n\"n\u00e9 stelle mattutine e rugiadose\"\n\"si mostran cos\u00ec vaghe in puro cielo,\"\n\"come gli occhi sereni ond'ardo e gelo,\"\n\"n\u00e9 come i labbri e le vermiglie rose.\"\n\"E certo \u00e8 questo un fior d'alta bellezza\"\n\"e di virt\u00f9 che ne l'Illiria nacque,\"\n\"ma trasportollo Amore in questa riva;\"\n\"dove i sospiri in vece d'aura estiva\"\n\"e i pianti amari son le tepid'acque\"\n\"che gli accrescon l'odore e la vaghezza.\"\n\"Qual de gli uccelli l'aquila \u00e8 reina,\"\n\"cos\u00ec d'ogni altro fiore\"\n\"\u00e8 re lo \"Fior di spina\";\"\n\"e fra stecchi pungenti il trova Amore,\"\n\"come fra molti armati\"\n\"star suole alcun signore.\"\n\"Amor vede la guardia in tutti i lati;\"\n\"ma fa mille anime vaghe\"\n\"de le sue dolci piaghe.\"\nNel sonetto tradizionalmente intitolato \"Convito e danza a bella donna Ragusea\", il Tasso declama fra l'altro:\n\"E tu sembravi Ancona, il terzo giro\"\n\"suo dolce albergo, e i tuoi sublimi tetti,\"\n\"l'onde, gli scogli e le minute arene\"\n\"e l'aura pura, e l'aure tue serene\"\n\"sospiravan d'amore, e i duri petti\"\n\"si distruggean per gioia e per desiro.\"\nDa Nicol\u00f2 Vito di Gozze.\nLa vicenda dei due \"Dialoghi\" che Nicol\u00f2 Vito di Gozze dedic\u00f2 a Flora Zuzzeri, e che tanto influirono sulla vita della poetessa, si dipan\u00f2 in modo complesso: il pensatore raguseo stamp\u00f2 le due opere a Venezia nello stesso anno (1581), e lo scandalo che ne sort\u00ec obblig\u00f2 Flora a lasciare Ragusa due anni pi\u00f9 tardi. Nel 1584 il Gozze pubblic\u00f2 - sempre a Venezia - una prima edizione dei suoi \"Discorsi sopra le Metheore di Aristotele\", con una prefazione - datata 15 luglio 1582 - a cura di Maria Gondola: in questa prefazione, la moglie del Gozze difendeva apertamente Flora Zuzzeri, criticando aspramente le malignit\u00e0 dell'alta societ\u00e0 ragusea. Le autorit\u00e0 della Repubblica misero quindi al bando i \"Discorsi\", tanto che quando Nicol\u00f2 Vito di Gozze pubblic\u00f2 una seconda edizione dell'opera (1585), nella prefazione di Maria Gondola venne censurato tutto il passaggio di cui sopra.\nDa altri autori.\nFra gli altri che scrissero dei versi in onore di Flora, vi furono il suo caro amico Domenico Slatarich, Michele Bona, Marino Battitorre, Domenico Ragnina e Michele Monaldi, quasi tutti - salvo una poesia dello Slatarich in \"illirico\" - in lingua italiana. Nessuna di queste opere per\u00f2 \u00e8 considerabile di alto livello, purtuttavia rimangono come testimonianza dell'impatto che la figura di Flora Zuzzeri ebbe nei confronti dei letterati del suo tempo.\nIl lascito di Flora Zuzzeri.\nCol passar del tempo, ma in modo assai rilevante a partire dalla seconda met\u00e0 del XX secolo, la figura di Flora Zuzzeri \u00e8 assurta a simbolo delle donne - in particolar modo di quelle croate. La sua leggendaria bellezza, l'intelligenza, l'intraprendenza, il desiderio di riscatto femminile, sono alcuni dei tratti distintivi - reali o ipotizzati - che nel tempo sono stati attribuiti alla poetessa ragusea.\nIl fatto che ad oggi non sia noto alcun suo verso da un lato ha costituito un cruccio per tutti gli studiosi, dall'altro ha lasciato campo libero ad ogni interpretazione, facendo fiorire una notevole letteratura attorno a Flora Zuzzeri: dalla saggistica alla poetica, finanche a opere di pura immaginazione che la vedono protagonista.\nFlora Zuzzeri \u00e8 stata quindi al centro di una serie di iniziative, di convegni, di studi, viepi\u00f9 intensificati con l'indipendenza della Croazia.\nIn particolare, sono da segnalare il breve saggio di Antun \u0160oljan \"Kako sam otkrio pjesme Cvijete Zuzori\u0107. Fantazija na temu: hrvatski pisci u Dubrovniku\" (Come ho ritrovato le poesie di Flora Zuzzeri. Fantasia sul tema: gli scrittori croati di Dubrovnik), e \"Skroviti vrt - Dnevnik Cvijete Zuzori\u0107 plemkinje dubrova\u010dke\" (Il giardino segreto. Il diario della nobildonna ragusea Cvijeta Zuzori\u0107) di Luko Paljetak: un diario immaginario di Flora Zuzzeri, pubblicato nel 2004 e basato sull'ipotetica interpretazione di alcuni fatti della vita della poetessa, letti in prima persona attraverso i suoi occhi."}
{"id": "3129016", "revid": "709565", "url": "https://it.wikipedia.org/wiki?curid=3129016", "title": "Darlington", "text": ""}
{"id": "3129018", "revid": "181541", "url": "https://it.wikipedia.org/wiki?curid=3129018", "title": "Generatori di vapore", "text": ""}
{"id": "3129021", "revid": "729019", "url": "https://it.wikipedia.org/wiki?curid=3129021", "title": "Smyth Sidewinder", "text": "Lo Smyth Sidewinder \u00e8 un aeromobile da autocostruzione a basso profilo alare, biposto, interamente in metallo.\nHa vinto il premio \"Outstanding Design Award\" alla convention Experimental Aircraft Association nel 1969.\nProgetto.\nIl sidewinder ha il corpo della fusoliera in acciaio con copertura in alluminio. L'aereo pu\u00f2 sopportare accelerazioni di +9 \"g\". Il tettuccio si chiude a scorrimento. Una caratteristica unica \u00e8 l'aggiunta di uno \"spoiler\" montato sulla pancia dell'aereo per gli avvicinamenti \"steep\".\nSono stati venduti 290 kit del sidewinder nel 1972; ancor oggi ci sono 46 esemplari registrati e operanti. \nCi sono varianti con carrello fisso e retraibile."}
{"id": "3129025", "revid": "819238", "url": "https://it.wikipedia.org/wiki?curid=3129025", "title": "Paolo Orlando", "text": "Paolo Orlando, terzogenito di Luigi Orlando e Maria Maddalena Parodi, insieme ai fratelli Giuseppe, Salvatore, Rosolino e Luigi. Ebbe un ruolo fondamentale per la bonifica della campagna romana e per la costruzione del porto di Ostia.\nBiografia.\nOrlando, coniugato con la contessa Alda Piola Caselli (1871 \u2013 1960), ebbe una figlia, Maria Teresa, poi maritatasi con il principe Fabrizio Pignatelli di Cerchiara. Si laurea in Ingegneria civile nel 1881 al Regio Istituto Tecnico Superiore (futuro Politecnico di Milano). Inizia la sua attivit\u00e0 lavorativa presso i cantieri di famiglia (Cantiere navale fratelli Orlando) a Livorno. Dopo la morte del padre sorgono tra i fratelli Orlando contrasti in merito alla direzione del cantiere. In particolare Giuseppe vuole aprire il capitale della societ\u00e0 ad investitori esterni alla famiglia in modo da concentrare tutta la filiera nelle mani di poche famiglie. Paolo ed i suoi fratelli non condividono tale visione e si fanno liquidare nel 1899. \nPaolo si dedicher\u00e0 alla politica diventando consigliere comunale ed assessore con delega per l'Agro Romano, a Roma, dal 1907 al 1920; fondatore e presidente del \u201cComitato Pro Roma Marittima\u201d e poi dell'\u201dEnte Autonomo per lo Sviluppo Marittimo ed Industriale di Roma\u201d (SMIR). Autore di varie pubblicazioni ebbe un ruolo fondamentale per la bonifica della campagna laziale e la costruzione del porto di Ostia.\nFu nominato senatore del Regno nel 1934.\nAttivit\u00e0.\nPaolo Orlando, nel 1886, cominci\u00f2 a studiare la possibilit\u00e0 di riportare Roma alla sua antica condizione di porto marittimo suggestionato, come ha scritto, dai progetti per la sistemazione del Tevere e la bonifica dell'agro malarico di cui Garibaldi discuteva con suo padre ed i suoi zii.\nLa bonifica del litorale era stato uno dei primi problemi che si erano presentati al governo dopo la conquista di Roma capitale; infatti, nello stesso 1870, fu insediata una commissione di studio sulle paludi presso la foce del Tevere allo scopo di bonificarle.\nPaolo Orlando sosteneva che \u201cRoma non doveva rimanere inoperosa capitale politica, ma divenire capace di rappresentare l'Italia anche sul mare e di dar vita a quell'industria e quei commerci che sono necessari a costituire la base economica di una grande e popolosa citt\u00e0\u201d.\nSi trattava di problemi di industrializzazione di Roma, di cui pochi si facevano sostenitori nonostante la precaria situazione economica e sociale della capitale. La questione particolare del porto di Ostia e del Tevere navigabile segnala lo scontro tra due diversi modi di concepire lo sviluppo di Roma: da un lato chi vede nella citt\u00e0 la sola capitale burocratica-amministrativa; dall'altro i fautori, pochi, di uno sviluppo moderno e quindi anche industriale.\nAllo sviluppo di questa seconda ipotesi Paolo Orlando dedic\u00f2 molto lavoro attraverso il Comitato Pro Roma marittima e dello SMIR. Nel 1910 affid\u00f2 l'incarico di progettare il piano regolatore di Ostia Nuova all'ingegnere Francesco La Grassa.\nProgetto che soltanto in parte riuscirono a realizzare."}
{"id": "3129031", "revid": "15756", "url": "https://it.wikipedia.org/wiki?curid=3129031", "title": "Castello di Castel Volturno", "text": "Il castello di Castel Volturno era la principale struttura difensiva di Castel Volturno, situata sull'ultima ansa disegnata dal fiume Volturno prima di sfociare nel Mar Tirreno. Al nucleo originario, probabilmente dell'XI secolo, si sono aggiunte nei secoli numerose strutture, unite a rifacimenti spesso pesanti: il castello si presenta con la veste assunta durante i restauri del Seicento e del Settecento.\nStoria.\nIn contrasto con le consuetudini medioevali, che preferivano innalzare i borghi fortificati su alture inaccessibili, il castello di Castel Volturno viene edificato sull'ultima ansa del fiume Volturno, prima che questo sfoci nel Mar Tirreno. La fondazione di un fortilizio o, quanto meno, di un luogo fortificato alla foce del Volturno risale, secondo i documenti storici, circa al X secolo, quando i castaldi longobardi della nuova Capua, rifondata nell'856 sulle rovine dell'antico porto romano di Casilino, ebbero bisogno, per difendersi dalle incursioni, soprattutto saracene, che arrivavano via mare risalendo a forza di braccia la corrente del fiume, di un avamposto militare strategico che bloccasse l'ingresso dei navigli nemici alla foce.\nLa prima fabbrica del castello di Volturno fu certamente opera del vescovo longobardo Radiperto: fu lui infatti, secondo il carme sepolcrale che chiudeva la sua tomba, a innalzare sul veloce scorrere del fiume un'alta torre (\"Extulit altifluam pracelso culmine turrim\") e a cingere di mura (\"moenibus arcem\") il borgo fortificato. Il castello fu eretto su un'arcata superstite dell'antico ponte romano sul Volturno della Via Domiziana, fatto costruire dall'imperatore Domiziano nel 95 d.C.. Il ponte si snodava poi in un viadotto sorretto da \"pilae\", che si susseguivano per un lungo tratto sulla sponda opposta del fiume.\nL'antica costruzione dovette essere di forma oblunga, perpendicolare all'andamento del fiume e in asse con l'antico tracciato della via Domiziana. Adiacente alla torre dovette svilupparsi a est il borgo murato di San Castrese. Nel 904 il piccolo complesso fortificato era governato dal castaldo Gaideri; nel 982 erano conti di Volturno e Patria i fratelli Guaiferio detto Alo e Guaiferi figli di Wiferi. Nel 988 conti di Volturno erano i fratelli Daoferi e Daoferio, mentre agli inizi dell'anno 1000 conte di Volturno era Doferi, successivamente, il possesso del forte, fu assegnato dai Normanni di Aversa a Guaferi.\nCon l'incoronazione di Ruggero II a Re di Sicilia nel 1130, Castello a mare del Volturno fu tolto a Ugone conte di Boiano, che lo aveva occupato. Nel 1206 l'Imperatore Federico II di Svevia don\u00f2 il castello alla mensa Arcivescovile di Capua, mentre durante il regno della regina Giovanna II d'Angi\u00f2 (1414-1435) il castello fu recuperato dalle mani del de Sconnito grazie all'aiuto di Filippo Barile e rientr\u00f2 a far parte dei beni della corona e come tale fu assegnato da Alfonso I d'Aragona (1435-1458) alla figlia Eleonora, che lo port\u00f2 in dote al marito Marino di Marzano duca di Sessa. Quando questi, nel 1460, si ribell\u00f2 al cognato Ferrante o Ferdinando I di Napoli (1459-1494), il castello fu costretto a subire un lungo assedio.\nIl castello e la vasta tenuta di Castel Volturno, furono tenuti in signoria dai capuani. Il Castello e il Borgo murato di San Castrese hanno conservato attraverso i secoli sia i limiti urbani che l'impianto viario originari. Sono parte dell'arco del ponte domizianeo del I secolo e le grossa mura perimetrali, costruite con i basoli di roccia leucitica prelevate dall'antica via Domiziana e con i blocchi di travertino e tufo proveniente dallo spoglio di edifici della colonia romana di Volturnum. Sia l'impianto delle stradine (vico I, II, III, IV, V e VI) tutte perpendicolari alla piazzetta principale (Largo San Castrese) a modello dei castra romana e che doveva costituire la piazza d'armi del forte.\nI documenti storici attestano attraverso i secoli l'esistenza di un \"castrum\", di una torre, di un castello e di un borgo fortificato alla foce del fiume Volturno fin da epoche molto antiche, ma non hanno tramandato le modifiche e le trasformazioni cui esso, attraverso il tempo, \u00e8 andato incontro a causa delle intemperie, degli eventi sismici o bellici o della mano dell'uomo. In un'antica raffigurazione pittorica, conservata nella Chiesa Arcivescovile di Capua, oggi scomparsa, era raffigurato come una \"Rocca cinta di mura\", con la scritta \"CASTRUM MARIS DE / VOLTURNO QUOD EST DE / MAIOR ECC. CAPUANA\".\nNel corso dei secoli le strutture murarie del Castello e del Borgo fortificato di San Castrese hanno subito profonde modifiche. Alla primitiva torre e mura, fatte costruire dal vescovo longobardo Radiperto, coniugando legno, prelevato della vicina silva Gallinaria, e muratura, il cui materiale proveniva dalla spoliazione della via Domiziana e dalla colonia romana di Volturnum, fu sostituito, nel corso del Duecento, un fortilizio in muratura con mura e mastio, che divent\u00f2 la chiave di difesa dell'intero borgo fortificato. La primitiva torre longobarda, probabilmente in legno e circondata da una palizzata e da un semplice fossato, lasci\u00f2 il posto ad un pi\u00f9 massiccio mastio con un borgo attorniato da mura e fossati pieni d'acqua. L'avvento delle armi da fuoco, che distrussero l'antica cinta muraria durante l'assedio del 1460, port\u00f2 ad un'ulteriore modifica. Il Castello e il borgo dovettero essere difesi da una doppia cinta di mura, in parte ancora esistente e da diverse torri e posti di guardia fortificati con un maggior rafforzamento del mastio, che assunse la forma di un vero e proprio bastione nel Seicento, quando le coste campane ripresero ad essere oggetto delle incursioni piratesche, per cui si dovette provvedere a rafforzare le porte e le mura, che furono dotate di feritoie per gli archibugieri, le colubrine e le bombarde.\nIl castello oggi.\nTanto il castello quanto l'edilizia presente all'interno del borgo fortificato di San Castrese \u00e8 stato fortemente rimaneggiato attraverso il tempo, tanto che \u00e8 difficile, senza il sostegno di un apposito scavo archeologico o lo studio dei vari strati sovrapposti di muratura, ascriverne, ad un periodo preciso piuttosto che ad un altro, le varie trasformazioni e sovrapposizioni stratigrafiche. Le attuali costruzioni esistenti, ad una prima ricognizione visiva, non vanno al di l\u00e0 del Seicento-Settecento. Il solo castello ha la forma quadrata delle torri difensive seicentesche del periodo vicereale, sul lato esterno di Piazza Castello; di antica fattura la rampa di accesso lastricata in opus spicatum, sulla cui sommit\u00e0 si erge un portone di pi\u00f9 recente costruzione, che introduce nel cortile interno del mastio, che \u00e8 ricavato quasi certamente nel camminamento della ronda della doppia cinta muraria. Sul lato opposto, in via Fratelli Daoferi e Daoferio sono ancora visibili un barbacane e nel muro due strette feritoie simmetriche, attraverso le quali, forse doveva scivolare la catena che azionava il ponte levatoio, che pure doveva esserci, se il Castello, come testimoniano le fonti, era circondato da fossati pieni d'acqua, in parte probabilmente ricavata dai bracci dal vecchio porto romano.\nL'interno del castello, a causa dei rimaneggiamenti eseguiti nell'Ottocento e nel Novecento, ha perso la sua caratteristica natura difensiva. Il portone di accesso a Largo San Castrese non \u00e8 probabilmente pi\u00f9 antico del Seicento, per la forma tozza e per l'assenza delle scanalature della saracinesca. L'attuale Torre dell'orologio in Piazzetta Radiperto, originaria torre posta a guardia della porta, risale al Settecento nella sua parte alta, in quanto solo dal 1757 \u00e8 attestato, nei conti comunali, il pagamento dell'onorario all'orologiaio.\nUgualmente, le facciate delle abitazioni interne al borgo San Castrese risalgono al Settecento a causa dei continui rimaneggiamenti e stravolgimenti subiti. Sono costruite in pietra e seguono tutte lo stesso schema, per lo pi\u00f9 sono costituite da due vani unici sovrapposti non comunicanti, l'accesso ai piani superiori avviene mediante una scala esterna in muratura. Lo schema strutturale presenta mura portanti, in comune i laterali, isolati i frontali e solai con travi in legno."}
{"id": "3129033", "revid": "272884", "url": "https://it.wikipedia.org/wiki?curid=3129033", "title": "Cvijeta Zuzori\u0107", "text": ""}
{"id": "3129035", "revid": "171091", "url": "https://it.wikipedia.org/wiki?curid=3129035", "title": "Becca di Guin", "text": "La Becca di Guin (pron. fr. : ; in francese e ufficialmente Pic de Guin) \u00e8 una montagna di 3805 m s.l.m. delle Alpi Pennine in Valle d'Aosta. Fa parte delle Grandes Murailles, sullo spartiacque tra la Valtournenche e la Valpelline.\nSalita alla vetta.\nNormalmente l'accesso alla Becca di Guin avviene partendo dal Rifugio Prarayer e servendosi del Bivacco Paoluccio, sul \"Col Budden\" (3572\u00a0m.s.l.m.). La via \u00e8 valutata AD."}
{"id": "3129037", "revid": "34992538", "url": "https://it.wikipedia.org/wiki?curid=3129037", "title": "La Traviata (film 1982)", "text": ""}
{"id": "3129041", "revid": "88740", "url": "https://it.wikipedia.org/wiki?curid=3129041", "title": "Chiesa di Santa Maria delle Grazie (Cocullo)", "text": "La chiesa di Maria delle Grazie si trova a Cocullo, in provincia dell'Aquila.\nLa chiesa \u00e8 in posizione centrale nel paese, in piazza Madonna delle Grazie. Dal 2009 dopo il terremoto ospita la statua di San Domenico di Sora, e le celebrazioni della festa patronale del 1 maggio, dato che il santuario di San Domenico, danneggiato, non \u00e8 stato ancora restaurato. \nDescrizione.\nL'impianto originale dell'edificio risale al XIII secolo ma ha subito numerosi interventi che gli hanno conferito l'aspetto attuale. La facciata \u00e8 arricchita da un rosone, da un architrave scolpito che raffigura l\"'Agnus Dei\" e da due statue del XVI secolo, poste in edicole che incorniciano un semplice portale rettangolare sovrastato da una lunetta ogivale, in passato affrescata. Un secondo portale, anch'esso rettangolare, si trova sulla fiancata destra della chiesa e risale al 1552.\nAl centro della lunetta da un rilievo dell'Agnus Dei medievale con la croce. Il portale \u00e8 sormontato da una lunetta ogivale in origine affrescata, l'affresco \u00e8 del XVI secolo, si riconosce a stento la Madonna col Bambino. La lunetta \u00e8 sostenuta da colonne e capitelli ed elementi vegetali di foglie, affiancate da mensole d'imposta di cui la destra conserva la decorazione a carattere antropomorfo. \nAi lati del portale sono presenti due lesene rettangolari del XVI secolo, con edicole rettangolari che terminano a tempietto \ncon cuspide, contenenti statue di santi, un elemento del tutto simile al portale monumentale di Nicola Salvitti del Duomo di San Panfilo a Sulmona. In asse col portale al centro di faccia si trova il rosone a raggiera medievale, con 8 colonnine e arcatelle trilobate a sesto acuto, collocate dentro una cornice ornata in foglie di palma intagliate.\nL'interno della chiesa \u00e8 a navata unica, diviso in quattro campate a sesto ribassato, in modo da formare profondi archi di divisione. \nLungo le pareti laterali in corrispondenza ci ciascuna campata ci sono una coppia di altari, nell'abside sono poste simmetricamente ai lati dell'altare coppie di nicchie con statue di santi. \nAll'interno, pesantemente modificato nel XVIII secolo, sono conservati degli affreschi cinquecenteschi raffiguranti la \"Crocifissione\" (opera di un maestro diverso dal Trittico posto accanto, realizzato con maggiore cura dello stile manierista), la \"Deposizione\" e un trittico con sant'Antonio abate (riconoscibile dal fuoco delle tentazioni sulla mano), Maria Maddalena e Sant'Amico di Rambona, sempre in affresco.\nSi grande pregio sono le statue barocche dedicate a san Nicola, Santa Maria del Rosario col Bambino, al lato dell'altare maggiore, di San Rocco e Sant'Antonio, nonch\u00e9 San Giuseppe col Bambino. Gli altari barocchi sono di scuola sulmonese, a tabernacolo con tre nicchie, decorate da fregi e motivi vegetali e umani, con putti angelici a testa alata e angeli con trombe. Il materiale \u00e8 finto marmo e stucco dipinto. La nicchia maggiore accoglie la statua della Beata Vergine delle Grazie col Bambino, opera rinascimentale del XV secolo di scuola aquilana, che sembra ispirarsi alle opere di Silvestro di Giacomo, molto proporzionata nei volti delle due figure. \nPregevole \u00e8 la statua settecentesca di San Domenico, ritratto in abito nero di frate questuante,con una piccola nicchia sul.petto per accogliere la reliquia del dente, il santo regge con una mano il bastone da viaggio, con l'altra benedice. \nNel 1902 \u00e8 stata dichiarata monumento nazionale.\nLiturgia di San Domenico abate.\nDal 2009 a causa dei danni del terremoto al santuario di San Domenico, le celebrazioni si svolgono in questa chiesa, in occasione della festa patronale. Il primo maggio di mattina si celebra la Santa Messa nella chiesa, dopo che i pellegrini suonano la campanella accanto alla sacrestia tirando la corda coi denti, in segno di devozione verso il potere curativo del santo contro il mal di denti e il morso di cani rabbiosi.\nAl termine della funzione, la statua \u00e8 portata fuori dalla chiesa e adornata con le serpi vive, tra cui i cervoni.\nBibliografia.\nSito ufficiale del comune di Cocullo "}
{"id": "3129045", "revid": "38120", "url": "https://it.wikipedia.org/wiki?curid=3129045", "title": "REACh", "text": ""}
{"id": "3129046", "revid": "228587", "url": "https://it.wikipedia.org/wiki?curid=3129046", "title": "Monte Grande", "text": ""}
{"id": "3129047", "revid": "767487", "url": "https://it.wikipedia.org/wiki?curid=3129047", "title": "Chilperico I (re dei Burgundi)", "text": "Biografia.\nChilperico I (\u2020 ca 480) fu re dei Burgundi. Era il fratello del re Gundioco e quindi probabilmente un figlio di re Gundicaro.\nChilperico I fu coreggente assieme al fratello; nel 457, quando il fratello era ancora vivo, era presentato come il re.&lt;br&gt;Quando l'imperatore Severo riconobbe ai Burgundi lo stato di \"foederati\", mentre, tra il 461 ed il 465, Gundioco divenne \"magister militum\" dell'Impero romano d'Occidente, Chilperico I divenne \"magister militum\" della Gallia.\nCon la morte di Gundioco, nel 473 Chilperico divenne unico detentore del potere. Non \u00e8 chiaro fino a che punto, in questo momento, erano gi\u00e0 coinvolti nella gestione del potere i figli di Gundioco, Gundobado, Chilperico, Gundomaro e Godegiselo.\nChilperico I inizialmente combatt\u00e9 contro i Visigoti, ma quando suo nipote Gundobado, nel 474, cadde in disgrazia presso l'imperatore romano Giulio Nepote (\u2020 480). Chilperico I port\u00f2 avanti le trattative con Giulio Nepote, l'ultimo legittimo imperatore romano d'occidente, per mantenere il contratto di federati ed anche il possesso del Viennese (Valle del Rodano), la parte meridionale del regno. Nel 476, con la deposizione di Giulio Nepote, lo stato di federati decadde.\nChilperico I che aveva sposato Caretene (\u2020 471), che non gli aveva dato figli maschi, quando mor\u00ec, nel 480 circa, lasci\u00f2 il regno ai nipoti, i figli di Gundioco, Gundobado, Chilperico, Gundomaro e Godegiselo.\nDiscendenti.\nChilperico I dalla moglie, ebbe solo una figlia:\nUn'altra fonte invece narra che Chilperico aveva preteso da suo fratello Gundioco, quale bottino di guerra, la figlia dello sconfitto re Rechiaro, re degli Svevi, la giovanissima Guiltruda, che Gregorio di Tours dice avesse solo tredici anni e da cui ebbe sette figlie, che dal padre avevano ereditato una vena di pazzia:\nChilperico venne considerato dal suo popolo un re posseduto da demoni."}
{"id": "3129055", "revid": "697352", "url": "https://it.wikipedia.org/wiki?curid=3129055", "title": "Andy", "text": ""}
{"id": "3129057", "revid": "580", "url": "https://it.wikipedia.org/wiki?curid=3129057", "title": "Julie d'Aubigny", "text": "Le vicende della sua esistenza sono state oggetto di pettegolezzi e storie colorite nel suo tempo, e hanno ispirato successivamente romanzi e racconti. Th\u00e9ophile Gautier si \u00e8 liberamente ispirato a Julie d'Aubigny per il personaggio di Madeleine de Maupin dell'omonimo romanzo \"Mademoiselle de Maupin\" (1835).\nInfanzia.\nJulie d'Aubigny nacque nel 1670 nella famiglia di Gaston d'Aubigny che era segretario di Luigi di Lorena-Guisa, conte d'Armagnac, che aveva l'incarico prestigioso di \"Grand \u00c9cuyer\" alla corte di Luigi XIV. Suo padre la istru\u00ec nella danza, a leggere e scrivere, nel disegno e nella scherma, forse per autodifesa. Durante la sua adolescenza divenne un'amante del conte d'Armagnac e attraverso di lui fu introdotta a corte. Il conte l'aveva fatta sposare al signore de Maupin di Saint-Germain-en-Laye. Quando, poco dopo, la relazione ebbe fine, il marito ricevette una posizione amministrativa nel sud della Francia, ma lei decise di non seguirlo.\nReputazione e carriera.\nA Parigi cominci\u00f2 ad utilizzare il nome di Mademoiselle Maupin. Nel 1690 l'Op\u00e9ra di Parigi assunse inizialmente Th\u00e9venard, suo amante, invece di lei; tuttavia, stringendo amicizia con il vecchio cantante Bouvard, artista dell'Op\u00e9ra, riusc\u00ec anch'ella a farsi assumere all'\"Op\u00e9ra\" attraverso Jean-Nicolas de Francine (1662\u20131735), genero di Lully e direttore del teatro, debuttando nel ruolo di Pallade Atena in una ripresa del \"Cadmus et Hermione\" del compositore fiorentino, nel dicembre dello stesso anno.\nGrazie sia alla sua bella voce di contralto che alla sua stravaganza, divenne molto popolare tra il pubblico. Il rapporto con i suoi colleghi attori ed attrici fu tempestoso. Inizialmente si innamor\u00f2 di Marthe Le Rochois, a quel tempo stella dell'\"Op\u00e9ra\". Ci\u00f2 la coinvolse in liti e persino duelli con gli altri membri della troupe. Si innamor\u00f2 anche di Fanchon Moreau (1668-dopo 1743), un'altra cantante dell'\"Op\u00e9ra\" che era anche l'amante del Gran Delfino, \nSecondo la storia documentata del teatro apparve all'\"Op\u00e9ra du Quai au Foin\" di Bruxelles dal novembre 1697 al luglio 1698, dopodich\u00e9 ritorn\u00f2 all'\"Op\u00e9ra\" di Parigi, dove rimpiazz\u00f2 Marthe Le Rochois al momento del suo ritiro dalle scene alla fine dello stesso anno. Sino al 1705 La Maupin cant\u00f2 sia in riprese delle \"trag\u00e9dies lyriques\" di Lully, sia in opere nuove dei compositori allora sulla cresta dell'onda, tra cui Pascal Collasse (1649-1709), Andr\u00e9 Cardinal Destouches (1672-1749) e Andr\u00e9 Campra. Nel 1702, quest'ultimo compose per lei la parte di Clorinde nel \"Tancr\u00e8de\", parte che, secondo la tradizione, viene indicata come la prima per \"bas-dessus\" (contralto ) nella storia dell'opera francese, anche se, per la verit\u00e0, non scende mai sotto il re3 ed \u00e8 scritta in chiave di soprano. Comparve per l'ultima volta in palcoscenico ne \"La V\u00e9nitienne\" di Michel de La Barre nel 1705.\nDopo essersi ritirata dalla lirica e dopo la morte del marito con cui si era alla fine riconciliata, la Maupin entr\u00f2 in un convento in Provenza, dove mor\u00ec nel 1707.\nPersonaggi creati all'\"Op\u00e9ra\".\nQuesto \u00e8 l'elenco dei personaggi originali creati dalla Maupin, secondo Spire Pitou:"}
{"id": "3129060", "revid": "726373", "url": "https://it.wikipedia.org/wiki?curid=3129060", "title": "Aero Fighters", "text": "Aero Fighters, in Giappone Sonic Wings, \u00e8 un videogioco sparatutto a scorrimento verticale, pubblicato per i cabinati arcade nel 1992 dalla Video System, convertito poi per il Super Famicom giapponese nel 1993 e per il Super Nintendo americano ed europeo nel 1994.\nIl suo successo discreto ha mirato allo sviluppo di due seguiti, uno per il Neo Geo, uno per i cabinati Arcade (poi approdato sulle console casalinghe PlayStation e Sega Saturn) ed uno in 3-D per il Nintendo 64.\nIl primo seguito fu celebre per la localizzazione in \"Engrish\" - un inglese maccheronico utilizzato dalla popolazione giapponese in d\u00e9pliant pubblicitari e spot televisivi, privo di articoli o con lemmi errati - tra cui si ricordi la celebre frase \"I never thought I'd be frying over a jungle\" (Non pensavo mai avevo sta friggendo su una giungla).\nLa maggioranza degli sviluppatori di \"Aero Fighters\" svilupparono anche \"Strikers 1945\" ed altri sparatutto per la Psikyo.\nVersione SNES.\nLe aggiunte sono le seguenti:\nLa cartuccia \u00e8 stata pubblicata sul mercato giapponese per brevissimo tempo, accaparrandosi la nomea di \"una tra le pi\u00f9 rare cartucce per il Super NES. La localizzazione giapponese non utilizza l'alfabeto \"kanji\" nei testi.\nSistema di gioco.\nScenari.\nCi sono otto scenari da oltrepassare. I primi sono scenari scelti casualmente - quelli correlati ai piloti ignorati durante la selezione (ognuno ha una diversa nazionalita). Se Rabio o Lepus sono scelti, tutti gli scenari delle nazioni rivali saranno disponibili. Dopo aver completato gli scenari delle quattro nazioni rivali, altri quattro scenari sono resi disponibili.\nNella trasposizione per lo SNES, due scenari ricominciano daccapo dopo aver raggiunto la fine, e l'ordine delle fazioni rivali affrontate \u00e8 fisso. Nel ripercorso, la difficolt\u00e0 di gioco accresce automaticamente, eccetto a livello \"Ostico\", in cui \u00e8 pi\u00f9 semplice. Se si completa il primo ripercorso, si assiste ad un finale esclusivo: se lo si termina una seconda volta, il secondo pilota della coppia sveler\u00e0 un codice segreto nel finale.\nPersonaggi.\nLa nazionalit\u00e0 di entrambi i personaggi, se a partecipare alla partita sono due giocatori, viene scelta dal primo giocatore."}
{"id": "3129069", "revid": "287204", "url": "https://it.wikipedia.org/wiki?curid=3129069", "title": "Palpitoad", "text": ""}
{"id": "3129070", "revid": "486946", "url": "https://it.wikipedia.org/wiki?curid=3129070", "title": "Erefuun", "text": ""}
{"id": "3129071", "revid": "287204", "url": "https://it.wikipedia.org/wiki?curid=3129071", "title": "Krokorok", "text": ""}
{"id": "3129072", "revid": "287204", "url": "https://it.wikipedia.org/wiki?curid=3129072", "title": "Ducklett", "text": ""}
{"id": "3129073", "revid": "287204", "url": "https://it.wikipedia.org/wiki?curid=3129073", "title": "Vanillite", "text": ""}
{"id": "3129074", "revid": "287204", "url": "https://it.wikipedia.org/wiki?curid=3129074", "title": "Bachura", "text": ""}
{"id": "3129075", "revid": "38120", "url": "https://it.wikipedia.org/wiki?curid=3129075", "title": "Saint Seiya Next Dimension", "text": ""}
{"id": "3129077", "revid": "272942", "url": "https://it.wikipedia.org/wiki?curid=3129077", "title": "Orologio del tempo che scorre", "text": "L'Orologio del tempo che scorre (in tedesco \"Uhr der flie\u00dfenden Zeit\") \u00e8 un orologio alto 13 metri posizionato all'interno dell'Europa-Center, a Berlino. L'orologio, che si estende per 3 piani, visualizza le ore attraverso del liquido che scorre in sfere di vetro; in aggiunta, nella parte bassa oscilla anche un pendolo.\nL'orologio funziona con acqua colorata che scorre all'interno di vasi di vetro comunicanti. I vasi piccoli e schiacciati sono 30 mentre i vasi pi\u00f9 grandi, sferici, sono 12. Ogni vaso piccolo si riempie in 2 minuti per cui, quando si sono riempiti tutti, sono passati 60 minuti, vale a dire 1 ora. A questo punto il liquido defluisce e riempie uno dei vasi sferici sull'altra colonna: ogni vaso sferico indica 1 ora. Dopo 12 ore l'orologio si svuota completamente ed il ciclo riprende: alle ore 1 ed alle ore 13 i vasi sono pertanto vuoti. Il movimento del liquido nei vasi \u00e8 regolato dal pendolo viola posto in basso, che \u00e8 a sua volta mosso dallo scorrimento del liquido nella vasca sottostante.\nL'orologio \u00e8 stato progettato ed installato nel 1982 dal francese Bernard Gitton.\nAll'esterno del centro esiste anche un altro orologio, detto Orologio della teoria degli insiemi."}
{"id": "3129083", "revid": "122837325", "url": "https://it.wikipedia.org/wiki?curid=3129083", "title": "Norma Desmond", "text": "Norma Desmond \u00e8 un personaggio immaginario del film di Billy Wilder \"Viale del tramonto\".\nIl personaggio.\nNorma Desmond \u00e8 una cinquantenne diva del cinema muto che, con l'avvento del sonoro, si \u00e8 ritirata a vita privata nella sua villa su Sunset Boulevard.\nNorma Desmond \u00e8 stata sposata tre volte, la prima delle quali con il suo produttore e regista Max von Mayerling che ora \u00e8 il suo maggiordomo, e soffre di depressione. Infatti, per i suoi continui tentativi di suicidarsi, sono state tolte tutte le maniglie dalle porte della casa.\nAlla morte della propria scimmia, alla quale era molto affezionata, Norma contatta un'agenzia di pompe funebri per organizzare il funerale dell'animale. Quel giorno, il giovane scrittore Joe Gills, per nascondere la propria auto agli agenti del fisco che lo inseguono, si rifugia nella residenza della Desmond. Norma lo scambia per uno dei necrofori e gli illustra i propri progetti circa la sepoltura della scimmia. Quando scopre che Joe non \u00e8 un impresario delle pompe funebri, bens\u00ec uno sceneggiatore squattrinato, in un primo momento gli ordina di andarsene da casa sua. Ripensandoci, lo invita a restare e gli propone un suo copione per il film che dovrebbe sancire il suo grande ritorno sulle scene, \"Salom\u00e8\".\nCon il tempo, l'ex diva si innamora di Joe e, al suo rifiuto, tenta il suicidio. Cos\u00ec Joe si sente moralmente costretto a restare con lei ed assecondare i suoi desideri, vizi e manie, contribuendo assieme al maggiordomo a conservare il castello di illusioni della donna.\nAlla fine Joe decide di lasciarla, ma Norma, che non pu\u00f2 sopportare l'idea, gli spara, facendo cadere il corpo dell'uomo nella piscina della villa.\nNorma, mentre viene arrestata dalla polizia e ripresa dalle telecamere dei giornalisti scandalistici, in preda ad un delirio mentale crede di essere sul set cinematografico del suo ritorno e di prepararsi a girare la scena in cui scende dallo scalone del palazzo. Il film termina con la battuta \"Eccomi, DeMille, sono pronta per il mio primo piano!\".\nBattute celebri.\nA Norma sono affidate alcune battute divenute poi celebri:\nInterpreti.\nCinema.\nMolto difficile fu la scelta dell'attrice protagonista, che si volle cercare tra vere dive del cinema muto; Mae West fu la prima a declinare, in quanto si giudicava troppo giovane per la parte, poi Mary Pickford diede forfait dopo che la sua richiesta di apportare alcune modifiche alla sceneggiatura, a tutela della propria immagine, venne rifiutata. Successivamente Pola Negri fu scartata a causa del suo forte accento polacco, mentre Greta Garbo non prese neppure in considerazione la proposta; solo alla fine fu contattata Gloria Swanson, diva del muto che negli ultimi quindici anni aveva girato un solo film e la cui situazione, dunque, aveva molti parallelismi con quella del suo personaggio, cos\u00ec come Erich von Stroheim, nei panni del maggiordomo ed ex-regista Max.\nNel musical di Andrew Lloyd Webber.\nNel musical di Andrew Lloyd Webber \"Sunset Boulevard\", Norma \u00e8 stata interpretata da grandi attrici con una voce da mezzosoprano.\nLa prima a calcarne il ruolo sul palcoscenico londinese \u00e8 stata Patti LuPone, seguita da Rita Moreno, Elaine Paige Betty Buckley e Kathryn Evans.\nA Los Angeles la prima Norma \u00e8 stata l'attrice Glenn Close, prima protagonista anche nel musical a Broadway per il quale vinse l'ambito Tony Award. A New York si esibirono nel ruolo di Norma Desmond anche Betty Buckley e Karen Mason.\nNei vari tour statunitensi del musical sono spiccate per la loro interpretazione Petula Clark, Stefanie Powers, Maureen Moore e Linda Balgord.\nA Toronto Norma fu interpretata da Diahann Carroll; a Melbourne da Debra Byrne.\nRuthie Henshall ha interpretato Norma al fianco di John Barrownman (Joe) in occasione del concerto del sessantesimo compleanno di Lloyd Webber, cantando \"With One Look\", \"As If We Never Said Goodbye\" e \"The Perfect Year\" con Barrownman.\nNel febbraio 2019 \u00e8 stato confermato l'adattamento cinematografico del musical che vedr\u00e0 protagonista Glenn Close e che sar\u00e0 diretto da Rob Ashford."}
{"id": "3129090", "revid": "446353", "url": "https://it.wikipedia.org/wiki?curid=3129090", "title": "Remo (sommergibile)", "text": "Il Remo \u00e8 stato un sommergibile da trasporto della Regia Marina, appartenente alla classe R.\nStoria.\nLa messa a punto, i collaudi e l'addestramento dell'equipaggio furono molto pi\u00f9 brevi del consueto, a causa dell'urgenza di impiegare il sommergibile per il trasporto di metalli dalla Sardegna. \nAlle 9.30 del 15 luglio 1943 part\u00ec da Taranto al comando del t.v. Salvatore Vassallo, con destinazione Napoli; tuttavia gli Alleati, preoccupati da un possibile uso del \"Remo\" (e del gemello \"Romolo\") per il trasporto di armi speciali che erano in via di sviluppo in Germania, si erano informati riguardo al suo viaggio tramite la loro rete di spionaggio e avevano disposto di attaccarlo con aerei e sommergibili lungo il percorso. \nAlle 18.30 dello stesso giorno della partenza il sommergibile HMS \"United\" avvist\u00f2 il \"Remo\" e gli lanci\u00f2 quattro siluri: uno colp\u00ec il sommergibile che s'inabiss\u00f2 in pochi minuti in posizione 39\u00b019' N e 17\u00b030' E. \nIl comandante Vassallo e due altri uomini che erano in torretta si salvarono perch\u00e9 sbalzati in mare; del resto dell'equipaggio, che si trovava sottocoperta, solo il sergente Dario Cortopassi riusc\u00ec ad abbandonare il sommergibile. Scomparvero in mare 5 ufficiali e 50 fra sottufficiali e marinai."}
{"id": "3129092", "revid": "1442080", "url": "https://it.wikipedia.org/wiki?curid=3129092", "title": "Opere di Tiziano", "text": "Questa pagina contiene una tabella con le maggiori opere di Tiziano corredate da immagini, seguita da un elenco dove \u00e8 possibile trovare, in ordine cronologico, un numero pi\u00f9 vasto di lavori del pittore. La produzione di Tiziano si dipana in circa settant'anni di storia, circa dal 1506 al 1576, comprendendo quadri con temi religiosi, scene mitologiche e ritratti.\nLe opere maggiori.\nLe opere maggiori di Tiziano, con immagine. Segue lista completa: \nLista opere.\nLe opere attribuibili a Tiziano, con una sua partecipazione pi\u00f9 o meno diretta e con maggiore o minore sicurezza della critica sono oltre cinquecento, senza contare le repliche pi\u00f9 o meno autografe. Vengono qui riportate le opere principali, di attribuzione per lo meno accettata in via maggioritaria dagli studiosi. La selezione si basa su quella di Valcanover (1969), con aggiornamenti legati ai principali contributi recenti, soprattutto nelle ipotesi di datazione. Salvo qualche straordinaria eccezione, non sono indicati i dipinti perduti ricordati dalle fonti, n\u00e9 quelli di difficile localizzazione, passati in cataloghi d'asta o situati in collezioni private dalla difficoltosa accessibilit\u00e0."}
{"id": "3129096", "revid": "124529907", "url": "https://it.wikipedia.org/wiki?curid=3129096", "title": "Strada statale 244 di Val Badia", "text": "La strada statale 244 di Val Badia (SS 244), strada provinciale 244 della Val Badia (SP 244) in Veneto, \u00e8 una strada statale e provinciale italiana.\nPercorso.\nInizia a San Lorenzo di Sebato in provincia di Bolzano, presso la frazione di Floronzo, dall'incrocio con la strada statale 49 della Pusteria e termina ad Arabba, in provincia di Belluno, in Veneto, all'incrocio con la ex strada statale 48 delle Dolomiti. La strada funge da principale asse viario per la val Badia, da cui prende il nome, e per le valli a lei tributarie, collegandole con la val Pusteria e il Bellunese.\nDopo Floronzo la strada prosegue verso sud lungo il corso del rio Gadera: dopo Longega (ove si pu\u00f2 imboccare la val di Marebbe) passa a Piccolino, San Martino in Badia (da cui inizia la strada per il passo delle Erbe), Pederoa, Pedraces, La Villa (con deviazione per il passo di Valparola e il passo Falzarego), fino a giungere a Corvara in Badia. Dopo aver superato tale localit\u00e0 la strada si innalza fino ai 1.875 m del passo di Campolongo, passando ad est del Gruppo del Sella. Dopo il passo la strada entra in Veneto, per terminare il suo corso ad Arabba, alla congiunzione con la strada statale 48 delle Dolomiti.\nLa storia.\nLa strada fu costruita durante la prima guerra mondiale da prigionieri russi. Solo successivamente furono costruiti i ponti che oltrepassavano il rio Gadera. \u00c8 per questo motivo che prima e dopo i ponti vi sono strette curve a gomito, in cui ad esempio due bus provenienti da direzioni opposte non riescono a transitare assieme.\nAnche per questo motivo, il 6 luglio 1993 in localit\u00e0 Longega ci fu un grave incidente tra un bus turistico italiano, facente parte di un gruppo di 4 bus della Diocesi di Orvieto-Todi, ed una automobile BMW. Nello scontro morirono 18 persone (tra cui una bambina) ed altre 22 rimasero gravemente ferite.\nDopo questo ed altri tragici avvenimenti, si decise di ricostruire in alcuni punti la strada, con la costruzione di nuove gallerie. Nel dicembre del 2006, finalmente, \u00e8 stata aperta parzialmente la nuova strada, molto pi\u00f9 scorrevole. Per completare il progetto iniziale sarebbe tuttavia necessario bypassare la localit\u00e0 di Longega con un nuovo ponte che colleghi direttamente l'uscita dalla galleria pi\u00f9 meridionale all'incrocio per Rina. La soluzione temporanea attuale oltre a richiedere una curva a gomito all'uscita dell'ultima galleria, non evita il tratto pi\u00f9 problematico, ossia il ponte di Longega.\nNel marzo 2019 hanno preso avvio i lavori per il nuovo accesso alla statale 244. A lavori ultimati, l'accesso sar\u00e0 situato a 500 metri circa a est di quello attuale, e sar\u00e0 possibile, grazie ad un ponte sulla Rienza che scavalcher\u00e0 altres\u00ec la linea ferroviaria e ad una galleria di circa un kilometro, giungere direttamente alla localit\u00e0 Aue. Tale soluzione permette di evitare il passaggio fino ad ora obbligatorio della localit\u00e0 di Floronzo nonch\u00e9 alleggerirebbe il traffico generato dall'attuale incrocio a T a raso presso il ponte di San Lorenzo, attuale accesso alla SS 244.\nGestione.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto altoatesino \u00e8 passata dall'ANAS alla Provincia autonoma di Bolzano. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nIn seguito invece al decreto legislativo n. 112 del 1998, dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade."}
{"id": "3129097", "revid": "118106719", "url": "https://it.wikipedia.org/wiki?curid=3129097", "title": "Teorema di Clairaut", "text": "Il teorema di Clairaut pubblicato nel \"Th\u00e9orie de la figure de la terre, tir\u00e9e des principes de l'hydrostatique\", del 1743 in cui si evidenzia che la Terra \u00e8 un ellissoide di rotazione, \u00e8 un teorema generale applicato agli sferoidi di rivoluzione e afferma che in ogni punto di una geodetica, tracciata su una superficie di rotazione, \u00e8 costante il prodotto del raggio del parallelo per il seno dell'azimut della geodetica. La costante \u00e8 tipica di ogni geodetica e viene chiamata \"costante di Clairaut\". Fu inizialmente utilizzato per mettere in relazione l'accelerazione di gravit\u00e0 in ogni punto della superficie terrestre alla sua posizione, permettendo per la prima volta di calcolare l'ellitticit\u00e0 della Terra con misure della gravit\u00e0 a differenti latitudini.\nFormula.\nLa formula di Clairaut per l'accelerazione di gravit\u00e0 \"g\" sulla superficie di uno sferoide alla latitudine \u03c6, era:\ndove \"g_e\" \u00e8 il suo valore all'equatore, \"r\" il rapporto fra l'accelerazione centrifuga e quella di gravit\u00e0 all'equatore, e \"f\" l'ellitticit\u00e0 di una sezione della Terra lungo un meridiano, definita come:\n(dove \"a\" = semiasse maggiore, \"b\"=semiasse minore ).\nClairaut deriv\u00f2 la formula nell'ipotesi che il corpo fosse composto di strati sferoidali concentrici e coassiali di densit\u00e0 costante. \nQuesto lavoro fu successivamente seguito da Laplace, che super\u00f2 l'assunzione iniziale che superfici a densit\u00e0 costante fossero sferoidi.\nStokes dimostr\u00f2 nel 1849 il teorema pi\u00f9 in generale applicandolo a una qualsiasi legge di densit\u00e0 che permetta alla superficie esterna di essere uno sferoide in equilibrio meccanico. Una storia della materie, insieme con equazioni pi\u00f9 dettagliate per \"g\" possono essere trovate in Khan.\nL'espressione per \"g\" di cui sopra \u00e8 stata attualmente soppiantata dall'equazione di Somigliana:\ndove, per la Terra, G =9.7803267714 ms\u22122; k =0.00193185138639 ; e2 =0.00669437999013.\nLa relazione di Clairaut.\nUn enunciato formale del teorema in geometria differenziale \u00e8 anche noto come relazione di Clairaut:\nPressley (p.\u00a0185) spiega il teorema come un'espressione della conservazione del momento angolare attorno all'asse di rotazione quando una particella scorre lungo una geodetica sotto l'influsso della sola reazione vincolare bilaterale che lo lega alla superficie.\nGeodesia.\nLa forma sferoidale della Terra \u00e8 il risultato dell'interazione tra gravit\u00e0 e forza centrifuga causata dalla rotazione terrestre. Nei suoi \"Principia\", Newton propose che la forma di equilibrio di una Terra omogenea e rotante fosse un ellissoide di rotazione con ellitticit\u00e0 \"f\" = 1/230. Come risultato la gravit\u00e0 incrementa dall'equatore ai poli. Applicando il teorema di Clairaut, Laplace riusc\u00ec a dedurre da 15 misurazioni dell'accelerazione di gravit\u00e0 che invece \"f\" = 1/330. Una stima attuale \u00e8 fra loro intermedia: \"f\" = 1/298.25642.\nPer un resoconto dettagliato della costruzione dell'ellissoide di riferimento della geodesia, si consulti infine il Chatfield..\nNote.\nFonti: Topografia e cartografia (universit\u00e0 di ingegneria del Politecnico di Torino)"}
