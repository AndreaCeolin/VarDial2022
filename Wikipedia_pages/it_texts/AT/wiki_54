{"id": "3230916", "revid": "33689", "url": "https://it.wikipedia.org/wiki?curid=3230916", "title": "Mezetulo", "text": "Biografia.\nDopo la morte di Esalce e l'ascesa al trono di Capussa, il numida Mezetulo si rivolt\u00f2 contro il proprio re e lo sconfisse in battaglia, dove lo stesso Capussa trov\u00f2 la morte. Mezetulo non sal\u00ec direttamente sul trovo, ma vi pose Lacumace, figlio di Esalce e fratello di Capussa, che era solo un bambino. Mezetulo assunse la carica di reggente in nome del nuovo re.\nIl ritorno di Massinissa dalla Spagna sconvolse i suoi piani: Mezetulo radun\u00f2 un'armata per affrontare l'avversario, ma fu sconfitto e si rifugi\u00f2 con Lacumace presso Siface, re dei Numidi Massesili.\nSuccessivamente, ottenuto il perdono da Massinissa, fece ritorno presso la sua corte e riebbe tutte le sue propriet\u00e0 ."}
{"id": "3230917", "revid": "290351", "url": "https://it.wikipedia.org/wiki?curid=3230917", "title": "Paulie - Il pappagallo che parlava troppo", "text": "Paulie - Il pappagallo che parlava troppo (\"Paulie\") \u00e8 un film del 1998 diretto da John Roberts e con protagonisti Jay Mohr e Tony Shalhoub.\nTrama.\nMisha Vilyenkov \u00e8 un immigrato russo che vive in America e lavora come inserviente in un laboratorio di sperimentazione sugli animali, gestita dal dottor Reingold, un medico scienziato. Qui, durante uno dei suoi turni di lavoro, incontra Paulie, un Conuro capoazzurro con una particolare abilit\u00e0: quella di parlare perfettamente la lingua umana. Paulie stesso ammette di non sapere come gli sia possibile ci\u00f2. Misha cerca allora di far conoscere questa abilit\u00e0 anche al proprietario del laboratorio, ma il pappagallo si rifiuta di parlare davanti ad altri testimoni.\nMisha ammette davanti al pappagallo di sentirsi solo e umiliato, poich\u00e9 in Russia era un grande professore universitario di letteratura che in America si \u00e8 ridotto ad un umiliante lavoro da inserviente. Paulie spiega a Misha che il fatto di parlare cos\u00ec tanto gli ha portato solo guai, dicendo che la sua \u00e8 stata una storia molto lunga. Incuriosito, Misha convince Paulie a raccontargli la sua storia definendosi come un russo che adora ascoltare le storie lunghe, portandogli in cambio dei pezzi di mango da mangiare.\nPaulie inizia quindi a raccontare la sua vita a partire dall'incontro con la sua vera proprietaria, Marie, una bambina balbuziente. A causa del suo problema linguistico, Marie deve imparare bene come parlare e in questo modo anche Paulie, che non si separa mai dalla sua padroncina, inizia a pronunciare le prime parole, fino ad arrivare a pronunciare frasi complesse aiutando la stessa Marie ad apprendere. Ben presto il padre di Marie, un soldato impegnato in una missione, torna a casa e vedendo la figlia \"fantasticare\" su Paulie, dicendo che il pappagallo parla, inizia a pensare che l'animale abbia una brutta influenza sulla bambina. Cos\u00ec un giorno, dopo anche un evento drammatico in cui Marie aveva rischiato la vita, convince la madre a dare via l'uccello.\nIniziano da qui le avventure di Paulie per ricongiungersi con la piccola Marie. Inizialmente, viene impegnato in un banco di pegni, dove trascorre il suo tempo a insultare i clienti. Un giorno viene acquistato da Ivy, un'artista vedova, che aiuta il pappagallo (incapace ancora di volare) a raggiungere Los Angeles, citt\u00e0 dove si \u00e8 trasferita la famiglia di Marie. Purtroppo la loro missione si interrompe bruscamente il giorno in cui Ivy perde la vista. Paulie rester\u00e0 con lei e le far\u00e0 da occhi fino al giorno della sua morte. In seguito impara finalmente a volare e continua il suo viaggio da solo.\nRaggiunta Los Angeles, Paulie incontrer\u00e0 altre persone, tra cui Ignacio, un musicista latino-americano e proprietario di alcuni pappagalli (presso il quale Paulie prender\u00e0 una cotta per una pappagallina di nome Lupe) e Benny, un ladruncolo che sfrutter\u00e0 il pappagallo per i suoi crimini da quattro soldi. Una sera, durante un furto di gioielli, Paulie rimane bloccato all'interno di una casa e Benny lo abbandona. Il pappagallo viene dunque portato nel laboratorio del dottor Reingold dove verr\u00e0 sottoposto a vari esperimenti per capire il motivo della sua intelligenza, con la falsa promessa che una volta finiti tutti gli esperimenti sar\u00e0 riportato da Marie. Quando l'uccello scopre di essere stato ingannato si rifiuta di cooperare e perci\u00f2 gli vengono tagliate le penne delle ali.\nDa quel momento Paulie non parla pi\u00f9 con nessuno e becca chiunque gli si avvicini, tanto che decidono di confinarlo nello scantinato del laboratorio, dove perder\u00e0 la cognizione del tempo e sar\u00e0 dimenticato da tutti fino all'incontro con Misha.\nCommosso dalla storia, Misha decide quindi di abbandonare il suo lavoro e liberare Paulie per l'ingiustizia compiutagli del dottor Reingold. Servendosi delle tronchesi, taglia la catena e le sbarre della gabbia dove Paulie era stato rinchiuso. Il pappagallino, commosso per il grande gesto, ringrazia l'amico russo e insieme scappano seminando tutti gli scienziati intenti a ricatturarlo, liberando inoltre tutti gli animali del laboratorio. Alla fine, Misha e Paulie riescono a raggiungere la casa di Marie, ormai cresciuta e diventata una donna e Paulie, anche se inizialmente titubante per il diverso aspetto fisico della sua padroncina, spicca il volo verso di lei, segno che le sue penne sono infine ricresciute. Misha, contento di avere aiutato il suo amico pappagallo, si prepara ad andarsene, ma viene invitato da Marie e Paulie a rimanere con loro. Tra Misha e Marie sembra scattare una scintilla, probabilmente l'inizio di una storia d'amore.\nIntenti a rientrare in casa, Marie chiede a Paulie cosa ha fatto in tutto quel tempo, e il pappagallino inizia a raccontarle le sue avventure.\nDistribuzione.\nPrima TV.\nIn Italia, viene trasmesso per la prima volta su Canale 5 il 25 aprile 2001.\nAccoglienza.\nIncassi.\nIl film ha incassato 26.875.268 di dollari in tutto il mondo contro un budget di 23 milioni. \nRiuscito a malapena a recuperare il budget, il film all'epoca venne considerato un flop ma negli anni successivi riusc\u00ec a incassare qualcosa in pi\u00f9 nel mercato dell'home video.\nCritica.\nIl film ricevette da critiche miste a critiche generalmente positive. Sull'aggregatore Rotten Tomatoes il film ha ottenuto un indice di gradimento del 62% basato su 37 recensioni professionali."}
{"id": "3230919", "revid": "427250", "url": "https://it.wikipedia.org/wiki?curid=3230919", "title": "Alessandro Pirzio-Biroli", "text": ""}
{"id": "3230925", "revid": "105826", "url": "https://it.wikipedia.org/wiki?curid=3230925", "title": "Giuramento di Perasto", "text": ""}
{"id": "3230927", "revid": "934700", "url": "https://it.wikipedia.org/wiki?curid=3230927", "title": "James Barry (pittore)", "text": "Biografia.\nDi origine irlandese, James Barry fu artista per lo pi\u00f9 autodidatta, e dal 1763 acquis\u00ec il sostegno del compatriota Edmund Burke.\nProprio grazie al finanziamento del suo mecenate, all'incirca nel 1766 Barry intraprese un viaggio in Italia per studiare gli antichi maestri.\nDopo un soggiorno a Roma, durante il quale scrisse un trattato sulla Pittura, nel 1770 l'artista fece tappa a Bologna, dove ottenne il riconoscimento dell'Accademia Albertina. In segno di gratitudine Barry don\u00f2 all'Accademia il \"Filottete ferito sull'isola di Lemno\", dipinto che richiama il concetto del sublime teorizzato da Burke.\nA Bologna frequent\u00f2 altri artisti inglesi, con i quali strinse amicizia, in particolare lo scultore Joseph Nollekens.\nTornato nel Regno Unito nel 1771, ormai artista rinomato, nel 1773 Barry divenne membro della Royal Academy of Arts, dove insegn\u00f2 pittura dal 1782 al 1799. Malgrado la fama, mor\u00ec in condizioni di indigenza.\nPur ispirandosi all'antico, sulla stessa linea di Sir Joshua Reynolds, i dipinti di James Barry risentono l'influenza del pensiero di Burke e di Johann Joachim Winckelmann, allineando l'artista anche ai grandi neoclassici."}
{"id": "3230930", "revid": "105826", "url": "https://it.wikipedia.org/wiki?curid=3230930", "title": "Ti co nu, nu co Ti", "text": ""}
{"id": "3230933", "revid": "287204", "url": "https://it.wikipedia.org/wiki?curid=3230933", "title": "Volejbalov\u00fd klub Sl\u00e1via UK Bratislava", "text": "Il Volejbalov\u00fd klub Sl\u00e1via UK Bratislava \u00e8 una societ\u00e0 pallavolistica femminile slovacca, con sede a Bratislava: milita nel campionato slovacco di Extraliga.\nStoria.\nIl Volejbalov\u00fd klub Sl\u00e1via UK Bratislava nasce nel 1953, come squadra dell'Universit\u00e0 Comenio di Bratislava, da cui deriva l'acronimo UK (Univerzita Komensk\u00e9ho). Nella seconda met\u00e0 degli anni sessanta il club vince i suoi primi titoli, aggiudicandosi tre volte consecutive il campionato cecoslovacco. Nel 1975 si classifica al terzo posto in Coppa delle Coppe. Nella stagione 1975-76 vince il suo quarto campionato e il suo primo titolo europeo, la Coppa delle Coppe. Due anni dopo vince anche il quinto titolo cecoslovacco.\nAll'inizio degli anni ottanta si classifica al terzo posto sia in Coppa delle Coppe sia in Coppa dei Campioni, ma vince altre due volte il campionato, ripetendosi poi nel 1989 e nel 1991. Dopo la dissoluzione della Cecoslovacchia, lo Slavia Bratislava prende parte all'Extraliga slovacca, vincendo le prime tre edizioni. Successivamente, tra il 1998 e il 2004, vince ben sette edizioni consecutive del campionato. Nel 1999 il club diventa autonomo rispetto all'Universit\u00e0 di Bratislava. Tra il 2005 e il 2007, gioca altre tre finali, ma uscendo sempre sconfitto per opera del Volejbal Klub Senica.\nPur prendendo parte a diverse competizioni europee, non riesce a ottenere risultati importanti. In campionato, invece, continua a essere protagonista, disputando altre tre finali e vincendo altri sette titoli fra il 2007 e il 2017. Analogo il risultato in Coppa di Slovacchia, dove conquista le prime quattro edizioni del torneo e altre quattro consecutive alla ripresa della competizione dopo il periodo di sospensione della stessa. Fra il 2007 e il 2014 la squadra conquista due trofei, terminando le altre edizioni della Coppa nazionale al secondo posto; negli anni successivi torna la squadra leader della manifestazione conquistando altre quattro coppe in cinque anni."}
{"id": "3230940", "revid": "599013", "url": "https://it.wikipedia.org/wiki?curid=3230940", "title": "Valerie Plame", "text": "Biografia.\nNata in una base militare in Alaska da Samuel e Diane Plame, Valerie crebbe in un ambiente marziale. Suo padre era infatti un tenente colonnello della United States Air Force che per alcuni anni aveva lavorato con la National Security Agency. Il nonno paterno di Valerie era un rabbino emigrato dall'Ucraina e il cognome originario della famiglia era Plamevotski.\nDopo gli studi alla Pennsylvania State University, la Plame ottenne due master: uno dalla London School of Economics and Political Science e uno dal Collegio d'Europa. Oltre all'inglese, Valerie Plame parla francese, tedesco e greco.\nNel 1985 la Plame spos\u00f2 Todd Sesler, ma il matrimonio fin\u00ec poco dopo. Nel 1997, quando gi\u00e0 lavorava per la CIA, incontr\u00f2 ad una festa l'ex ambasciatore Joseph C. Wilson. I due si sposarono il 3 aprile 1998. Valerie aggiunse il cognome del marito al proprio, ma solo nelle occasioni pubbliche. Sotto copertura, infatti, continu\u00f2 a farsi chiamare Valerie Plame.\nNel 2000 la Plame ebbe due gemelli da Wilson: Trevor Rolph e Samantha Finnell Diana. Prima della fuga di notizie sul lavoro di Valerie, la famiglia Wilson viveva in un elegante quartiere di Washington. Nel gennaio 2006 si trasferirono a Santa Fe, nel Nuovo Messico.\nCarriera alla CIA.\nLa Plame cominci\u00f2 a lavorare per la CIA circa nel 1985, occupandosi di condurre indagini segrete sulla proliferazione delle armi di distruzione di massa. Nel corso delle sue ricerche, la Plame ha operato sotto copertura ad Atene e Bruxelles, assumendo l'identit\u00e0 fasulla di analista della \"Brewster Jennings &amp; Associates\", in seguito riconosciuta dalla CIA come attivit\u00e0 di facciata.\nHa proseguito il suo lavoro all'estero, interrompendosi solo durante la gravidanza. In seguito alla nascita dei gemelli, la Plame si occup\u00f2 soprattutto di verificare che l'Iran non acquisisse armi nucleari.\nIl 14 luglio 2003 un articolo del Washington Post in cui veniva resa nota la sua copertura, pose fine alla carriera di Valerie Plame. Wilson reag\u00ec accusando alcuni membri dell'amministrazione Bush di aver fatto trapelare di proposito le informazioni riguardanti sua moglie per vendicarsi di un suo editoriale scomodo pubblicato sul New York Times e da qui part\u00ec un'indagine federale che port\u00f2 all'arresto del Capo dello Staff del Vicepresidente degli Stati Uniti d'America Scooter Libby.\nVita successiva.\nDopo la fine della sua vita da spia, la Plame ha pubblicato un libro: \"Fair Game: My Life as a Spy, My Betrayal by the White House\", dal quale nel 2010 \u00e8 stato tratto il film \"Fair Game - Caccia alla spia\", in cui la Plame \u00e8 interpretata da Naomi Watts."}
{"id": "3230941", "revid": "767487", "url": "https://it.wikipedia.org/wiki?curid=3230941", "title": "Apple SOS", "text": "Il Sophisticated Operating System, abbreviato in SOS (pronunciato ), \u00e8 il sistema operativo dei personal computer Apple III. \u00c8 stato sviluppato da Apple Computer, Inc. e pubblicato nel 1980, l'ultima versione \u00e8 del 1982.\nDettagli tecnici.\nNato come \"Sara's Operating System\", dal nome in codice con cui era noto l'Apple III durante il suo sviluppo, a sua volta derivato dal nome della figlia di Wendell Sanders, il primo responsabile del progetto, il sistema operativo fu ridenominato pi\u00f9 professionalmente \"Sophisticated Operating System\" prima della sua distribuzione.\nIl SOS introduceva per la prima volta il concetto di \"driver\", ossia dei programmi che venivano caricati all'avvio del sistema e che permettevano al computer di dialogare con le periferiche ad esso collegate. Questo sistema permetteva ad Apple di commercializzare un nuovo dispositivo dotandolo del suo \"driver\" da installare senza dover rilasciare una nuova versione dell'intero sistema operativo.\nIl file system utilizzato era una via di mezzo tra i file system utilizzati nei precedenti sistemi operativi Apple, vale a dire l'Apple Pascal e l'Apple DOS. Dall'Apple Pascal riprendeva la suddivisione dei dischi in \"blocchi\" piuttosto che in settori (i dischi erano formattati con 35 tracce da 8 blocchi di 512 byte l'uno, per un totale di 143.360 byte), la presenza del codice di avvio (il \"system loader\") nei blocchi 0 e 1, e la \"directory\", ossia l'elenco dei file del disco, nei blocchi dal 2 al 5. Dall'Apple DOS riprendeva invece la possibilit\u00e0 di scrivere i file anche su blocchi non sequenziali, evitando perci\u00f2 la necessit\u00e0 di deframmentare il disco con l'utilit\u00e0 \"Krunch\" come sull'Apple Pascal, che invece non permetteva la scrittura frammentata.\nIl SOS identificava i tipi dei file mediante l'uso di un byte marcatore; i nomi dei file potevano essere lunghi al massimo 15 caratteri e contenere solo lettere, numeri ed il punto. Il SOS supportava file grandi fino a 16 MB e dischi grandi fino a 32 MB. La \"directory\" poteva contenere solo 51 nomi di file: siccome l'Apple III era nato come macchina da ufficio ed il SOS poteva supportare anche i capienti dischi rigidi, per ovviare al limite dei 51 file fu introdotto il concetto delle \"sotto-cartelle\" per aumentarne il numero memorizzabile ed organizzarli al meglio.\nIl SOS differiva dagli altri sistemi del periodo che operavano con un'interfaccia a riga di comando perch\u00e9 le risorse del computer potevano essere offerte all'utente sotto forma di un'interfaccia semi-grafica con menu a tendina, il cosiddetto pacchetto di programmi \"System Utilities\" suddivisi in 3 categorie:\nIl SOS era un sistema operativo monotasking, ossia poteva eseguire un solo programma per volta. Al momento del suo avvio il SOS eseguiva un programma chiamato \"interprete\". L'interprete, una volta in esecuzione, chiamava le API del SOS per eseguire le operazioni richieste dall'utente. Le API erano suddivise in 4 gruppi:\nIl SOS poteva comunicare con 2 tipi di dispositivi: quelli a caratteri, come la tastiera o la porta seriale, e quelli a blocchi, come un'unit\u00e0 a dischi. I primi venivano gestiti un carattere alla volta, i secondi leggendo e scrivendo 1 o pi\u00f9 blocchi da 512 byte per volta..\nSequenza di avvio.\nQuando venivano accesi, gli Apple III eseguivano prima di tutto la diagnosi del sistema e poi copiavano in memoria il contenuto dei blocchi di avvio del disco inserito nell'unit\u00e0 a dischi integrata e ne eseguivano il codice. Il SOS formattava i dischi inserendo nel blocco 1 un programma di avvio: tale programma, una volta lanciato, cercava nella cartella del disco un file di nome SOS.KERNEL, che conteneva il kernel e le API del sistema operativo. Una volta avviato, il SOS.KERNEL cercava e caricava i file di nome SOS.INTERP (l'interprete, o il programma, da eseguire) e SOS.DRIVER (il driver per l'unit\u00e0 a dischi in uso). Quando tutti questi file erano stati caricati, il controllo passava al file SOS.INTERP.\nApple continu\u00f2 ad utilizzare il codice di avvio dell'Apple SOS anche sul suo successore, il ProDOS: i dischi formattati sull'Apple II con il ProDOS avevano nel blocco 1 il codice di avvio dell'Apple SOS, permettendo al disco di essere avviato sia su un Apple II che su un Apple III.\nL'insuccesso degli Apple III e del SOS.\nIl SOS non era retrocompatibile con l'Apple DOS 3.2/3.3 degli Apple II: fortunatamente l'Apple III era stato progettato per essere abbastanza compatibile a livello di hardware con i suoi predecessori per cui gli utenti che volevano utilizzare i programmi scritti per gli Apple II potevano caricare l'Apple DOS da un disco separato. In questa maniera, per\u00f2, perdevano i vantaggi offerti dal SOS. Ma nel 1980 l'utente medio dei computer non era preparato ad usare un sistema con le capacit\u00e0 e le possibilit\u00e0 di configurazione del SOS.\nInoltre, la fredda accoglienza degli Apple III da parte dell'utenza, e conseguentemente la scarsa diffusione del SOS, era legata anche ad altri fattori, primo fra tutti la fama di computer inaffidabili che si erano guadagnati a causa dei problemi hardware di cui erano afflitti i modelli della prima serie messa in vendita. Altri fattori che limitarono la diffusione di questi computer e del loro sistema operativo furono il prezzo di vendita elevato, la mancanza nel SOS degli strumenti necessari ai programmatori per sviluppare applicazioni per gli Apple III e la disponibilit\u00e0 di un ridotto parco software, un fattore, questo, cruciale per il successo commerciale di un computer nato ed offerto come macchina da ufficio. Solo agli inizi del 1983 iniziarono ad essere pubblicati importanti software quali \"Great Plains\", \"Super Visicalc\", \"Pagemaker\", \"Quark Word Processing\" e \"Three Easy Pieces\", il predecessore di \"AppleWorks\".\nDa questi fattori si capiscono i motivi per cui questo sistema non si impose rispetto agli altri prodotti di Apple.."}
{"id": "3230942", "revid": "1442080", "url": "https://it.wikipedia.org/wiki?curid=3230942", "title": "Hypo Group Tennis International 1993 - Singolare", "text": "Il singolare del torneo di tennis Hypo Group Tennis International 1993, facente parte dell'ATP Tour, ha avuto come vincitore Thomas Muster che ha battuto in finale Magnus Gustafsson 7-6(3), 6-4."}
{"id": "3230947", "revid": "114621929", "url": "https://it.wikipedia.org/wiki?curid=3230947", "title": "Poludnitsa", "text": "Nella mitologia slava era uno spirito protettore delle messi, identificato con le sembianze di una donna bellissima, generalmente di alta statura e vestita di bianco.\nLa \"poludnitsa\" (dalla parola russa \"polden\" = mezzogiorno) o \"po\u0142udnica\" (dalla parola polacca \"po\u0142udnie\" = meridione) sarebbe solita mostrarsi nelle ore pi\u00f9 calde della giornata, specialmente in estate, quando i contadini smettono di lavorare per riposarsi dalle fatiche nei campi.\nNessuno osa turbarne il passaggio per non incorrere nella sua vendetta che consiste nel far ammalare o morire il colpevole oppure nel rapirne i bambini e farli smarrire nei campi.\nLa poludnitsa \u00e8 legata al Polevoy, che rappresenta la sua controparte maschile."}
{"id": "3230950", "revid": "149727", "url": "https://it.wikipedia.org/wiki?curid=3230950", "title": "Ferrovia Monserrato-Isili", "text": ""}
{"id": "3230952", "revid": "729019", "url": "https://it.wikipedia.org/wiki?curid=3230952", "title": "Torneo di Wimbledon 1993 - Doppio misto", "text": "Larisa Neiland e Cyril Suk erano i detentori del titolo, ma hanno perso nel 3\u00ba turno contro Robin White e Grant Connell.\nMartina Navr\u00e1tilov\u00e1 e Mark Woodforde hanno battuto in finale 6\u20133, 6\u20134 Manon Bollegraf e Tom Nijssen."}
{"id": "3230963", "revid": "1097011", "url": "https://it.wikipedia.org/wiki?curid=3230963", "title": "Esaltatore di sapidit\u00e0", "text": "Esaltatore di sapidit\u00e0 \u00e8 un elemento frequente nelle liste di ingredienti dei prodotti dell'industria alimentare, previsto dalla normativa vigente. Rientra infatti nella categoria degli additivi alimentari.\nAnche se il pi\u00f9 diffuso \u00e8 il glutammato monosodico, esistono diversi tipi di esaltatore di sapidit\u00e0:"}
{"id": "3230969", "revid": "1793900", "url": "https://it.wikipedia.org/wiki?curid=3230969", "title": "Castello di Pau", "text": "Il castello di Pau (in francese: \"ch\u00e2teau de Pau\") \u00e8 il monumento principale della citt\u00e0 francese di Pau, capoluogo del B\u00e9arn, nel dipartimento dei Pirenei Atlantici, in Aquitania (Francia sud-occidentale).\nL'edificio, uno dei pi\u00f9 bei castelli della Francia meridionale, \u00e8 classificato come monumento storico (dal 1840).\nIl 13 dicembre 1553 vi nasceva Enrico IV di Francia, il promulgatore dell'Editto di Nantes (1598), ricordato con una statua in loco..\nStoria.\nLe origini del castello risalgono all'XI secolo, quando i Visconti di B\u00e9arn fecero erigere a Pau una fortezza.\nNel XIV secolo Gastone Febo di Foix, signore del B\u00e9arn e Conte di Foix(1343-1391), fece rimodellare la fortezza preesistente in un vero e proprio castello, per destinarlo a dimora del casato.\nSuccessivamente l'edificio venne ancora trasformato. Fra il 1529 e il 1533 assunse le forme odierne di fastosa residenza rinascimentale.\nNel 1864 Napoleone III fece abbattere l'ala orientale del castello, sostituendola con l'elegante portico di stile rinascimentale.\nCaratteristiche.\nIl castello \u00e8 oggi sede del \"Mus\u00e9e R\u00e9gional B\u00e9arnais\". Nei saloni d'epoca sono esposti mobili del XVIII secolo e una collezione di arazzi fiamminghi del XVI-XVIII secolo. \nVi si trova la stanza dove nacque Enrico IV di Francia, del quale vi si conserva la culla in tartaruga\nFu anche residenza di Margherita d'Angoul\u00eame (1492-1542), sorella di Francesco I di Francia.\nUbicazione.\nIl castello sorge al centro della cittadina, al numero 2 di \"Rue du Ch\u00e2teau\", vicino ai monumenti principali e a sud del Museo Bernadotte."}
{"id": "3230971", "revid": "2184720", "url": "https://it.wikipedia.org/wiki?curid=3230971", "title": "Boogie Boogie Man", "text": "Boogie Boogie Man \u00e8 un album di Pino Daniele, pubblicato il 23 novembre 2010 dall'etichetta discografica RCA.\nIl disco.\nInizialmente era prevista la pubblicazione di un nuovo disco di inediti avente per titolo \"Acoustic Jam\", s\u00e9guito ideale del precedente \"Electric Jam\", ma il progetto \u00e8 stato alla fine accantonato.\nL'album contiene dodici canzoni fra brani inediti e nuove registrazioni di canzoni antecedenti. Sono presenti quattro duetti: con Mina, Franco Battiato, Mario Biondi, e J-Ax.\nHa debuttato alla posizione numero 6 della classifica italiana degli album.\nIl disco \u00e8 stato promosso dal brano che ne ha dato il titolo, \"Boogie Boogie Man\", mentre come secondo singolo \u00e8 stato pubblicato il brano \"It's a Beautiful Day\"."}
{"id": "3230972", "revid": "51032", "url": "https://it.wikipedia.org/wiki?curid=3230972", "title": "Esaltatori di sapidit\u00e0", "text": ""}
{"id": "3230973", "revid": "1442080", "url": "https://it.wikipedia.org/wiki?curid=3230973", "title": "Swiss Open Gstaad 1993 - Singolare", "text": "Il singolare del torneo di tennis Swiss Open Gstaad 1993, facente parte dell'ATP Tour, ha avuto come vincitore Sergi Bruguera che ha battuto in finale Karel Nov\u00e1\u010dek 6-3, 6-4."}
{"id": "3230977", "revid": "2056951", "url": "https://it.wikipedia.org/wiki?curid=3230977", "title": "Woodland Park", "text": ""}
{"id": "3230986", "revid": "810736", "url": "https://it.wikipedia.org/wiki?curid=3230986", "title": "Myia", "text": "Biografia.\nMyia (Mosca) \u00e8 una figura quasi leggendaria i cui scritti sono andati perduti: sarebbe stata la figlia di Pitagora e di Teano, oltre che sposa del famoso lottatore Milone, a sua volta discepolo pitagorico ; fu una figura notissima, se Luciano di Samosata, nel suo \"Elogio della mosca\", afferma che avrebbe potuto raccontare molte cose su Myia se non fosse per il fatto che la sua storia era nota a tutti.\nDi lei rimane una lettera, molto probabilmente apocrifa indirizzata a una certa Fillide contenente dei criteri per scegliere una buona nutrice, in base a valori di armonia e di moderazione tipici del pitagorismo\u02d0 per H. Thesleff questa lettera sarebbe stata scritta verso il III secolo a.C. ."}
{"id": "3230988", "revid": "599013", "url": "https://it.wikipedia.org/wiki?curid=3230988", "title": "Hall of Fame Tennis Championships 1993 - Singolare", "text": "Il singolare del torneo di tennis Hall of Fame Tennis Championships 1993, facente parte dell'ATP Tour, ha avuto come vincitore Greg Rusedski che ha battuto in finale Javier Frana 7-5, 6-7(7), 7-6(5)."}
{"id": "3230989", "revid": "1305772", "url": "https://it.wikipedia.org/wiki?curid=3230989", "title": "W\u00f6rnitz", "text": ""}
{"id": "3230990", "revid": "640277", "url": "https://it.wikipedia.org/wiki?curid=3230990", "title": "Tiberio Claudio Epafrodito", "text": "Biografia.\nNon si sa chi fosse il proprietario originario di Epafrodito, ma fu liberato dall'imperatore Claudio e, poich\u00e9 i liberti adottavano il nome del padrone che li aveva liberati, il suo nome divenne Tiberio Claudio Epafrodito. Epafrodito divenne poi segretario imperiale \"a libellis\" di Nerone, che si occupava cio\u00e8 delle petizioni rivolte all'imperatore; \u00e8 anche menzionato come \"apparitor Caesarum\", ossia come inserviente della casa Giulio-Claudia. Fu anche \"viator tribunicius\", magistrato imperiale con poteri tribunizi.\nSecondo Tacito, nel 65 Epafrodito venne a sapere che un gruppo di congiurati guidati da Gaio Calpurnio Pisone stava organizzando un attentato a Nerone perci\u00f2, comunicata la cosa all'imperatore, fece arrestare tutti i colpevoli. Dopo che i congiurati furono giustiziati (tranne Seneca che si suicid\u00f2), Epafrodito ricevette gli onori militari ed acquist\u00f2 grandi appezzamenti di terreno sull'Esquilino, a est della Domus Aurea, divenendo ricco e potente.\nDurante la cospirazione del 68 che pose fine all'impero di Nerone, Epafrodito segu\u00ec l'imperatore nella fuga e, poich\u00e9 esitava a suicidarsi, lo aiut\u00f2 a trafiggersi. Per questa azione Domiziano prima lo esili\u00f2 e poi lo fece uccidere, adducendo come pretesto che egli non avesse fatto nulla per impedire la morte di Nerone.\nEpafrodito fu il proprietario del filosofo stoico Epitteto di Ierapoli., e probabilmente fu lui a liberarlo.\nNon si deve confondere con gli omonimi Epafrodito liberto di Traiano, Epafrodito citato da Paolo, nelle \"Lettere ai Filippesi\"."}
{"id": "3230991", "revid": "2110845", "url": "https://it.wikipedia.org/wiki?curid=3230991", "title": "Rex Cawley", "text": ""}
{"id": "3230993", "revid": "79968", "url": "https://it.wikipedia.org/wiki?curid=3230993", "title": "Fraunhofer Italia Research", "text": ""}
{"id": "3230995", "revid": "36607323", "url": "https://it.wikipedia.org/wiki?curid=3230995", "title": "Ch\u00e2teau de Pau", "text": ""}
{"id": "3230996", "revid": "177966", "url": "https://it.wikipedia.org/wiki?curid=3230996", "title": "Wyalusing", "text": ""}
{"id": "3230997", "revid": "124528952", "url": "https://it.wikipedia.org/wiki?curid=3230997", "title": "Viale Aventino", "text": "Viale Aventino \u00e8 una strada che collega piazza di Porta Capena e piazza Albania, a Roma, separando i rioni Ripa (verso l'Aventino) e San Saba (verso le Terme di Caracalla).\nIl viale fu aperto negli anni trenta come grande arteria stradale di collegamento con la via Ostiense, la stazione della Ferrovia Roma-Lido a Porta San Paolo, la Stazione di Roma Ostiense: andava infatti da piazza del Circo Massimo (l'attuale piazza di Porta Capena) a via Marmorata. All'inizio, con vista sul Circo Massimo, sorge quello che \u00e8 oggi il palazzo della FAO, nato come sede del Ministero delle colonie; per questo la sua prima denominazione, adottata con delibera del 1938, fu \"viale Africa\". \nEssendo la zona del tracciato, all'epoca, appena in via di urbanizzazione, il viale era stato concepito come passeggiata urbana, con ampi marciapiedi e un'alberata da quattro filari di platani, con al centro la sede tramviaria.\nLa denominazione fu soppressa nel 1945, e sostituita con l'attuale \"viale Aventino\". L'ultimo tratto, da piazza Albania a via Marmorata, fu rinominato nel 1955 in \"viale Manlio Gelsomini\". I platani, ammalatisi negli anni novanta di cancro colorato, sono stati sostituiti nei primi anni 2000 da tigli e da farnie.\nIl susseguente viale della Piramide Cestia, che conduce da piazza Albania a piazza di Porta San Paolo, taglia il tracciato delle mura serviane di et\u00e0 repubblicana. Alcuni resti sono ancora visibili nei dintorni di piazza Albania.\nTrasporti.\n\u00c8 raggiungibile dalle fermate Aventino/Albania - Aventino/Circo Massimo del tram ."}
{"id": "3230998", "revid": "287204", "url": "https://it.wikipedia.org/wiki?curid=3230998", "title": "HIP 13044", "text": "HIP 13044 \u00e8 una stella visibile nella costellazione della Fornace; distante circa 2200 anni luce dal sistema solare, si tratta di una stella proveniente da una galassia originariamente esterna alla Via Lattea e da essa inglobata circa 6\u20139 miliardi di anni fa. Attorno alla stella orbita un pianeta, denominato HIP 13044 b.\nCaratteristiche.\nHIP 13044 \u00e8 una stella di massa medio-piccola, stimata in circa l'80% di quella solare. Tuttavia, la stella \u00e8 piuttosto luminosa e possiede un raggio circa sei volte quello della nostra stella; questo perch\u00e9 si tratta di una stella molto evoluta, prossima alla conclusione della sua esistenza: si trova infatti nello stadio di stella del ramo orizzontale, fase immediatamente successiva a quella di gigante rossa nella quale la stella fonde l'elio del suo nucleo secondo il processo tre alfa. Si prevede che la stella possa divenire entro qualche milione di anni una nana bianca, ma non \u00e8 certo se prima di giungere a questa fase essa andr\u00e0 incontro ad una nuova espansione in gigante.\nLa stella possiede una velocit\u00e0 di rotazione piuttosto rapida per una stella nella sua fase evolutiva, segno che con una certa probabilit\u00e0 essa abbia fagocitato eventuali pianeti interni durante la sua prima espansione in gigante rossa al termine della sequenza principale. L'elevata eccentricit\u00e0 della sua orbita attorno al centro galattico (che la porta tra un minimo di 7 kpc al periapside ed un massimo di 16 kpc all'apoapside) \u00e8 un segno che quasi sicuramente non si tratta di una stella nata nella nostra galassia; secondo le ipotesi la stella sarebbe originaria di una galassia nana inglobata dalla nostra circa 6\u20139 miliardi di anni or sono, i cui resti costituiscono quella che oggi \u00e8 nota come corrente di Helmi.\nIl sistema planetario.\nIl 18 novembre 2010 \u00e8 stata annunciata la scoperta di un pianeta attorno alla stella, HIP 13044 b; la scoperta \u00e8 stata resa possibile dal metodo della velocit\u00e0 radiale, misurata tramite il telescopio MPG/ESO da 2,2 m situato presso l'Osservatorio di La Silla, in Cile. Si tratta probabilmente di un gigante gassoso la cui massa \u00e8 stimata in circa 1,2 volte la massa di Giove. Compie un'orbita completa attorno alla stella in circa 16 giorni terrestri ad una distanza media di 0,11 unit\u00e0 astronomiche (UA). \u00c8 per\u00f2 possibile che il pianeta originariamente orbitasse ad una distanza molto maggiore dalla sua stella, ma che abbia subito un decadimento dell'orbita a seguito dell'attrito con le porzioni pi\u00f9 esterne dell'atmosfera della stella quando questa era una gigante rossa. Dal momento che non si sa se la stella andr\u00e0 incontro a successive riespansioni, il destino del pianeta \u00e8 incerto.\nSmentita della scoperta.\nUlteriori studi smentirono l'esistenza del pianeta rilevando errori nelle misurazioni precedenti. Di fatto non c'\u00e8 nessuna evidenza di pianeti in orbita attorno alla stella."}
{"id": "3230999", "revid": "1305772", "url": "https://it.wikipedia.org/wiki?curid=3230999", "title": "Wyandotte", "text": ""}
{"id": "3231010", "revid": "1305772", "url": "https://it.wikipedia.org/wiki?curid=3231010", "title": "Xciter", "text": ""}
{"id": "3231013", "revid": "1442080", "url": "https://it.wikipedia.org/wiki?curid=3231013", "title": "Swedish Open 1993 - Singolare", "text": "Il singolare del torneo di tennis Swedish Open 1993, facente parte dell'ATP Tour, ha avuto come vincitore Horst Skoff che ha battuto in finale Ronald Ag\u00e9nor 7-5 1-6 6-0."}
{"id": "3231021", "revid": "380453", "url": "https://it.wikipedia.org/wiki?curid=3231021", "title": "Angela McGinnis", "text": "Dal 2015 \u00e8 allenatrice in seconda del di Morrisville, in Carolina del Nord.\nCarriera.\nLa carriera di Angela McGinnis inizia a livello giovanile, nella formazione del Fraser Volleyball; parallelamente gioca anche a livello scolastico, vestendo la maglia della Fraser High School, prima di giocare a livello universitario per la University of Florida, impegnata nella Division I NCAA dal 2004 al 2007, raccogliendo diversi riconoscimenti individuali. Dopo aver fatto parte della selezione Under-18, con quella Under-20 vince la medaglia d'oro al campionato nordamericano 2004, venendo eletta miglior palleggiatrice del torneo.\nNel 2005 debutta in nazionale maggiore, con cui, terminata la carriera universitaria, resta in collegiale nei primi mesi del 2008, disputando anche la Coppa panamericana, dove viene premiata come miglior palleggiatrice, prima di essere ingaggiata dal Be\u015fikta\u015f Jimnastik Kul\u00fcb\u00fc, club militante nella Voleybol 1. Ligi turca, nella stagione 2008-09. Nella stagione seguente passa all'\u0130qtisad\u00e7\u0131 Voleybol Klubu, club impegnato nella Superliqa azera.\nNella stagione 2010-11, viene ingaggiata dall'Az\u0259rreyl Voleybol Klubu, ma \u00e8 costretta a saltare per infortunio la seconda parte della stagione, venendo anche sostituita dal suo club: al termine di questa esperienza non firma pi\u00f9 alcun contratto professionistico, terminando cos\u00ec la propria carriera."}
{"id": "3231024", "revid": "438678", "url": "https://it.wikipedia.org/wiki?curid=3231024", "title": "Ian van Dahl", "text": ""}
{"id": "3231031", "revid": "131358", "url": "https://it.wikipedia.org/wiki?curid=3231031", "title": "Christopher John McCann", "text": ""}
{"id": "3231032", "revid": "1305772", "url": "https://it.wikipedia.org/wiki?curid=3231032", "title": "You Make Me Feel", "text": ""}
{"id": "3231037", "revid": "125193577", "url": "https://it.wikipedia.org/wiki?curid=3231037", "title": "Orogel", "text": "Orogel \u00e8 un'azienda italiana attiva nel settore alimentare fondata a Cesena e con sedi in diverse zone d'Italia.\nStoria.\nL'azienda nasce come cooperativa nel 1967 da un gruppo di undici produttori ortofrutticoli della zona di Cesena che fonda la Cooperativa Agricola Produttori Ortofrutticoli (COPA); successivamente altre aziende del territorio romagnolo si uniscono andando a formare, nel 1969, il \"Consorzio Fruttadoro\". Nel 1974 sono immessi sul mercato i primi prodotti surgelati e nel 1976 lo stabilimento di Cesena inizia una propria attivit\u00e0 di surgelazione. Il graduale e continuo incremento dell'attivit\u00e0 produttiva rende necessaria, nel 1978, la costituzione di una societ\u00e0 di produzione, vendita e distribuzione dei prodotti surgelati che porta alla nascita del marchio Orogel.\nNel 1987 Orogel inaugura il primo grande magazzino automatico a -40\u00a0\u00b0C, per lo stoccaggio e la movimentazione dei surgelati e, nel 1989, viene avviata anche l'attivit\u00e0 di produzione di lavorati della frutta a marchio Orofrutta, ottenuti con l'impiego della frutta prodotta dai soci del gruppo.\nLa societ\u00e0 opera attraverso \"Orogel Surgelati\", \"Orogel Confetture\" e \"Orogel Fresco\". Una svolta importante nella crescita dell'azienda \u00e8 data anche dall'invenzione del cubello, lo spinacio surgelato in cubi. Altre invenzioni: i Minestroni Leggerezza con sole 18 calorie per cento grammi, e Verdur\u00ec, le gocce di passato di verdura. Nel 2017 il marchio ha una quota di mercato del 14,7% sugli scaffali della Gdo (Grande distribuzione organizzata), un altro 10,5% con private label.\nNel 2017, per festeggiare i 50 anni dalla nascita, nasce Fondazione FOR (Fruttadoro Orogel), con un contributo del 5% (1 milione di euro) dagli utili del gruppo, per iniziative culturali e sociali.\nStruttura societaria.\nCon gli anni avviene una diversificazione della societ\u00e0, con altre attivit\u00e0 che si affiancano a quella originale di Orogel: oltre al \"business\" della frutta e dei surgelati, il Gruppo opera in partnership con altri nella vivaistica, nell'informatica e nelle analisi di laboratorio con un fatturato complessivo di 685 milioni di euro e quasi 1.900 dipendenti."}
{"id": "3231038", "revid": "834", "url": "https://it.wikipedia.org/wiki?curid=3231038", "title": "R\u00edo Y\u00ed", "text": ""}
{"id": "3231046", "revid": "287204", "url": "https://it.wikipedia.org/wiki?curid=3231046", "title": "Campionati mondiali di rock and roll acrobatico 2010", "text": "I XXXII Campionati mondiali di rock and roll acrobatico si sono svolti a Karlsruhe, in Germania, il 20 novembre 2010. L'evento organizzato dalla Rock'n'Roll Golden Fitties si \u00e8 svolto interamente alla Europahalle di Karlsruhe.\nGiudici.\nLe esibizioni delle coppie in gara sono state valutate da una giuria composta complessivamente da sette giudici, ognuno proveniente da una nazione differente: Franz Farkas (Austria, \"giudice A\"), Kresimir Bosnar (Croazia, \"giudice B\"), Robert Esteban (Francia, \"giudice C\"), Ralf Schiesswohl (Germania, \"giudice D\"), Oleg Kustov (Russia, \"giudice E\"), Marko Hren (Slovenia, \"giudice F\") e Danielle Enz (Svizzera, \"giudice G\").\nCome in ogni edizione, tra l'altro, oltre ai giudici (riconosciuti dalla federazione d'origine attraverso un doppio esame scritto-orale) la giuria contava ulteriori quattro membri privati tuttavia del diritto di voto: Peter Hermann (Germania, \"osservatore\"), Daniel Bachmann (Svizzera, \"supervisore\"), Lorenz R\u00e4dler (Germania, \"scrutinatore\") e infine Bostjan Marinko (Slovenia, \"scrutinatore\").\nCoppie partecipanti.\nLe coppie presentatesi all'apertura della competizione sono state in totale trentaquattro (due in pi\u00f9 rispetto all'anno precedente) delle quali una squalificata al Primo Turno (la numero 25). Particolarmente significativa \u00e8 stata l'assenza di quattro dei sei atleti giunti a podio nel 2009: i fratelli Maurizio e Jade Mandorino (secondi l'anno prima) e le medaglie d'oro ai World Games, Christophe Payan e Kathy Richetta (terzi). Repubblica Ceca e Russia si sono spartite il maggior numero di coppie giunte in finale (2 a testa) confermandosi come due tra i movimenti pi\u00f9 in crescita all'interno della WRRC. Qui di seguito la lista completa delle coppie iscritte alla gara (tra parentesi il numero con cui gli atleti sono usciti in pista):\nGara.\nPrimo turno.\nQui di seguito sono riportati i punteggi conseguiti dalle coppie in gara durante la loro prima esibizione; tra parentesi, sotto ogni giudice, \u00e8 rappresentata la posizione che avrebbe dovuto occupare la coppia per quel determinato giudice mentre a fianco il coefficiente di gara corrispondente. Sono evidenziate in verde le coppie il cui punteggio troppo basso le ha obbligate a ridanzare per essere ripescate (per un totale di 17 su 34).\nTurno di ripescaggio.\nLe coppie riportate qui di seguito sono state obbligate, come gi\u00e0 detto, a ridanzare per essere riammesse in gara avendo ottenuto un punteggio troppo poco elevato nella fase precedente. Delle complessive 17 coppie presentatesi solo 8 hanno acquisito questo diritto rientrando di fatto in gara; quelle rimanenti sono state eliminate e sono state posizionate nella classifica generale in base al punteggio ottenuto in questa fase (pi\u00f9 sotto le posizioni dalla 25 alla 33).\nQuarti di finale.\nLe seguenti coppie sono quelle che hanno preso parte ai Quarti di Finale. In giallo sono evidenziate quelle il cui punteggio ha permesso loro il passaggio al turno successivo mentre in bianco quelle eliminate (per queste ultime i giudici hanno utilizzato lo stesso criterio del Turno di Ripescaggio per inserirle nella classifica generale riportata poco sotto).\nSemifinali.\nDelle seguenti 12 coppie solo 7, come da regolamento WRRC, hanno avuto accesso alla finale (quelle in viola) acquisendo quindi il diritto di battagliare per il titolo di Campioni del Mondo ed entrando di conseguenza nell'\u00e9lite di questo sport. Per le 5 coppie eliminate i giudici hanno applicato lo stesso metodo dei turni precedenti al fine di stilare una classifica generale (riportata sotto)."}
{"id": "3231047", "revid": "101768", "url": "https://it.wikipedia.org/wiki?curid=3231047", "title": "Bad Boys (singolo Inner Circle)", "text": "Bad Boys \u00e8 una canzone del gruppo reggae Inner Circle, diventata famosa grazie al programma televisivo \"Cops\" dove \u00e8 utilizzata come sigla iniziale. Una versione strumentale \u00e8 presente anche nei titoli di coda.\nStoria.\nOriginalmente la canzone fu pubblicata nell'album \"One Way\" e solo nel 1993 usc\u00ec come singolo negli Stati Uniti. Raggiunse la #53 posizione nella classifica in Gran Bretagna e #8 negli Stati Uniti , diventando pi\u00f9 tardi anche disco d'oro.\nLa canzone \u00e8 stata pubblicata anche nel singolo \"Sweat (A La La La La Long)\" come lato B .\nLa canzone, che godette di molta popolarit\u00e0 durante gli anni novanta, fu utilizzata anche nel film d'azione \"Bad Boys\" e nei sequel \"Bad Boys II\" e \"Bad Boys for Life\", interpretati da Will Smith e da Martin Lawrence, dove gli stessi attori cantano alcune parti della colonna sonora (anche \"Bad Boys\"). \u00c8 stata utilizzata anche nel film \"Terminator Genisys\" del 2015.\nLa canzone fa riferimenti allo Sceriffo John Brown, che \u00e8 lo sceriffo ucciso nella canzone \"I Shot the Sheriff\" di Bob Marley."}
{"id": "3231048", "revid": "834", "url": "https://it.wikipedia.org/wiki?curid=3231048", "title": "Yi (fiume)", "text": ""}
{"id": "3231049", "revid": "1543377", "url": "https://it.wikipedia.org/wiki?curid=3231049", "title": "Campionati europei di nuoto in vasca corta 2010 - 800 metri stile libero femminili", "text": "La competizione si \u00e8 svolta il 26 novembre 2010 in due batterie: la mattina hanno gareggiato le prime 5 atlete mentre la sera le rimanenti 8.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231050", "revid": "599013", "url": "https://it.wikipedia.org/wiki?curid=3231050", "title": "Young America", "text": ""}
{"id": "3231051", "revid": "281779", "url": "https://it.wikipedia.org/wiki?curid=3231051", "title": "Pino Prati", "text": "Biografia.\nNato e cresciuto a Trento, si iscrisse al Politecnico di Torino. Nonostante la giovane et\u00e0, fu uno dei migliori alpinisti della sua epoca. Mor\u00ec per un incidente (distacco di un appiglio) nell'agosto del 1927 sulla via Preuss del Campanil Basso in Brenta, assieme all'amico Giuseppe Bianchi.\nAutore della prima guida del Brenta del 1926, comp\u00ec in questo massiccio la maggior parte delle sue imprese alpinistiche.\nNel 1962 gli venne intitolato il Rifugio Bindesi (660\u00a0m s.l.m) nel Gruppo della Marzola, una delle mete pi\u00f9 amate e frequentate dagli abitanti della poco lontana citt\u00e0 di Trento."}
{"id": "3231056", "revid": "1305772", "url": "https://it.wikipedia.org/wiki?curid=3231056", "title": "Zare\u010dnyj", "text": ""}
{"id": "3231057", "revid": "834", "url": "https://it.wikipedia.org/wiki?curid=3231057", "title": "Zarechny", "text": ""}
{"id": "3231063", "revid": "1654832", "url": "https://it.wikipedia.org/wiki?curid=3231063", "title": "Umberto Mozzato", "text": "Biografia.\nFu principalmente attore teatrale e inizi\u00f2 la propria carriera negli anni novanta del diciannovesimo secolo presso le maggiori compagnie teatrali, come quella di Ermete Zacconi, del quale fu allievo.\nDiversi anni pi\u00f9 tardi, Mozzato costitu\u00ec una propria compagnia, la \"Compagnia Umberto Mozzato\", con la quale si rese celebre con la recitazione de \"Il dramma di Cristo\", che ripet\u00e9 pi\u00f9 volte in diverse tourn\u00e9e. Famosa pure la sua interpretazione de \"La santa primavera\" di Sem Benelli.\nNel 1902 fu tra i fondatori, assieme a Domenico Gismano, Giuseppe Pradeaux e Paolo Cantinelli, di un'associazione denominata \"Lega per il Miglioramento fra Artisti Drammatici\".\nNel 1908 esord\u00ec nel cinema con \"Gli ultimi giorni di Pompei\", ma la sua pi\u00f9 famosa interpretazione cinematografica fu quella nel film \"Cabiria\" del 1914. In ambito cinematografico, Mozzato lavor\u00f2 in particolare nelle maggiori case cinematografiche torinesi, come la Ambrosio Film, la Itala Film, la Pasquali Film e la piccola Navone Film (dove fu interprete di alcune comiche nei panni del personaggio \"Ravioli\"). Sua ultima apparizione nel film \"Cercasi bionda bella presenza\" del 1942.\nNel 1931 divenne direttore artistico della compagnia teatrale \"La Stabile\" di Torino dell'impresario Umberto Fiandra.\nDal 1934 fino al secondo dopoguerra, fu attore alla Compagnia di prosa dell'EIAR di Torino, dove esord\u00ec con la rivista radiofonica a puntate \"I Quattro Moschettieri\" nel ruolo di \"Porthos\".\nFu il nonno dell'attore e doppiatore Norman Mozzato."}
{"id": "3231064", "revid": "36608039", "url": "https://it.wikipedia.org/wiki?curid=3231064", "title": "Little Drummer Boy", "text": ""}
{"id": "3231070", "revid": "112372986", "url": "https://it.wikipedia.org/wiki?curid=3231070", "title": "Volker Beck (atleta)", "text": ""}
{"id": "3231071", "revid": "339392", "url": "https://it.wikipedia.org/wiki?curid=3231071", "title": "Yak-52", "text": ""}
{"id": "3231077", "revid": "1543377", "url": "https://it.wikipedia.org/wiki?curid=3231077", "title": "Campionati europei di nuoto in vasca corta 2010 - 400 metri misti maschili", "text": "Le qualifiche per la finale si sono svolte la mattina del 26 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231078", "revid": "1305772", "url": "https://it.wikipedia.org/wiki?curid=3231078", "title": "Zhang Jie", "text": "Esistono pi\u00f9 persone di nome Zhang Jie:"}
{"id": "3231079", "revid": "899609", "url": "https://it.wikipedia.org/wiki?curid=3231079", "title": "Zolla", "text": ""}
{"id": "3231081", "revid": "729019", "url": "https://it.wikipedia.org/wiki?curid=3231081", "title": "Giovanni Battista d'Ornano", "text": "Biografia.\nLa carriera militare.\nFiglio primogenito del maresciallo di Francia Alfonso d'Ornano (1548 - 1610) e di Margherita Luisa de Pontev\u00e8s, della famiglia dei conti di Carc\u00e8s, era pronipote di Sampiero Corso. All'et\u00e0 di quattordici anni era gi\u00e0 comandante di una compagnia di cavalleria leggera all'assedio di La F\u00e8re (1596).\nNominato colonnello-generale dei Corsi al posto del padre, si segnal\u00f2 durante la guerra contro i Savoia, nell'attacco al forte di Santa Caterina, nel mantenimento della Guienna e della Linguadoca sotto la sovranit\u00e0 di Luigi XIII. Per questo ottenne la carica di luogotenente generale della Normandia ed i governatorati di Quillebeuf, di Pont-de-l'Arche e di Pont-Saint-Esprit, in cambio di quello di Ch\u00e2teau Trompette.\nNel 1611 spos\u00f2 la contessa Maria di Maubec-Montlaur, marchesa d'Aubenas, dalla quale tuttavia non ebbe figli.\nGli incarichi a corte.\nLuigi XIII gli affid\u00f2 il 1\u00ba ottobre 1619 le funzioni di precettore del fratello, il principe Gastone, duca d'Orl\u00e9ans, essendo divenuto vacante l'incarico con il decesso del conte del Lude. Il medesimo anno Giovanni Battista divenne Cavaliere del Santo Spirito.\nIl colonnello d'Ornano, dotato di bell'aspetto e di fervida immaginazione, era nato per il successo che porta all'intrigo: il periodo era favorevole allo sviluppo di personaggi di questo genere.\nD'Ornano, con una severit\u00e0 abilmente temperata, acquis\u00ec rapidamente ascendente sull'augusto pupillo e si ripromise di trarre vantaggio per s\u00e9 stesso, instillando in Gastone il desiderio di partecipare al Consiglio del re. Il principe aveva solo sedici anni ma insistette per partecipare all'amministrazione degli affari di stato attraverso la partecipazione al Consiglio, soprattutto allorch\u00e9 gli fu fatto notare che, a causa della sterilit\u00e0 della regina Anna, la sua richiesta partecipazione avrebbe acquistato un nuovo peso.\nIl Sovrintendente alle Finanze di Francia, marchese Charles de La Vieuville, non ebbe difficolt\u00e0 a toglier di torno il d'Ornano, facendolo rinchiudere prima alla Bastiglia e poi al Castello di Caen. Ma presto lo stesso La Vieuville, che si era fatto numerosi nemici, fu cacciato da Corte ed arrestato, cos\u00ec il duca d'Orl\u00e9ans pretese la liberazione ed il richiamo a corte del suo amato precettore, che fu nominato primo gentiluomo di camera del principe e sovrintendente generale della sua casa ed anche nominato maresciallo di Francia (7 aprile 1626). Questi attestati di riconoscenza da parte del principe imbaldanzirono il d'Ornano.\nLa cospirazione e la fine.\nIl cardinale Richelieu, che non aveva potuto portarlo dalla sua parte, gli attribu\u00ec la resistenza del principe Gastone al matrimonio di quest'ultimo con la duchessa di Montpensier che lui aveva proposto alla Corte: egli accus\u00f2 il d'Ornano di aver convinto il fratello del re a trattare con una principessa straniera un matrimonio che lo rendesse indipendente. Il 4 maggio il re Luigi XIII ordin\u00f2 di arrestare una seconda volta il novello maresciallo di Francia, che si trovava implicato nella cosiddetta cospirazione di Chalais, ordita da Gastone contro il fratello re. Egli fu condotto dapprima al castello di Fontainebleau, quindi a quello di Vincennes, ove mor\u00ec qualche mese dopo. Vi furono gravi sospetti di avvelenamento sulla sua morte.\nEpilogo.\nLa monarchia era stata piuttosto in imbarazzo sulla sorte di questo ingombrante prigioniero, alto personaggio, che mor\u00ec di malattia nella sua poco salubre cella. Dopo il conte di Chalais, che pag\u00f2 la sua partecipazione alla cospirazione con la decapitazione, anche d'Ornano era rimasto vittima della volubilit\u00e0 di Gastone d'Orl\u00e9ans che decim\u00f2 i ranghi dei suoi complici successivi. Il duca d'Orl\u00e9ans non parve afflitto da questo decesso, avendo gi\u00e0 dato prova d'indifferenza quando aveva abbandonato alla vendetta dei suoi nemici il fedele conte di Chalais.\nIl maresciallo d'Ornano, che Robert Arnauld d'Andilly lod\u00f2 nelle sue Memorie, non ebbe discendenti. I suoi resti furono resi alla consorte, che li fece inumare in una sontuosa tomba, appositamente costruita, nella chiesa di Aubenas.\nBibliografia.\nin lingua francese:"}
{"id": "3231084", "revid": "1450446", "url": "https://it.wikipedia.org/wiki?curid=3231084", "title": "Teoria delle localit\u00e0 centrali", "text": "La teoria delle localit\u00e0 centrali fu elaborata per la prima volta dal geografo ed economista tedesco Walter Christaller (1893-1969) nell'opera \"Le localit\u00e0 centrali nella Germania meridionale\". \nTale approccio si inserisce nel campo delle teorie della localizzazione ispirate al concetto di gerarchia urbana: esso individua delle regole con cui interpretare i sistemi urbani, spiegando dimensione, frequenza e distanza dei centri urbani di ogni livello gerarchico.\nAnalisi della distribuzione degli insediamenti urbani.\nChristaller intendeva spiegare, in virt\u00f9 di un esame deduttivo e generale, la distribuzione dei centri urbani, la loro forma e struttura gerarchizzata sul territorio per approdare a fornire un fondamento razionale (smentendo le precedenti tesi che sposavano l'idea dell'ubicazione casuale) alla loro sistemazione che, secondo il suo modello, avveniva per aree gravitazionali.&lt;br&gt;\nDa un punto di analisi strettamente funzionalistico le citt\u00e0 possono distinguersi a seconda della funzione che rivestono: attiva, se dirette a praticare attivit\u00e0 produttive e lavorative, passiva se ridotte sul piano esclusivamente residenziale.\nIpotesi economiche.\nLe ipotesi economiche sottostanti al modello sono:\nI concetti di soglia e di portata.\nLa teoria christalleriana si basa sull'assunzione che esista un centro urbano per lo scambio di beni e servizi (o, appunto, localit\u00e0 centrale) che deve produrre od offrire beni o servizi alla popolazione spazialmente dispersa su un territorio omogeneo e isotropo intorno a essa. L'obiettivo del modello \u00e8 quello di comprendere come prodotti o servizi, ed in particolare funzioni terziarie, si organizzino sul territorio dando vita a una gerarchia urbana. Per raggiungere l'obiettivo Christaller introduce i concetti di soglia e portata, che esprimono in termini geografici le tradizionali forze economiche che organizzano le attivit\u00e0 nello spazio, i costi di trasporto e le economie di agglomerazione, nello specifico le economie di scala.\nOgni servizio \u00e8 prodotto solo se la portata \u00e8 superiore alla soglia, cio\u00e8 se esiste una domanda in grado di costituire una massa critica sufficiente per offrire il servizio in condizioni di efficienza. \nIn equilibrio, le aree di mercato circolari definite dalla portata del servizio diventano aree di mercato esagonali. Ogni servizio ha una sua portata che definisce le dimensioni dell'area di mercato: i servizi di qualit\u00e0 elevata offerti nei grandi centri hanno dimensioni portata maggiore. In equilibrio si delinea nello spazio una struttura a favo, costituita da n centri che producono \"n\" aree di mercato esagonali, tutte della stessa dimensione. Una volta definite le aree di mercato per un dato servizio di dimensione uguale, si definiscono le aree di mercato per il servizio di qualit\u00e0 inferiore. Egli ipotizza infatti che le unit\u00e0 di produzione dei servizi inizino a localizzarsi l\u00e0 dove gi\u00e0 esiste la produzione dei servizi di ordine superiore, in modo da godere di economie di agglomerazione.&lt;br&gt; \nPoich\u00e9 portata del servizio inferiore&lt; portata del servizio superiore, l'area di mercato servita dalle unit\u00e0 di produzione localizzate nel centro dell'esagono \u00e8 inferiore all'esagono stesso e lascia parte del territorio non coperto.\nI principi di localizzazione christalleriani.\nChristaller individua tre principi in base ai quali le localit\u00e0 centrali si strutturano sul territorio: il \"principio del mercato\", il \"principio del trasporto\" e il \"principio amministrativo\". Suo altro intento fu, nel contempo, quello di giustificare la localizzazione secondo un processo razionale delle attivit\u00e0 economiche sul territorio.\nPer ogni centro di ordine n esistono k centri di ordine n-1. Il cosiddetto fattore di proporzionalit\u00e0 k pu\u00f2 essere 3, 4 o 7 a seconda del principio di localizzazione prevalente.\nNuove unit\u00e0 di produzione del servizio sono attratte dall'esistenza di una domanda inevasa e possono scegliere la localizzazione seguendo tre principi differenti:\nIl modello arriva a un'importante conclusione: ogni centro maggiore produce i beni e servizi relativi al suo livello gerarchico e tutti i beni e servizi di ordine inferiore. I vantaggi del centro superiore derivano dunque dal livello funzionale tipico del suo ordine gerarchico. La dimensione di una citt\u00e0 diventa pertanto una approssimazione della funzione urbana e per ogni centro di ordine superiore esiste, a cascata, una pluralit\u00e0 di centri di ordine inferiore.\nCritiche.\nL'economista tedesco August L\u00f6sch si ispir\u00f2 al modello di Christaller (modello di K) rielaborandolo e rendendolo meno rigido, con una maggiore flessibilit\u00e0 della rete e conquistando per primo il consenso presso la comunit\u00e0 scientifica internazionale."}
{"id": "3231085", "revid": "1745361", "url": "https://it.wikipedia.org/wiki?curid=3231085", "title": "Zona Universit\u00e0ria", "text": ""}
{"id": "3231086", "revid": "1305772", "url": "https://it.wikipedia.org/wiki?curid=3231086", "title": "Zsolt N\u00e9meth", "text": ""}
{"id": "3231091", "revid": "599013", "url": "https://it.wikipedia.org/wiki?curid=3231091", "title": "Arca dei santi Faustino e Giovita", "text": "L'arca dei santi Faustino e Giovita \u00e8 un'opera d'arte custodita nella chiesa dei Santi Faustino e Giovita a Brescia, al centro del presbiterio, come parte dell'altare maggiore. L'arca contiene i resti dei Santi Faustino e Giovita, titolari della chiesa e patroni della citt\u00e0, il cui sepolcro era stato riscoperto nel 1455 nella vecchia cripta, oggi non pi\u00f9 esistente, dove a sua volta era stato posto dal vescovo Ramperto nel IX secolo. L'arca attuale \u00e8 opera dello scultore Giovanni Antonio Carra, che la realizz\u00f2 fra il 1617 e il 1622 nell'ambito di radicali lavori di ricostruzione della chiesa, condotti nella prima met\u00e0 del Seicento. Il gusto decorativo del sepolcro \u00e8 pienamente barocco e la sua elevata qualit\u00e0 artistica e compositiva ne fanno un pezzo d'arte assolutamente pregevole. L'opera, data la sua funzione di custodia delle reliquie dei due santi patroni di Brescia, possiede in aggiunta un forte significato religioso.\nStoria.\nIl sepolcro di Ramperto.\nI resti dei santi patroni della citt\u00e0, gi\u00e0 posti dentro un sepolcro in marmo dal vescovo Ramperto nel IX secolo, vengono ritrovati nella cripta della chiesa durante importanti lavori di restauro operati nel 1455, sotto l'abate Bernardo Marcello, che immediatamente incarica il \"magistro\" Tonino da Lumezzane di trovargli degna sede. L'arca di Ramperto viene quindi posizionata al centro della cripta, al posto dell'altare maggiore, su sei colonnine di marmo. La situazione rimane sostanzialmente invariata fino al 1601 quando, evidentemente per ragioni di comodit\u00e0, la cripta viene distrutta per poter abbassare il livello del presbiterio, fino ad allora molto alto poich\u00e9 la cripta era solo leggermente interrata. Secondo i diari di Scipione Covo e le cronache di Bernardino Faino, alla conclusione dei lavori di abbassamento del pavimento sopra la cripta, conclusi il 2 aprile dello stesso anno, l'arca viene semplicemente ricomposta a ridosso dell'altare maggiore del nuovo coro. Tuttavia, neppure questa soluzione durer\u00e0 a lungo.\nLa nuova arca.\nI diari dei Bianchi annotano al 1617 l'inizio della costruzione di una nuova arca, \"bellissima e maestosa\", per le spoglie dei due santi, anche se l'atto notarile che conferisce ufficialmente l'incarico a Giovanni Antonio Carra viene registrato solamente il 20 febbraio 1618, con riferimento, comunque, a un \"disegno gi\u00e0 aprobato\". Successivi verbali delle riunioni dei Deputati pubblici alle Fabbriche registrano il definirsi del manufatto con un buon numero di informazioni e con un elenco dettagliato delle parti da realizzare. Il 30 giugno dello stesso anno viene rilasciato dal comune cittadino al Carra un \"lasciapassare\" perch\u00e9 sia agevolato il trasporto dei blocchi di marmo da Massa Carrara, passando per Genova. Nel 1620 si torna ad aprire la vecchia arca per sondarne l'interno, \"sin tanto che si compisce l'Arca nuova, che si va fabricando\". I lavori sembrano procedere speditamente e senza intoppi: il 29 aprile 1621 Giovanni Antonio Carra riceve il compenso per le due figure allegoriche poste sul coperchio dell'arca, mentre gi\u00e0 si delibera l'ammontare dei compensi per le altre parti. L'opera, verosimilmente, \u00e8 gi\u00e0 conclusa il 1\u00ba febbraio 1621, quando avviene il saldo definitivo ricevendo anche gli elogi dei deputati pubblici. All'inizio del 1623 si procede ad una nuova, pi\u00f9 accurata ricognizione dell'interno dell'arca, in vista della traslazione che di fatto avviene poco tempo dopo, durante una solenne cerimonia.\nNel 1626 i documenti tornano a parlare dell'arca, che si vuole evidentemente abbellire: l'incarico viene nuovamente affidato a Giovanni Antonio Carra, il quale si impegna a fabbricare \"quattro Statue grandi quattro brazza, conformi alli modelli gi\u00e0 fatti in grande, per sostentatione del Baldacchino [...] et altre quattro in forma di Angeli per sostentatione dell'Altare, tutte di pietra bianca da Botticino, in buonissima e laudabillima forma, et in tutto conformi alli Modelli\". Tutto viene effettivamente realizzato, a parte i quattro angeli reggimensa dell'altare, i quali vengono invece eseguiti in bronzo. Nonostante la ricca documentazione d'archivio, per\u00f2, l'assetto attuale dell'arca non corrisponde perfettamente con le indicazioni dei documenti: altri lavori, evidentemente, dovettero essere condotti sulle decorazioni dell'arca.\nL'incendio del 1743 e le riparazioni.\nNel 1743, nella notte del 2 dicembre, un incendio divampa nella chiesa, distruggendo l'intero coro, il presbiterio, gli stalli lignei, l'organo, il baldacchino sopra l'arca e tutti gli affreschi di quell'area della chiesa. Dalle informazioni dell'epoca emerge che l'arca non dovette subire danni rilevanti, limitati evidentemente al distacco di alcune lastrine marmoree di rivestimento sul retro, \"dalla parte verso il Coro, ov'era maggior l'ardore, squaliatisi i Bitumi, che li tenevano incastrati\". Sono gli interventi di restauro successivi che, evidentemente, modificano parte dell'assetto originale dell'arca: nel 1744, l'anno successivo, lo scultore Antonio Calegari riceve un pagamento per lavori fatti \"circa statuas Arcae\", mentre l'anno successivo \u00e8 il figlio, Santo Calegari il Giovane, ad essere pagato per lavori simili. Pochi mesi dopo, un non meglio identificato Antonio Marini riceve un pagamento per una fornitura di \"gesso a presa\" per riattare l'arca, cos\u00ec come un indoratore, Giuseppe Telarolo, viene pagato per il ripasso in oro delle iscrizioni. Il baldacchino, invece, non dovette pi\u00f9 essere ripristinato e le quattro statue di supporto furono semplicemente spostate e posizionate in riga, ai lati dell'arca, dove si trovano ancora oggi.\nDescrizione.\nL'arca.\nLa grande arca, principalmente in marmo di Carrara variamente intarsiato con marmo nero e altre pietre multicolori, si leva sopra la mensa dell'altare, alla quale \u00e8 connessa, sostenuta da due robuste basi scure, espanse lateralmente in volute e fregi di marmo bianco. Citando Antonio Morassi: \"\u00c8 di forma rigonfia, pienamente barocca, armoniosa nelle proporzioni e nel disegno\". Sull'estrema sommit\u00e0 reca le figure in bronzo dei santi patroni sovrastati da una croce a doppia traversa, su modello della reliquia della Santissima Croce conservata nel Tesoro delle Sante Croci del Duomo vecchio. Le due statuette poggiano su un basamento marmoreo sorretto da due piccoli angeli bronzei seduti. Tutte e quattro le figure recano inoltre la palma del martirio. Sul coperchio siedono invece due figure allegoriche femminili in marmo di Carrara, non identificate da attributi connotativi, ma che dovrebbero raffigurare, a quanto emerge dai documenti, la \"Fortezza\" e la \"Fede\". Giovanni Vezzoli ipotizza invece che si tratti delle raffigurazioni simboliche di Brescia e Venezia, poich\u00e9 la figura di destra \u00e8 rivestita da una corazza e tiene sulle ginocchia un piccolo leone, simbologia adatta a definire Brescia. La statua opposta, per\u00f2, non mostrerebbe alcunch\u00e9 per poterla identificare con Venezia. Al centro dell'arca, sia sul fronte sia sul retro, sono posti due tondi in marmo nero circondati da un fregio, sui quali spiccano, a caratteri d'oro, le iscrizioni celebrative dei due santi martiri: anteriormente, su sei righe, si legge \"DIVORVM TVTELARVM / FAVSTINI ET JOVITAE / SACRA OSSA / COELESTE VRBIS THESAVRVM / QVISQVIS ADES / VENERARE\", mentre posteriormente, su otto righe, \"VTINAM VIRES / MERITIS ADAEQVATAE / AETERNAE MAVSOLEVM ADMIRATIONIS / STRVXISSET BRIXIA / DIVIS SVIS / QVOD DEFVIT RELIGIONE / SVPPLET / INCOMPARABILI\". Sempre sul retro, sul basamento, campeggia invece la firma dell'autore: \"IOAN. ANTONIVS / CARRA / CIVIS BRIXIAE / INVENTOR / ET SCVLPTOR\". La mensa dell'altare collocato davanti all'arca \u00e8 arricchita da una piccola alzata in marmo nero con alcuni inserti di marmi policromi, mentre il piano vero e proprio \u00e8 sorretto da quattro putti in bronzo.\nLe statue laterali.\nFanno da ali all'arca le quattro statue originariamente concepite come sostegno del baldacchino che coronava la composizione, poi distrutto dall'incendio del 1743. Le due pi\u00f9 esterne raffigurano la \"Fede\" a sinistra e la \"Speranza\" a destra, la prima recante una grande croce e la seconda un'\u00e0ncora, elementi identificativi delle due virt\u00f9 teologali. Pi\u00f9 problematica \u00e8 invece l'individuazione del significato allegoriche delle due statue interne, recanti solamente una corona d'alloro e una foglia di palma. Dalla critica secolare sono genericamente indicate come \"Sante\", mentre il Vezzoli propende a identificarle come \"Vittorie\", a motivo delle palme e delle corone che reggono, il che sarebbe un'iconografia pi\u00f9 adatta ad esaltare la gloria del martirio. Le statue sono a grandezza poco pi\u00f9 del naturale e poggiano su alti basamenti rettangolari rivestiti con tasselli di marmi policromi, incorniciati da listelli di marmo nero."}
{"id": "3231096", "revid": "709565", "url": "https://it.wikipedia.org/wiki?curid=3231096", "title": "Episodi de I Robinson (sesta stagione)", "text": "\"Nuovi cuccioli\".\nTrama.\nDenise torna dall'Africa con una sorpresa, Martin, il marito tenente della marina, il quale ha una figlia, Olivia. I genitori restano di stucco, ma pian piano accettano la cosa. Clair \u00e8 perplessa perch\u00e9 i due potranno avere una casa propria al massimo in un anno, ma intanto sono ospiti di Cliff; inoltre, Martin presto deve partire e Denise dovr\u00e0 badare ad Olivia. Intanto anche Theo, che ormai \u00e8 andato a vivere da solo, torna per mangiare e la casa \u00e8 pi\u00f9 affollata di prima.\n\"Fuori tutti\".\nTrama.\nCliff compra un piccolo frigorifero da regalare a Theo che ora vive in un appartamento al Village con altri due studenti universitari. Theo, per\u00f2, non sembra entusiasta del fatto che il padre sia andato a trovarlo, forse teme che cominci a raccontare le sue solite storielle ed aneddoti. Ma questa volta \u00e8 diverso. I ragazzi gli offrono una birra e subito gli viene in mente una storia, ma Theo gli lancia una brutta occhiata e Cliff cambia subito discorso, ma gli amici di Theo vogliono sentire il seguito e pi\u00f9 lui racconta e pi\u00f9 loro si appassionano e capiscono anche il significato delle sue metafore, mentre Theo \u00e8 allibito ed annoiato. La sera Cliff torna a casa e racconta tutto a Clair, ma subito dopo lo raggiunge Theo, i ragazzi sono stati mandati via dal proprietario dell'appartamento perch\u00e9 ispirati da una delle storie di Cliff di quando era all'universit\u00e0, loro hanno deciso di imitarlo facendo surf sul pavimento. La colpa ricade su Cliff ma sar\u00e0 proprio lui a sistemare le cose con il proprietario; per un po' per\u00f2 Theo rimarr\u00e0 di nuovo a casa. A cena la casa \u00e8 pi\u00f9 affollata che mai, infatti oltre a Cliff, Clair, Rudy e Vanessa ci sono anche Alvin, Sandra, Martin, Denise, Olivia, Theo ed un'amica di Vanessa.\n\"Alcool a catinelle\".\nTrama.\nDenise \u00e8 entusiasta dei progressi che Olivia fa nella lettura. Intanto Vanessa si incontra con le sue amiche a casa di una di loro. Le ragazze, dopo aver visto tutti i video possibili, si annoiano e decidono di fare il gioco dell'alfabeto, chi sbaglia beve un cicchetto. Si ubriacano tutte fino a star male e Vanessa ubriaca anche lei chiede aiuto a Denise per tornare a casa. Tornate a casa, Clair e Cliff sono ancora nel soggiorno, cos\u00ec fanno il giro dal giardino, ma Cliff sta per andare in cucina e le ragazze si nascondono raggiungendo il soggiorno e alle spalle di Clair riescono a sgattaiolare al piano di sopra. Rudy sente dei rumori e le scopre, Clair intanto viene avvisata dalla madre dell'amica, di tutta la situazione e con Cliff va a parlare con Vanessa, e viste le condizioni in cui si trova non la punisce. Il giorno dopo, Cliff incontra Theo in cucina, che ogni tanto torna per mangiare e fare la doccia, e la cosa lo sorprende. Pi\u00f9 tardi Vanessa torna da scuola con ancora i postumi della sbornia, Cliff, Clair e Rudy fanno il gioco dell'alfabeto davanti agli occhi increduli di Vanessa che non crede che i genitori facciano ubriacare Rudy. Giunto il suo turno, Cliff costringe anche Vanessa a bere, ma con sorpresa scopre che quello \u00e8 solo the.\n\"Paura di volare\".\nTrama.\nDenise confessa alla madre che si \u00e8 dimenticata di confermare l'assegnazione dell'appartamento alla base della marina militare di Rhode Island, e non ha il coraggio di confessarlo a Martin. Arrivato il momento di partire, nonostante le raccomandazioni di Clair, Denise non dice nulla e i due partono. Arrivati alla base la verit\u00e0 viene a galla e Martin non la prende bene. Intanto Olivia \u00e8 rimasta a casa a far compagnia a Cliff. Tornati a casa Martin dice a Cliff che \u00e8 colpa sua e si scusa per l'ulteriore permanenza dai Robinson fino alla prossima assegnazione. Clair dice a Denise che probabilmente la dimenticanza \u00e8 frutto della sua paura di lasciare casa Robinson.\n\"Dalle stalle alle stelle\".\nTrama.\nTheo riporta un ennesimo 6 al compito di mitologia nonostante avesse studiato tutta la sera con Justine, cos\u00ec Cliff e Clair decidono di andare a parlare con la psicologa e scoprono che Theo ha problemi di dislessia.\n\"Colpi di sole\".\nTrama.\nI Robinson hanno notato che Theo continua a fare visita ai genitori per mangiare a sbafo e dopo cena scoprono che si autoinvita anche da Sandra tutti gli fanno capire che la cosa non \u00e8 carina. Poi Sandra racconta della fatica che fa a stare dietro ai gemelli e quando arriva Denise, quest'ultima sostiene che non ci vuole niente e Sandra la invita a fare loro da baby sitter, cos\u00ec lei ed Alvin possono andare al cinema. Il giorno dopo Denise va a casa di Sandra con Olivia e avute tutte le raccomandazioni si prende cura dei bimbi. Subito sembra facile, ma poi i bimbi iniziano a combinare disastri e Denise non si ferma un istante. I continui black out non le sono di aiuto, ma alla fine, grazie al contributo di Olivia tutto va bene, anche se al rientro di Sandra ed Alvin la situazione sia alquanto critica. Alla fine, sempre a causa del black out, tutti dovranno dormire a casa Robinson.\n\"Scuola di ballo\".\nTrama.\nRudy ha una cotta per Clarence, un compagno di classe, ma a causa dei compagni i due si ignorano e litigano. La maestra li sorprende in un brutto litigio e per punizione li costringe a ballare insieme alla festa organizzata per concludere il ciclo di lezioni sulle buone maniere.\n\"Pap\u00e0 vulcano\".\nTrama.\nCliff sogna che l'eruzione di un vulcano del Per\u00f9 fa rimanere incinti gli uomini. Questo accade anche a lui, che a causa della gravidanza si comporta come una donna rimprovera la moglie per il disordine e si lamenta per le contrazioni. L'evento ha colpito anche Alvin, Martin e Theo. I quattro, per distrarsi dalla situazione, accendono la TV ed anche i giocatori di basket giocano con il pancione. Il padre di Cliff, a cui non \u00e8 successo perch\u00e9 si trovava in una zona non raggiunta dalle spore del vulcano, \u00e8 incredulo, pensava di avere visto tutto della vita. Mentre gli uomini cercano di farsi forza, le mogli si mostrano divertite per la situazione. \u00c8 arrivato il momento, \u00e8 panico. Vanno tutti in ospedale dove anche i medici sono gravidi. Incontrano un loro vicino che ha appena partorito e gli racconta della sofferenza creando ancora pi\u00f9 agitazione. Alla fine partoriscono, Martin un veliero, Theo un'automobilina e Cliff un sandwich lungo pi\u00f9 di un metro ed una bottiglia da un litro e mezzo di aranciata. Quando Cliff si sveglia, si guarda attorno e ringrazia Clair e tutte le donne.\n\"L'uomo venuto dal freddo\".\nTrama.\n\u00c8 il giorno del ringraziamento. In casa Robinson tutti sono impegnati nei preparativi. Clair cucina la cena e Cliff ha il compito di fare la spesa, ma incontra delle difficolt\u00e0, fuori c'\u00e8 una tempesta ed i negozi sono quasi tutti chiusi. Quando Cliff ritorna fradicio ha dimenticato la zucca in scatola, le uova e la noce moscata ed esce di nuovo. Intanto Denise invita anche Paula, la madre di Olivia, suscitando in tutti perplessit\u00e0. Cliff ritorna, ma mancano le uova, e visto che la madre di Alvin chiede i pomodori Cliff esce di nuovo. Arriva Paula che racconta a Denise la sua storia. Cliff torna, ma il sacchetto \u00e8 bagnato e le uova cadono a terra ed esce a ricomprarle, ma quando torna tutto \u00e8 gi\u00e0 pronto per la cena perch\u00e9 Clair ha gi\u00e0 chiesto le uova ai vicini di casa, poco dopo smette di piovere.\n\"Nuore, generi, suoceri\".\nTrama.\nI genitori di Martin sono ospiti in casa Robinson. Clair si accorge che c'\u00e8 freddezza tra Denise e la suocera e, dopo aver parlato con Denise che non si sente accettata, decide di fare una chiacchierata con la madre di Martin. Le due consuocere, per\u00f2 fanno amicizia ed \u00e8 chiaro che \u00e8 tutto un equivoco. Intanto Cliff parla con il padre di Martin e i due scoprono di condividere la passione per il Jazz. Alla fine l'equivoco viene chiarito ed i quattro consuoceri si riuniscono per ballare a ritmo di jazz.\n\"Controllo a distanza\".\nTrama.\nDenise e Martin partono per i Caraibi, Clair parte per lavoro e Cliff deve occuparsi delle figlie. Clair prima di partire scopre che Vanessa ha intenzione di approfittare della sua assenza per andare ad una festa, ma Clair non le d\u00e0 il permesso. Cliff aiuta Rudy a fare una ricerca di storia e quando Rudy gli chiede aiuto perch\u00e9 ha qualche problema con i compagni di classe, lui le d\u00e0 un pessimo consiglio e le cose peggiorano. Cliff va a parlare con la maestra che gli dice che si \u00e8 accorta che lui le ha fatto la ricerca. Theo, intanto, porta Olivia al caff\u00e8 e dato che alla gente piace sentirla cantare usa uno stratagemma per avere i numeri delle ragazze, decide di chiedere i numeri di telefono di tutti con la scusa di avvisarli dove poter rivedere Olivia. Vanessa trova un trucco per andare alla festa, dice a Cliff che ha paura di andare ad una festa senza alcolici e droghe perch\u00e9 i compagni l'avrebbero presa in giro, cos\u00ec \u00e8 proprio Cliff ad insistere di andare. Clair telefona per avere notizie ma quando Cliff le parla della festa di Vanessa, lei gli spiega che si \u00e8 fatto imbrogliare dalla figlia.\n\"Piacere di conoscerti\".\nTrama.\nMartin, Cliff e Theo si incontrano al caff\u00e8 e simpatizzano con due ragazze che invitano Theo ad una festa. Alvin va a distribuire i regali ai bambini dell'ospedale vestito da elfo, anche se non si sente a proprio agio. Cliff e Martin trascorrono del tempo insieme e diventano sempre pi\u00f9 amici, cos\u00ec Martin decide di ripetere a casa la \"cerimonia di matrimonio\" che Cliff si \u00e8 perso per fargli portare la figlia all'altare. Alvin torna a casa entusiasta di essere stato pi\u00f9 popolare di Babbo Natale.\n\"Il gelo della gelosia\".\nTrama.\nVanessa, Rudy e Theo vanno a trovare Sandra ed Alvin, i quali devono andare a cena con due amiche di Alvin che lui non vede da tempo. Sandra preferisce restare a casa per scrivere la presentazione per la domanda di ammissione all'universit\u00e0 e manda Alvin da solo. Le ragazze rimangono con lei per badare ai bimbi ma mettono in dubbio la scelta di Sandra. Olivia \u00e8 a casa con Cliff ed insiste perch\u00e9 lui le misuri l'altezza, quando Cliff nota che ha un centimetro in pi\u00f9 rispetto al giorno prima, corre ad avvisare gli altri ma era uno scherzo di Clair e Denise che le hanno messo i tovaglioli nelle scarpe. Alvin porta le sue amiche a casa e Sandra si arrabbia sia per il ritardo e sia perch\u00e9 lui ha pagato loro la cena ma grazie all'intervento di Cliff e Clair tutto si sistema.\n\"La miccia salsiccia\".\nTrama.\nCliff rientra dal lavoro alle 3 di notte e si prepara un sandwich con la salsiccia. Clair lo avvisa dei possibili incubi come al solito, ma Cliff non le d\u00e0 retta. Infatti sogna di alzarsi e vede in camera Vanessa che suona con un Jazz Band, poi si avvia verso la cucina per bere e si trova indietro di 200 anni all'epoca della scoperta della penicillina. Arrivato in cucina si ritrova vestito da capitano della marina e Theo \u00e8 un suo superiore. Intanto dal piano di sopra si sentono le urla di Clair, e Cliff torna sopra e fuori dalla porta della camera ci sono 2 pompieri che lo bloccano, ma arriva Denise vestita da pompiere che lo lascia passare. Clair \u00e8 appesa fuori dalla finestra e lo incolpa di ci\u00f2, cos\u00ec va a cercare una scala ed in soggiorno incontra Gonzo (uno dei personaggi dei Muppet che fanno una apparizione speciale in questo episodio) ed un sandwich animato che gli ordinano di andare in ospedale per un parto, lui rifiuta, ma dei mostri lo portano in ospedale. All'ospedale \u00e8 pieno di mostri. L'infermiera alla reception \u00e8 Rudy, che lo critica per non aver salvato Clair. I mostri lo portano in sala operatoria dove deve far nascere un mostro davanti alla platea, lui non vuole, ma lo legano ad un tavolo. Si sveglia nel letto, ma in realt\u00e0 sta ancora sognando, e quando va in cucina ci sono i figli che gli fanno battute ironiche sui suoi incubi e sul frigo vuoto, dicendogli di non mangiare di notte. Rimasto solo, Cliff apre il frigo e del Cibo parlante si anima prendendolo in giro per la sua mangiata notturna e chiamandolo \"l'uomo delle salsicce\".\ndopo capisce che deve ascoltare anche se era gi\u00e0 adulto.\n\"Consigli e conigli\".\nTrama.\nVanessa \u00e8 al caff\u00e8 con Denise, vicino al loro tavolo si siede un ragazzo che piace a Vanessa, ma lei non lo conosce; cos\u00ec chiede consiglio a Denise su come andare da lui e parlargli. Denise le consiglia qualche frase, cos\u00ec Vanessa ci fa amicizia e scopre che il ragazzo si chiama Elliot. Denise ritorna a casa dicendo di aver capito cosa far\u00e0 nella vita: la consulente. Intanto Vanessa ed Elliot stanno passeggiando, ma, incontrano la fidanzata di Elliot. Quando Vanessa ritorna a casa, incolpa Denise perch\u00e9 ha fatto una brutta figura con Elliot. Dopo qualche minuto, Elliot si presenta in casa Robinson per scusarsi con Vanessa, promettendole che avrebbe lasciato la sua fidanzata, intanto la invita al cinema. La sera, quando Elliot va a prendere Vanessa, c'\u00e8 anche la sua fidanzata, che lo ha accompagnato a prendere Vanessa. Cos\u00ec Vanessa scopre che Elliot non \u00e8 il ragazzo che vorrebbe come fidanzato, cos\u00ec scappa in camera sua, lasciando che Denise risolva tutto. Alla fine Elliot ritorna insieme alla sua fidanzata, e Denise decide che non vuole pi\u00f9 fare la consulente.\n\"Caccia al triciclo\".\nTrama.\n\u00c8 il compleanno di Olivia e lei come regalo desidera un triciclo e chiede a Cliff se sa dove \u00e8 nascosto. Denise prepara i dolci per la festa con ingredienti sani e naturali, ma i genitori non credono che possano piacere ai piccoli ospiti. Cos\u00ec lei lancia una sfida e chiede loro di comprare una torta golosa per vedere se piacer\u00e0 di pi\u00f9. I bambini sono scatenati e Cliff cerca di calmarli in attesa che Martin arrivi con il video preferito di Olivia. I bambini restano soli a guardare il video, ma si rendono conto di averlo gi\u00e0 visto e Olivia propone a tutti di cercare il triciclo per tutta la casa, ma al posto del triciclo trovano la torta al cioccolato e la mangiano, e nonostante ci\u00f2 divorano anche i dolci di Denise. Theo ha finito di verniciare il vecchio triciclo di Vanessa e Rudy e nel frattempo i bambini si addormentano. Alla fine danno il regalo ad Olivia, che rimane delusa nel vedere quel triciclo perch\u00e9 \u00e8 un modello vecchio, ma alla fine la famiglia riesce a convincerla.\n\"Rapsodia in Blues\".\nTrama.\nTheo ed Alvin trascorrono una serata divertente insieme, in un locale, assistono ad un concerto di un famoso cantante di Blues (interpretato da B.B. King). Theo il giorno dopo va dai genitori ed entusiasta gli porta il suo disco, ma in casa trova il cantante in carne ed ossa perch\u00e9 \u00e8 amico del padre di Cliff. Su richiesta della famiglia accetta di cantare per loro, ma Vanessa \u00e8 triste e non vuole sentirlo, sostenendo che il blues la renderebbe ancora pi\u00f9 malinconica; ma quando tutta la famiglia va ad assistere al concerto, Vanessa \u00e8 quella che applaude in modo pi\u00f9 animato.\n\"Le pentole senza i coperchi\".\nTrama.\nVanessa chiede a Cliff i soldi per un CD, ma lui non \u00e8 d'accordo e per farle capire che pretende troppi soldi le racconta la storia dei minatori del 1919. Anche Rudy ha bisogno di soldi per una felpa luminosa e Kenny la convince a vendergli il poster con l'autografo di Magic Johnson regalatole dal padre. Kenny, per\u00f2 non pu\u00f2 darle subito i soldi, cos\u00ec Rudy va a chiederli a Clair, ma la trova gi\u00e0 arrabbiata con Vanessa che chiede indipendenza economica, cos\u00ec Rudy ruba dei soldi dalla cucina e quando arriva il vestito dalla lavanderia notano l'ammanco di 2,30$ e mentre Clair impazzisce nella ricerca. Rudy, per rimediare li chiede a Theo, ma Cliff scopre tutto perch\u00e9 Theo parla ad alta voce e Rudy \u00e8 costretta a spiegare tutto ai genitori. Alla fine Clair fa capire a Rudy che non ne valeva la pena e Cliff si fa restituire il poster da Kenny.\n\"L'asso ballerino\".\nTrama.\nLa maestra di Rudy telefona ai Robinson per avvisarli che lei non si impegna nell'incarico che le ha assegnato e che prevede che balli il tip tap. Cos\u00ec, nonostante Rudy non lo apprezzi, le fanno prendere lezioni aggiuntive di ballo. Cliff, accompagnando la figlia alle lezioni, conosce l'insegnante e i due si sfidano a vicenda in passi di tip tap. Terminate le lezioni Rudy \u00e8 diventata bravissima.\n\"Gli ultimi romantici\".\nTrama.\nTheo \u00e8 felice per come va la sua relazione con Justine e fa notare a Cliff ed Alvin e Martin che il matrimonio \u00e8 la tomba dell'amore e gli fa notare che da quando loro si sono sposati non sono pi\u00f9 romantici. Cos\u00ec i tre mariti cominciano a raccontarsi i loro momenti romantici per negare le parole i Theo. Ad un certo punto, Alvin e Martin rinfacciano a Cliff il fatto che lui \u00e8 meno romantico perch\u00e9 \u00e8 troppo facile spendere tanti soldi, cos\u00ec Cliff lancia una sfida. Ognuno dei tre deve comprare un regalo romantico con al massimo 25 $ ed in base alla reazione delle mogli stabiliranno chi ha fatto il regalo pi\u00f9 romantico e sar\u00e0 nominato imperatore del romanticismo. Tutto avviene durante un ricevimento in casa Robinson, e durante i preparativi Olivia spiffera tutto alle mogli, le quali non accettano di essere oggetto di scommessa e decidono di alterare la loro reazione davanti ai regali.\nIl primo regalo \u00e8 quello di Alvin, \u00e8 una perla; Sandra ha sempre desiderato una collana di perle, e lui dato che non pu\u00f2 permettersela le regala una perla per ogni anno che trascorreranno insieme. Sandra si commuove sotto gli occhi di rimprovero di Denise e Clair. Il regalo di Martin \u00e8 il fazzoletto con cui si \u00e8 tolto il rossetto dal primo bacio con Denise e il fiore che lei aveva tra i capelli durante il matrimonio e infine una capsula che conterr\u00e0 quegli oggetti e che sar\u00e0 seppellita in quella che diventer\u00e0 la loro casa per poi essere aperta solo dopo 50 anni. Anche Denise si commuove e Clair non crede ai suoi occhi. Tocca a Cliff, il quale fa uno scherzetto a Clair, ma alla fine la fa commuovere con un braccialetto che lei desiderava da ragazza.\n\"Panni sporchi\".\nTrama.\nDenise \u00e8 al caff\u00e8 con Olivia e la madre Paula. Arriva Theo ed insieme parlano degli studi pedagogici di Paula e dei problemi di dislessia di Theo, e Denise decide che vuole fare l'insegnante per bambini con difficolt\u00e0. Intanto Cliff insegna a Rudy come fare il bucato e trova nella lavatrice indumenti femminili mescolati a quelli di Theo; cos\u00ec scopre che Theo vive da Justine e che i soldi che risparmia dall'affitto (che gli d\u00e0 Cliff) li mette in banca. I genitori di entrambi non approvano e i due ragazzi decidono di ritornare a casa dei rispettivi genitori, ma quando Theo torna a casa Robinson Cliff lo manda via fino a quando non chieder\u00e0 scusa per le parole usate contro Clair.\n\"Vacanza lampo\".\nTrama.\nClair torna stanca dal lavoro, ha un processo importante ed impegnativo e non dorme da due notti. Vorrebbe riposarsi almeno 30 minuti, ma ogni figlio ha una richiesta da farle, compresa Sandra che vive in un'altra casa e le chiede di fare da baby sitter ai gemelli. A causa di queste pressioni, lei si altera e Cliff le propone un soggiorno di relax in un rifugio sul lago. Clair arriva al rifugio, ma il soggiorno \u00e8 tutt'altro che rilassante, c'\u00e8 un vetro rotto ed il riscaldamento \u00e8 guasto, cos\u00ec lei \u00e8 al freddo. Quando Cliff le telefona lei \u00e8 infuriata e vuole tornare a casa, ma deve aspettare che ci sia il treno, ma lei convince il gestore ad aiutarla a raggiungere l'autobus. Tornata a casa \u00e8 di nuovo la Clair di sempre disponibile con tutti.\n\"Fuga da Brooklyn\".\nTrama.\nVanessa ottiene il permesso di andare ad un concerto ma \"tralascia\" il dettaglio sul luogo dove esso si terr\u00e0. Lascia Brooklyn con le sue amiche ma durante il viaggio parecchie disavventure permetteranno a Claire di intuire che la figlia invece di essere andata a dormire, dopo il concerto, da Susan, una sua amica, si \u00e8 recata a Baltimora nel Maryland. Alla fine una volta tornati a casa Vanessa subisce le conseguenze dell'angoscia e dell'ira provocate ai genitori.\n\"Il capriccio pasticcio\".\nTrama.\nClair ha un processo importante, deve impedire che il proprietario di un terreno demolisca un parco giochi per costruire un edificio. Clair sostiene che il parco spetti ai bambini perch\u00e9 \u00e8 gi\u00e0 stato usato per 20 anni. Intanto l'amico di Cliff (Jeffrey) ha appena divorziato e si sente rinato; ora si \u00e8 comprato un parrucchino, un vestito appariscente e ha deciso di comprarsi una costosa auto sportiva. Clair cerca un accordo con la legale avversaria ed in attesa dell'architetto per trovare una soluzione, prima si vantano delle loro cene di lusso poi ordinano una pizza, ma non concordano sugli ingredienti che deve avere. Cliff e l'amico tornano dall'autosalone con una bella auto che piace anche a Theo, che propone di guidarla una volta al mese in cambio del lavaggio, Jeffrey rifiuta, ma poi vanno insieme a comprare l'aragosta per il pranzo. Pi\u00f9 tardi Clair torna a casa con la collega per discutere ancora dell'edificio. A Jeffrey piace e Cliff decide di aiutarlo a conquistarla, cos\u00ec nomina il suo libro e quando lei scopre che lui \u00e8 uno dei suoi scrittori preferiti ne \u00e8 entusiasta. Lui per\u00f2 si sente a disagio perch\u00e9 non \u00e8 stato onesto con lei e si \u00e8 presentato artificiale con quel parrucchino e scappa via mostrandosi pelato sotto gli occhi stupiti della donna. Alla fine Jeffrey decide di tornare al naturale con i soliti vestiti normali, senza il parrucchino e con un'auto qualunque.\n\"Impara l'arte\".\nTrama.\nDenise \u00e8 alle prese con l'iscrizione all'universit\u00e0, ma \u00e8 furiosa perch\u00e9 non le riconoscono i voti dell'anno frequentato all'Hillman. Poi quando va a prendere Olivia all'asilo vede dei nuovi metodi alternativi di insegnamento e decide di non andare all'universit\u00e0 perch\u00e9 pu\u00f2 benissimo insegnare con questi metodi. Denise \u00e8 decisa, e prova a chiedere all'insegnante se pu\u00f2 fare l'apprendista con lui, ma l'insegnante le dice che ci vuole prima la laurea e dato che lei non ne vuole sapere, l'amica le fa una dimostrazione recitando la parte dell'allieva capricciosa e Denise si convince che prima deve laurearsi per avere le competenze tecniche e poi dedicarsi all'insegnamento con il metodo che preferisce, cos\u00ec alla fine si iscrive, nonostante debba ricominciare dal primo anno.\n\"Ricordi al cioccolato\".\nTrama.\nArriva la prozia dalla Virginia per festeggiare il suo compleanno, compie 96 anni; Olivia \u00e8 stata invitata da un'amica ad andare allo zoo proprio quel weekend ed \u00e8 dispiaciuta perch\u00e9 non potr\u00e0 andarci. Una volta arrivata la prozia racconta alcune storie di quando era piccolo Cliff divertendo tutta la famiglia. Olivia non avendo il permesso di andare allo zoo fa i capricci e per non andare in chiesa dice che sta male e si ribella; Denise riesce ad anticiparla, cos\u00ec Olivia va a parlare con la prozia e le racconta tutto, ma la prozia le spiega che non importa se non va in chiesa per una volta, ma Olivia dopo aver giocato e cantato con la prozia, cambia idea e decide di andare in chiesa. Il pranzo domenicale \u00e8 dedicato alla prozia, per la quale hanno preparato una torta al cioccolato."}
{"id": "3231097", "revid": "1543377", "url": "https://it.wikipedia.org/wiki?curid=3231097", "title": "Campionati europei di nuoto in vasca corta 2010 - 200 metri rana femminili", "text": "Le qualifiche per la finale si sono svolte la mattina del 26 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231102", "revid": "599013", "url": "https://it.wikipedia.org/wiki?curid=3231102", "title": "Adlington", "text": ""}
{"id": "3231104", "revid": "1494169", "url": "https://it.wikipedia.org/wiki?curid=3231104", "title": "Agatsuma", "text": ""}
{"id": "3231105", "revid": "287204", "url": "https://it.wikipedia.org/wiki?curid=3231105", "title": "Ag\u00e9nor de Gramont", "text": ""}
{"id": "3231107", "revid": "1305772", "url": "https://it.wikipedia.org/wiki?curid=3231107", "title": "\u00c1guas Frias", "text": ""}
{"id": "3231109", "revid": "287204", "url": "https://it.wikipedia.org/wiki?curid=3231109", "title": "Aimone di Savoia-Aosta", "text": ""}
{"id": "3231110", "revid": "1494169", "url": "https://it.wikipedia.org/wiki?curid=3231110", "title": "Akbarpur", "text": ""}
{"id": "3231112", "revid": "1494169", "url": "https://it.wikipedia.org/wiki?curid=3231112", "title": "Alangulam", "text": ""}
{"id": "3231114", "revid": "1305772", "url": "https://it.wikipedia.org/wiki?curid=3231114", "title": "Albo d'oro della Serie A1", "text": ""}
{"id": "3231117", "revid": "287204", "url": "https://it.wikipedia.org/wiki?curid=3231117", "title": "Aldama", "text": ""}
{"id": "3231123", "revid": "767487", "url": "https://it.wikipedia.org/wiki?curid=3231123", "title": "I borghesi di Pontarcy", "text": "I borghesi di Pontarcy \u00e8 un film muto italiano del 1920 diretto e interpretato da Umberto Mozzato, tratto dal romanzo \"Les Bourgeois de Pont- Arcy\" di Victorien Sardou del 1878."}
{"id": "3231124", "revid": "1494169", "url": "https://it.wikipedia.org/wiki?curid=3231124", "title": "Alfons X", "text": ""}
{"id": "3231126", "revid": "879070", "url": "https://it.wikipedia.org/wiki?curid=3231126", "title": "Cedarpelta bilbeyhallorum", "text": "La cedarpelta (Cedarpelta bilbeyhallorum) \u00e8 un dinosauro erbivoro appartenente agli anchilosauri, o dinosauri corazzati. Visse alla fine del Cretaceo inferiore (Albiano, circa 105 milioni di anni fa) e i suoi resti sono stati ritrovati in Nordamerica (Utah). \u00c8 considerato uno dei pi\u00f9 grandi e primitivi anchilosauridi.\nDescrizione.\nQuesto dinosauro \u00e8 noto per alcuni resti fossili che comprendono due crani, di cui uno articolato e quasi completo. Il cranio, lungo circa 60 centimetri, possedeva un muso stretto e privo dell'ornamentazione tipica degli anchilosauridi; la superficie delle ossa della volta cranica, invece, era rugosa. Stranamente per un anchilosauro, un cranio di \"Cedarpelta\" \u00e8 stato ritrovato disarticolato; ci\u00f2 ha permesso ai paleontologi di esaminare le singole ossa, invece di limitarsi ad analizzare una sola unit\u00e0 ossificata. \"Cedarpelta\" raggiungeva probabilmente gli 8,5 metri di lunghezza e possedeva un corpo ricoperto da file di pastre ossee immerse nella pelle (osteodermi).\nClassificazione.\nI fossili di \"Cedarpelta\" sono stati ritrovati nella formazione Cedar Mountain (da cui il nome \"Cedarpelta\", che significa \u201cscudo di Cedar Mountain\u201d). Il primo studio su questo animale (Carpenter et al., 2001) fece rilevare le caratteristiche primitive del cranio, e i paleontologi ritennero che \"Cedarpelta\" potesse essere un gigantesco membro primitivo degli anchilosauridi, il gruppo di dinosauri corazzati dotato di una coda a clava. Le parentele, in particolare, erano da ricercarsi tra gli shamosaurini (\"Shamosaurus\" e \"Gobisaurus\") asiatici, di dimensioni minori. Un altro studio (Vickaryous et al., 2004) avvicin\u00f2 invece \"Cedarpelta\" ai nodosauridi, un'altra famiglia di anchilosauri rappresentata da forme dai lunghi aculei ai fianchi. Nuovi resti fossili hanno per\u00f2 convalidato l'interpretazione originale."}
{"id": "3231128", "revid": "22356", "url": "https://it.wikipedia.org/wiki?curid=3231128", "title": "Cedarpelta", "text": ""}
{"id": "3231129", "revid": "834", "url": "https://it.wikipedia.org/wiki?curid=3231129", "title": "L'Alpe", "text": ""}
{"id": "3231132", "revid": "1598666", "url": "https://it.wikipedia.org/wiki?curid=3231132", "title": "Alston", "text": ""}
{"id": "3231139", "revid": "1305772", "url": "https://it.wikipedia.org/wiki?curid=3231139", "title": "L'amico", "text": ""}
{"id": "3231140", "revid": "1305772", "url": "https://it.wikipedia.org/wiki?curid=3231140", "title": "Ammapettai", "text": ""}
{"id": "3231142", "revid": "73843", "url": "https://it.wikipedia.org/wiki?curid=3231142", "title": "Ammiraglio della flotta", "text": "Quello di ammiraglio della flotta \u00e8 il pi\u00f9 alto rango di ufficiale navale. In molte nazioni questo grado \u00e8 riservato unicamente ai periodi di guerra ai pi\u00f9 alti dignitari e per nomine cerimoniali. Il rango \u00e8 solitamente superiore a quello di ammiraglio (che \u00e8 il pi\u00f9 alto grado della marina in tempo di pace) ed \u00e8 normalmente ricoperto dall'ammiraglio pi\u00f9 anziano dell'intera marina nazionale.\nIl termine \u00e8 utilizzato anche genericamente per un ammiraglio anziano che comanda un grande gruppo di navi compresa una flotta o un gruppo di flotte. I nomi relativi a questo rango variano di molto a seconda delle nazioni che lo utilizzano giungendo ad usare anche \"ammiraglio della marina\" e \"grande ammiraglio\".\nAmmiraglio della flotta corrisponde nell'esercito di terra al rango di feldmaresciallo o maresciallo dell'aria, ranghi tutti superiori a quello di generale.\nEtimologia.\nIl titolo di ammiraglio della flotta traccia le proprie origini nel medioevo quando il titolo era garantito nello specifico a un nobile che venisse nominato da un monarca ed elevato al comando della marina di un paese durante una specifica campagna.\nUso nelle specifiche nazioni.\nNella Marine nationale francese il termine pu\u00f2 portare ad ambiguit\u00e0 di traduzione perch\u00e9 non vi \u00e8 differenza tra ammiraglio e ammiraglio di flotta. In Francia esiste il titolo di ammiraglio di Francia che \u00e8 onorifico corrispondente al titolo di maresciallo di Francia, ma non viene assegnato dal 1869. Nel 1939 venne concesso il titolo di \"amiral de la flotte\" a Fran\u00e7ois Darlan, unico nella storia francese a ricevere questo titolo.\nNella marina turca il grado corrispondente \u00e8 \"b\u00fcy\u00fck amiral\" che letteralmente significa \"grande ammiraglio\", titolo che viene conferito unicamente dall'Assemblea Nazionale e viene concesso solo ad un ammiraglio che ha guidato con successo la vittoria di una grande flotta alla fine di una guerra. Il titolo non \u00e8 stato pi\u00f9 concesso durante l'epoca repubblicana. Durante il periodo dell'Impero Ottomano inoltre i comandanti generali della marina avevano il titolo tradizionale di \"Kapudan-i Derya\".\nGrecia.\nNella marina ellenica il grado corrispondente \u00e8 Archinavarchos (greco: \u0391\u03c1\u03c7\u03b9\u03bd\u03b1\u03cd\u03b1\u03c1\u03c7\u03bf\u03c2; abbreviato: \u0391\u03c1\u03bd\u03c7\u03bf\u03c2) conferito in vari periodi della storia ad ammiragli illustri. In Grecia il grado non \u00e8 pi\u00f9 utilizzato. In precedenza nella Grecia moderna pi\u00f9 che un grado era un titolo onorifico ed era stato conferito durante la monarchia ai Re Giorgio, Paolo e Costantino. Il titolo \u00e8 stato abolito dopo la fine della monarchia.\nMedio Oriente.\nIn Medio Oriente il termine Mush\u012br (arabo\u0645\u0634\u064a\u0631) che in arabo significa \"consigliere\" o \"consulente\" in un contesto militare, associato all'idea di consigliere personale o consulente in materia militare, era il rango pi\u00f9 elevato nei paesi arabi e nell'Impero ottomano, e usato come rango pi\u00f9 elevato nella maggior parte delle forze armate del Medio Oriente e del Nordafrica, per gli eserciti, le marine e le forze aeree \u00e8 equivalente ai ranghi di Feldmaresciallo e Ammiraglio della flotta. In Egitto, prima della caduta della monarchia nel 1952, la marina egiziana disponeva del rango equivalente di \"Sayed Elbehar Elazam\".\nPolonia.\nNella Marina Polacca (polacco: Marynarka Wojenna) il grado corrispondente ad ammiraglio della flotta \u00e8 quello di Maresciallo di Polonia che ha codice di equivalenza NATO OF-10 e viene conferito solamente in tempo di guerra. Il grado denominato Ammiraglio della flotta, (polacco: admira\u0142 floty) \u00e8 stato istituito ai sensi della legge del 21 dicembre 2001 e introdotto il 1\u00ba gennaio 2002. Il grado \u00e8 equivalente al generale di corpo d'armata dell'Esercito e al generale di squadra aerea dell'Aeronautica militare polacca (polacco: genera\u0142 broni) ha codice di equivalenza NATO OF-8, inferiore al grado di ammiraglio, che ha codice di equivalenza NATO OF-9, e superiore al grado di viceammiraglio, ed \u00e8 corrispondente al grado di Ammiraglio di squadra con incarichi speciali della Marina Militare Italiana e al viceammiraglio di squadra della Marine nationale francese, ed \u00e8 riservato al Comandante in capo della Marina Polacca. Fino al 2002 i gradi di ammiraglio erano articolati su tre livelli: contrammiraglio (polacco: Kontradmira\u0142), viceammiraglio (polacco: Wiceadmira\u0142) e ammiraglio (polacco: Admira\u0142); il distintivo di grado di Ammiraglio della flotta \u00e8 uguale al precedente distintivo di grado di Ammiraglio che \u00e8 il pi\u00f9 alto grado della Marynarka Wojenna ed \u00e8 equiparato al generale a quattro stelle, grado creato nel 2002, in seguito all'entrata della Polonia nella NATO e riservato al comandante in capo delle forze armate polacche quando a ricoprire tale carica \u00e8 un ufficiale della Marina.\nRegno Unito.\nQuello di ammiraglio della flotta \u00e8 il pi\u00f9 alto rango della Royal Navy oltre che di altre marine nel mondo, che \u00e8 equiparato ai vari gradi \"OF-10\" delle forze militari aderenti alla NATO secondo la standardizzazione STANAG.\nIl rango continua ad esistere nella Royal Navy britannica anche se le nomine sono ufficialmente cessate nel 1996.\nRussia.\nIl rango di ammiraglio della flotta (russo: \u0430\u0434\u043c\u0438\u0440\u0430\u043b \u0444\u043bo\u0442\u0430, \"admiral flota\") \u00e8 il pi\u00f9 alto della Marina russa ed \u00e8 equivalente al grado di ammiraglio della flotta della disciolta Marina sovietica, nella quale vi era il titolo di ammiraglio della flotta dell'Unione Sovietica, che dopo il 1988, con la morte dell'ultimo insignito, l'ammiraglio Gor\u0161kov \u00e8 rimasto vacante, e successivamente abolito in seguito allo scioglimento dell'Unione Sovietica. Nella Marina militare sovietica \u00e8 stato il pi\u00f9 alto grado dal 1940 al 1955, quando venne sostistituito con il grado di ammiraglio della flotta dell'Unione Sovietica. Nel 1962 il rango venne ripristinato accanto a quello di ammiraglio della flotta dell'Unione Sovietica che negli ultimi anni rimase solamente un titolo onorifico.\nSpagna.\nNella Armada Espa\u00f1ola il grado pi\u00f9 alto \u00e8 Almirante general, grado equiparabile all'ammiraglio di squadra con incarichi speciali della Marina Militare Italiana, che in Spagna \u00e8 stato istituito per essere equiparato alle gerarchie degli altri paesi della NATO (Codice NATO OF-9) che prevedono per gli ammiragli cinque distinti gradi.\nIl grado, secondo le Legge 17/1999, \u00e8 a carattere temporale e viene assegnato all'ammiraglio che viene nominato Capo di stato maggiore della marina (spagnolo: Almirante Jefe del Estado Mayor de la Armada - AJEMA) o Capo di stato maggiore della difesa (spagnolo: Jefe del Estado Mayor de la Defensa - JEMAD) nel caso provenga dai ranghi della Armada Espa\u00f1ola.\nIl grado equiparabile ad Ammiraglio della flotta o a Grande ammiraglio \u00e8 Capit\u00e1n general de la Armada che \u00e8 un grado puramente onorario e viene conferito unicamente al Re di Spagna.\nDurante il XVI e il XVII secolo nella Armada Espa\u00f1ola vi era il \"Capit\u00e1n General de la Armada de la Mar Oceana\" e il \"Capit\u00e1n-General de Galeras\", rispettivamente per il comando in capo dell'Atlantico e del Mediterraneo. Tra i capitani generali della marineria spagnola Ferdinando Magellano, comandante della flotta che ha effettuato la prima circumnavigazione del globo terrestre.\nDal 1750 vi fu un solo \"Capit\u00e1n general\", nominato dal re, ed era comandante in capo della Real Armada Espa\u00f1ola, con pieni poteri giurisdizionali. Il comandante in seconda della flotta era un Almirante (ammiraglio), nominato dal capitano generale e responsabile del naviglio della squadra. Il primo capitano generale fu Juan Jos\u00e9 Navarro.\nAnche un italiano ricevette il titolo di Capit\u00e1n general de la Armada: l'ammiraglio Federico Carlo Gravina nato a Palermo e promosso al grado di \"Capitan general de la Armada\" nel 1805 dopo la battaglia di Trafalgar, in cui sub\u00ec una ferita al braccio sinistro che, non curata adeguatamente, lo port\u00f2 alla morte l'anno dopo. Dal 1874 a ricevere il titolo furono solo i monarchi spagnoli, ex officio, o delle personalit\u00e0, ad honorem.\nDurante il regime franchista a detenere il rango di \"Capit\u00e1n General de la Armada\" sono stati il Caudillo, Francisco Franco e, post mortem, l'ammiraglio Luis Carrero Blanco.\nNel 1992 Re Juan Carlos nomin\u00f2 il padre Giovanni di Borbone-Spagna, \"Capitan general de la Armada\" ad honorem.\nStati Uniti.\nAmmiraglio della flotta \u00e8 il pi\u00f9 alto rango della US Navy equiparato ai vari gradi \"OF-10\" delle forze militari aderenti alla NATO secondo la standardizzazione STANAG.\nIl grado \u00e8 stato istituito nel 1944 nel corso della seconda guerra mondiale ed equiparato al General of the Army dell'esercito americano. Ad ottenere il conferimento di tale grado sono stati i seguenti ammiragli:"}
{"id": "3231143", "revid": "1305772", "url": "https://it.wikipedia.org/wiki?curid=3231143", "title": "Ammortamento con quote capitali costanti", "text": ""}
{"id": "3231144", "revid": "1305772", "url": "https://it.wikipedia.org/wiki?curid=3231144", "title": "Anaiyur", "text": ""}
{"id": "3231147", "revid": "1186766", "url": "https://it.wikipedia.org/wiki?curid=3231147", "title": "Abarth 595", "text": ""}
{"id": "3231148", "revid": "1186766", "url": "https://it.wikipedia.org/wiki?curid=3231148", "title": "Abarth 695", "text": ""}
{"id": "3231149", "revid": "1121152", "url": "https://it.wikipedia.org/wiki?curid=3231149", "title": "Catasto Leopoldino", "text": "Il Catasto Leopoldino fu promulgato nel 1765 nel Granducato di Toscana da Pietro Leopoldo.\nStoria.\nNel Granducato di Toscana, negli anni della Reggenza lorenese di Francesco I, la discussione sul rifacimento del catasto venne introdotta nel 1763, in coincidenza con l'apertura della discussione in questo ambito a livello europeo.\nNel 1765, dopo l'arrivo sul trono toscano del nuovo Granduca Pietro Leopoldo, la questione fu ripresa in concomitanza con la riforma comunicativa la quale prevedeva oltre al rifacimento del catasto la riforma delle comunit\u00e0.\nL'idea di un catasto generale fu definitivamente abbandonata nel 1785.\nLa riforma di Leopoldo.\nLa riforma, che prevedeva il rifacimento del catasto era dovuta alla ripresa pi\u00f9 generale della vita politica interna degli stati europei al momento della conclusione della Guerra dei sette anni (1756-1763), che aveva lasciato una crisi finanziaria per la quale era necessario ridefinire e riparare i problemi costituzionali.\nLa nuova struttura della comunit\u00e0 concretizzata dal Granduca e da un gruppo di funzionari filofisiocratici, aveva come obiettivo per il suo funzionamento un riordino del sistema tributario, ma anche un controllo su quanti possedessero dei beni e per quale valore.\nSecondo la riforma, solo i possessori di beni potevano far parte delle magistrature locali, e con cariche il cui prestigio e potere era dovuto al patrimonio accertato. Accanto ai maggiori diritti, i proprietari terrieri avrebbero dovuto assumere anche maggiori doveri nella gestione politica e finanziaria delle comunit\u00e0, e nella copertura degli oneri fiscali, attraverso l'eliminazione di esenzione o privilegi passati."}
{"id": "3231150", "revid": "834", "url": "https://it.wikipedia.org/wiki?curid=3231150", "title": "Ancora/Il treno", "text": ""}
{"id": "3231152", "revid": "1305772", "url": "https://it.wikipedia.org/wiki?curid=3231152", "title": "Andresito", "text": ""}
{"id": "3231154", "revid": "1186766", "url": "https://it.wikipedia.org/wiki?curid=3231154", "title": "Angelina", "text": ""}
{"id": "3231155", "revid": "834", "url": "https://it.wikipedia.org/wiki?curid=3231155", "title": "L'Annunciazione", "text": ""}
{"id": "3231160", "revid": "1305772", "url": "https://it.wikipedia.org/wiki?curid=3231160", "title": "Anstey", "text": ""}
{"id": "3231161", "revid": "21880", "url": "https://it.wikipedia.org/wiki?curid=3231161", "title": "Arethuseae", "text": "Le Arethuseae sono una trib\u00f9 di piante della famiglia delle Orchidacee (sottofamiglia Epidendroideae).\nDescrizione.\nLa trib\u00f9 comprende specie erbacee epifite, litofite o pi\u00f9 raramente terrestri, con fusti globosi o allungati, dotati o meno di pseudobulbi, e con radici ricoperte da un velo di rivestimento composto da cellule vuote e permeabili, che consente alla pianta di assorbire l'umidit\u00e0 atmosferica (\"velamen\").\nPossono avere una o pi\u00f9 foglie, coriacee, distiche, conduplicate o pi\u00f9 frequentemente convolute, spesso plicate, dotate o meno di picciolo.\nI fiori possono essere singoli o riuniti in infiorescenze racemose. I petali sono in genere liberi o parzialmente fusi alla base (\"Gomera\" spp.), molto pi\u00f9 grandi dei sepali nelle Arethusinae, pi\u00f9 o meno delle stesse dimensioni nelle Coelogyniinae. Il labello, intero o trilobato, \u00e8 in genere inserito alla base della colonna, pi\u00f9 o meno saccato, e pu\u00f2 presentare o meno uno sperone; in alcune specie (\"Coelogyne\" spp.) \u00e8 chiaramente diviso in una parte basale concava (ipochilo) ed una parte apicale convessa o piatta (epichilo), con callosit\u00e0 basali pi\u00f9 o meno pronunciate. La cavit\u00e0 stigmatica contiene da 4 a 8 pollinii..\nDistribuzione e habitat.\nL'areale della trib\u00f9 comprende l'Asia sud-orientale (India, Sri Lanka, regione Himalayana, Cina meridionale, Indocina, Indonesia e Malaysia, Taiwan e Giappone), l'Oceania (Nuova Guinea, Australia e isole del Pacifico), il Nord America (Stati Uniti e Canada) e i Caraibi (Bahamas e Cuba). Mentre la sottotrib\u00f9 Arethusinae ha una distribuzione pantropicale le Coelogyninae sono presenti solo nel Vecchio Mondo.\nTassonomia.\nDescritta dal botanico inglese John Lindley nel 1826, la trib\u00f9 Arethuseae \u00e8 stata nel corso degli anni pi\u00f9 volte ridefinita. \nIl raggruppamento cos\u00ec come descritto da Dressler (1993) comprendeva 28 generi suddivisi in 3 sottotrib\u00f9:Arethusinae, Bletiinae e Chysinae. Tale raggruppamento \u00e8 risultato in realt\u00e0 largamente polifiletico, e molti dei generi compresi sono stati ricollocati tra le Collabieae o le Epidendreae. Studi filogenetici hanno inoltre evidenziato uno stretto grado di parentela tra Arethusinae e Coelogyninae, un raggruppamento che Dressler collocava in una trib\u00f9 a s\u00e9 stante (Coelogyneae).\nAlla luce delle attuali conoscenze pertanto la trib\u00f9 comprende 25 generi suddivisi in due sottotrib\u00f9:"}
{"id": "3231163", "revid": "599013", "url": "https://it.wikipedia.org/wiki?curid=3231163", "title": "Anton", "text": ""}
{"id": "3231166", "revid": "1305772", "url": "https://it.wikipedia.org/wiki?curid=3231166", "title": "Antonio Brunetti", "text": ""}
{"id": "3231168", "revid": "1573940", "url": "https://it.wikipedia.org/wiki?curid=3231168", "title": "Metodo Otsu", "text": "Il metodo Otsu \u00e8 un metodo di sogliatura automatica dell'istogramma nelle immagini digitali.\nL'algoritmo presume che nell'immagine da sogliare siano presenti due sole classi e quindi calcola la soglia ottima per separare queste due classi minimizzando la varianza intra classe.\nIl nome del metodo deriva da Nobuyuki Otsu (\u5927\u6d25\u5c55\u4e4b).\nMetodo.\nIl metodo Otsu minimizza la varianza intra classe, definita come somma pesata delle varianze delle due classi:\nI pesi formula_2 sono le probabilit\u00e0 che le due classi siano separate dalla soglia formula_3 e dalla varianza formula_4.\nOtsu ha dimostrato che minimizzare la varianza intra classe equivale a massimizzare la varianza inter classe:\nche esprime in termini di probabilit\u00e0 della classe formula_2 e di media della classe formula_7.\nQuesta idea \u00e8 applicabile nel seguente algoritmo."}
{"id": "3231170", "revid": "834", "url": "https://it.wikipedia.org/wiki?curid=3231170", "title": "R\u00edo Apere", "text": ""}
{"id": "3231173", "revid": "729019", "url": "https://it.wikipedia.org/wiki?curid=3231173", "title": "In orbita", "text": "In orbita \u00e8 un EP di Edda, pseudonimo di Stefano Rampoldi, uscito nel settembre del 2010.\nI brani sono stati registrati dal vivo presso l'omonima trasmissione su Radio Capodistria."}
{"id": "3231186", "revid": "599013", "url": "https://it.wikipedia.org/wiki?curid=3231186", "title": "Giannis Giannouris", "text": "\u00c8 tra i fondatori della associazione Waterpolodevelopment.\nStatistiche.\nCarriera da allenatore.\n\"Statistiche aggiornate al 16 novembre 2010.\""}
{"id": "3231193", "revid": "287204", "url": "https://it.wikipedia.org/wiki?curid=3231193", "title": "Rinus Israel", "text": ""}
{"id": "3231197", "revid": "1573940", "url": "https://it.wikipedia.org/wiki?curid=3231197", "title": "Encolpius", "text": "Encolpius \u00e8 un genere di ragni appartenente alla famiglia Salticidae.\nDistribuzione.\nLe tre specie note di questo genere sono diffuse in America meridionale, in particolare in Brasile, Argentina e Venezuela.\nTassonomia.\nA maggio 2010, si compone di tre specie:"}
{"id": "3231199", "revid": "767487", "url": "https://it.wikipedia.org/wiki?curid=3231199", "title": "Histogram matching", "text": "Con il termine histogram matching si intende un metodo di elaborazione digitale delle immagini tra due istogrammi di immagini.\n\u00c8 possibile usare questa tecnica per normalizzare due immagini quando queste sono state acquisite con la stessa illuminazione sullo stesso luogo, ma con sensori differenti.\nAlgoritmo.\nDate due immagini, quella di riferimento e quella da migliorare, si calcolano i loro istogrammi. Poi si valutano le loro corrispondenti funzione di ripartizione (\"Cumulative distribution function - CDF\"): formula_1 per l'immagine di riferimento e formula_2 per l'altra.\nPoi per ogni livello di grigio formula_3, si raggiunge il corrispondente quantile formula_4 sull'asse delle ascisse, si procede in orizzontale per ritrovare lo stesso quantile formula_4 per la formula_6, ed infine si trova il corrispondente livello di grigio formula_7 per il quale formula_8.\nProcedendo in questa maniera, risulta facile riuscire a passare da una tipologia di distribuzione ad un'altra."}
{"id": "3231203", "revid": "1305772", "url": "https://it.wikipedia.org/wiki?curid=3231203", "title": "Apocalisse della Vergine", "text": ""}
{"id": "3231204", "revid": "38120", "url": "https://it.wikipedia.org/wiki?curid=3231204", "title": "Apocalisse di Elia", "text": ""}
{"id": "3231207", "revid": "1305772", "url": "https://it.wikipedia.org/wiki?curid=3231207", "title": "Arani", "text": ""}
{"id": "3231208", "revid": "729019", "url": "https://it.wikipedia.org/wiki?curid=3231208", "title": "Stazione di Eccellente", "text": "La stazione di Eccellente \u00e8 un posto di movimento e stazione di diramazione, non per servizio pubblico, della Tirrenica Meridionale; \u00e8 lo scalo ferroviario in cui si dirama il vecchio tracciato a semplice binario per Vibo Marina, Pizzo e Tropea.\nStoria.\nLa stazione venne costruita alla fine degli anni sessanta in seguito ai lavori di raddoppio del tracciato della ferrovia Tirrenica nel tratto tra la stazione di Lamezia Terme Centrale e la stazione di Rosarno, la cosiddetta Direttissima, allo scopo di realizzare il controllo del traffico dato che ivi era stato previsto il punto di diramazione tra il nuovo e il vecchio tracciato. Il progetto di costruzione previde un'ampia stazione provvista di binari di precedenza e di ricovero merci sufficiente al traffico al tempo molto sostenuto di prodotti agricoli provenienti da Sicilia e sud Calabria. \nDal 1972 la stazione divenne di passaggio tra doppio e semplice binario in seguito all'attivazione del raddoppio da e per Rosarno; da essa si proseguiva in deviata a binario unico verso Vibo, Pizzo, Tropea e Nicotera.\nIl 21 novembre 1980 avvenne l'incidente ferroviario tra Curinga ed Eccellente: alle prime luci dell'alba l'espresso 587 deragliava nei pressi della stazione dopo aver tamponato un gruppo di 28 carri merci staccatisi da un treno merci che era partito poco prima da Lamezia diretto a Villa San Giovanni. Poco dopo l'espresso 588 che viaggiava verso nord investiva le vetture deragliate provocando ventotto morti ed un centinaio di feriti.\nOriginariamente era una stazione, poi fu trasformata in posto di movimento il 12 dicembre 2010."}
{"id": "3231209", "revid": "89688", "url": "https://it.wikipedia.org/wiki?curid=3231209", "title": "Claude Le Jeune", "text": "Biografia.\nQuasi nulla si conosce della sua giovinezza, se non la pubblicazione a Lovanio nel 1554 di due sue canzoni a cura di Phal\u00e8se. Dieci anni pi\u00f9 tardi si stabil\u00ec a Parigi, dove divenne un frequentatore abituale dei cenacoli intellettuali, nonostante fosse protestante.\nSuoi protettori furono Charles de T\u00e9ligny e Fran\u00e7ois La Noue, personaggi eminenti della comunit\u00e0 ugonotta, ma ebbe anche protezioni pi\u00f9 altolocate, come Guglielmo d'Orange e il duca Fran\u00e7ois d'Anjou.\nQuando il poeta Jean-Antoine de Ba\u00eff fond\u00f2 la sua Accademia, volta a diffondere il metodo e lo stile della poesia e della \"musica misurata\", Le Jeune vi fu inserito direttamente sin dal 1570, divenendo cos\u00ec uno dei protagonisti di questa importante riforma musicale che utilizzava la metrica classica come base e i testi poetici a seconda dei ritmi imposti dalle sillabe delle parole.\nIn questo periodo compose gran parte delle sue canzoni e dei suoi salmi, restando legato a Ba\u00eff sino alla morte di quest'ultimo, avvenuta nel 1589. Nel 1581 compose per il duca di Joyeuse ed ebbe per queste opere una generosa ricompensa dal re. Nel 1582 fu nominato Maestro di musica dal duca d'Anjou, fratello di Enrico III e mecenate, appartenente alla fazione dei \" malcontenti\". Alla sua morte pass\u00f2 al servizio del figlio, Odet d'Anjou, e di alcuni nobili di fede protestante, quali Luisa di Nassau, duchessa di Baviera e il duca di Bouillon, visconte di Tourenne.\nNel 1590 Parigi fu assediata. Le Jeune dovette lasciare in fretta la citt\u00e0 per rifugiarsi a La Rochelle con l'aiuto dell'amico Jean Mauduit, il quale mise in salvo anche i suoi manoscritti, in particolare quello del \"Dod\u00e9cacorde\". Nel 1594 entr\u00f2 finalmente al servizio di Enrico IV come Compositore ordinario della Camera e l\u00ec rimase per sei anni, sino alla morte, che lo colse nell'ultimo anno del XVI secolo. Fu sepolto a Parigi nel cimitero protestante della Trinit\u00e9, ma attualmente la sua tomba si trova nelle catacombe di Parigi.\nStile musicale.\nLe Jeune utilizz\u00f2 diverse forme e tecniche di composizione: la polifonia, il canto piano (canto liturgico monodico, il melisma (gruppo di note ornamentali cantate su una sola sillaba), il canone (fuga a pi\u00f9 voci), il madrigale (canzone profana a pi\u00f9 voci) e altre ancora.\nCon il \"Magnificat\" e con i mottetti egli realizz\u00f2 la sintesi dei modelli italiani e franco-fiamminghi.\nLe Jeune si avvalse molto delle teorie di Ba\u00eff. Con lui il genere tradizionale torn\u00f2, seppure reinterpretato dalla teoria della musica misurata, a fasti ormai dimenticati. La sua tecnica \u00e8 raffinata: egli percorre i vari dispositivi vocali alternando \"canto\" e \"ricanto\" con uno stile generalmente armonico, poich\u00e9 per ciascuna delle quattro o cinque voci le sillabe hanno lo stesso valore, ma, al tempo stesso, egli \u00e8 capace di scomporre i valori variando i temi e inserendo arabeschi d'effetto espressivo.\nNotevole la ritmica, \u00abquella ritmica\u00bb - spiega il compositore stesso nella prefazione di \"Printemps\" - \u00abcon cui gli antichi sapevano commuovere l'animo umano alle passioni che essi volevano\u00bb. Le Jeune rid\u00e0 al ritmo il suo ruolo di \u00abcreatore di effetti\u00bb.\nLa musica di Le Jeune ha avuto una grande influenza sui compositori che l'hanno seguito, anche perch\u00e9 le sue composizioni sono state diffuse ed apprezzate solo dopo la sua morte. Il genere vocale noto come air de cour \u00e8 indubbiamente debitore dell'esperienza di Le Jeune.\nFortuna critica.\nQuelli di Le Jeune furono tempi assai difficili per i protestanti, e tale situazione gli imped\u00ec non solo di pubblicare gran parte dei suoi lavori, ma soprattutto di ottenere quella notoriet\u00e0 e quei riconoscimenti che avrebbe meritato. Gli stessi modelli e metodi che aveva elaborato e applicato non gli sopravvissero molto.\nCionondimeno, i suoi salmi conobbero una discreta popolarit\u00e0 nei Paesi Bassi, dove non soltanto si ritrovano le sue opere in un buon numero di cataloghi e di inventari, ma le sue composizioni sono conosciute grazie a pubblicazioni postume, nelle quali le parole originali sono sostituite dalla versione olandese di Petrus Dathenus del salterio calvinista. Le pubblicazioni furono stampate ad Amsterdam dal 1629 al 1633 e a Schiedam dal 1665.\nOpere.\nMolte delle opere di Le Jeune sono giunte sino a noi: numerose canzoni, pi\u00f9 di 300 salmi protestanti, dodici mottetti, un \"Magnificat\", una messa grande, tre fantasie strumentali e la \"Missa ad placitum\".\nLa parte maggiore delle sue composizioni fu pubblicata postuma. Le opere edite in vita sono poche:\nQuasi tutte queste opere furono edite da Le Roy e Ballard, mentre il \"Dod\u00e9cacorde\", composto a La Rochelle, comparve nel 1598, stampato da P. Haultin.\nLa pubblicazione delle altre opere, realizzata da Pierre Ballard, avvenne a cura di C\u00e9cile Le Jeune e Judith Mardo, sorella e nipote del compositore:"}
{"id": "3231212", "revid": "1442080", "url": "https://it.wikipedia.org/wiki?curid=3231212", "title": "Oceanospirillales", "text": "Gli Oceanospirillales sono un ordine di proteobatteri che vivono in profondit\u00e0 e in condizioni estreme dell'ambiente marino.. Si cibano di plancton e Zooplancton, e soprattutto di petrolio.\nDurante il disastro ambientale della piattaforma petrolifera Deepwater Horizon che cagion\u00f2 lo sversamento in mare di diverse tonnellate di idrocarburi, \u00e8 stata verificata una forte presenza di batteri facenti parte di questo ordine. Tali batteri hanno dimostrato una forte capacit\u00e0 di eliminare gli idrocarburi.\nTassonomia.\nL'ordine Oceanospirillales comprende due famiglie:"}
{"id": "3231215", "revid": "1305772", "url": "https://it.wikipedia.org/wiki?curid=3231215", "title": "Arbatskaja", "text": ""}
{"id": "3231217", "revid": "1305772", "url": "https://it.wikipedia.org/wiki?curid=3231217", "title": "Area 52", "text": ""}
{"id": "3231222", "revid": "1494169", "url": "https://it.wikipedia.org/wiki?curid=3231222", "title": "Aretha", "text": ""}
{"id": "3231223", "revid": "1305772", "url": "https://it.wikipedia.org/wiki?curid=3231223", "title": "Arg\u00fcelles", "text": ""}
{"id": "3231225", "revid": "1543377", "url": "https://it.wikipedia.org/wiki?curid=3231225", "title": "Serhij Krakovs'kyj", "text": ""}
{"id": "3231228", "revid": "834", "url": "https://it.wikipedia.org/wiki?curid=3231228", "title": "Armistizio arabo-israeliano del 1949", "text": ""}
{"id": "3231230", "revid": "1862678", "url": "https://it.wikipedia.org/wiki?curid=3231230", "title": "Festa paesana", "text": "Festa paesana \u00e8 un brano da concerto per banda del compositore olandese Jacob de Haan.\nDescrizione.\nLunteren, un villaggio sulla Veluwe (una regione boscosa nei Paesi Bassi), ospita annualmente una festa paesana in cui domina il \"folclore\". \"Festa paesana\" \u00e8 stata musicata facendo uso di numerosi temi folclorici. Il tema nel brano \u00e8 in parte basato su un inno olandese (Wien Ne\u00earlands Bloed; quando viene usato un testo diverso \u00e8 anche conosciuto come \"Inno di Lunteren\").\nL'opera inizia con un'introduzione festosa, accompagnata da campanelli e tamburi, nella quale si possono riconoscere dei frammenti dell'Inno di Lunteren. La musica passa in s\u00e8guito a rappresentare la vendita all'asta di un cavallo. Si sentono dei cavalli correre nella pista mentre vengono frustati. Il tema successivo \u00e8 in parte basato sull'inno. Il clima di tensione dell'asta tradizionale \u00e8 amplificato da una cadenza che cresce costantemente in volume, raggiungendo il suo culmine quando viene urlata la parola \"Sold!\". La notte termina con una variazione maestosa sull'Inno di Lunteren.\nIl mattino seguente, quando il campanile rintocca per sette volte, il villaggio viene destato dalla sveglia degli araldi. In una versione dell'inno in forma di fuga, si sente il villaggio che lentamente si anima. La situazione evolve con lo scampanare di tutte le torri nel villaggio, evento che determina l'inizio dei festeggiamenti. I carri tirati dai cavalli per le strade del paese producono un rumore tale da permettere di distinguere quando l'animale esita oppure corre freneticamente. Un gruppo tradizionale di danza folcloristica balla poi un valzer vorticoso, mentre il pubblico manifesta il proprio divertimento. I musicisti marciano lungo la scena ed incorporano il tema del valzer nella loro marcia, suonando poi fino a tarda notte per le strade. Nel frattempo, si sente il tema dell'inno in una variazione per coro (in tonalit\u00e0 minore). La prima volta \u00e8 suonato pacatamente, come preparazione alla Domenica. Poi \u00e8 suonato in maniera festosa, permettendo ai devoti abitanti di ricordare con soddisfazione i festeggiamenti ormai conclusi."}
{"id": "3231231", "revid": "1305772", "url": "https://it.wikipedia.org/wiki?curid=3231231", "title": "Arthur e la vendetta di Maltazard", "text": ""}
{"id": "3231232", "revid": "834", "url": "https://it.wikipedia.org/wiki?curid=3231232", "title": "Arthur et la vengeance de Maltazard", "text": ""}
{"id": "3231233", "revid": "697352", "url": "https://it.wikipedia.org/wiki?curid=3231233", "title": "Artigliere", "text": ""}
{"id": "3231234", "revid": "1305772", "url": "https://it.wikipedia.org/wiki?curid=3231234", "title": "Asendorf", "text": ""}
{"id": "3231235", "revid": "599013", "url": "https://it.wikipedia.org/wiki?curid=3231235", "title": "Ashbourne", "text": ""}
{"id": "3231236", "revid": "123443595", "url": "https://it.wikipedia.org/wiki?curid=3231236", "title": "Questioni siciliane", "text": "Questioni siciliane () \u00e8 il titolo di un testo arabo medievale di argomento filosofico, redatto nel XIII secolo (dal 1237 al 1242) e strutturato in forma di risposta a cinque domande poste ai sapienti del suo tempo dall'imperatore Federico II di Svevia, nate in quel circolo culturale che fu la Scuola siciliana.\nSuo autore \u00e8 Ibn Sab\u1ffe\u012bn (circa 1216-1270) filosofo e mistico islamico andaluso.\nOltre al fascino esercitato quale testimonianza documentale di uno scambio interculturale nel Mediterraneo medievale, l'opera costituisce una notevole fonte per la conoscenza della filosofia islamica occidentale, nello stato in cui si presentava ad appena pochi decenni dalla morte di Averro\u00e8.\n\"Le questioni siciliane\" di Federico II.\nL'autore.\nIbn Sab\u1ffe\u012bn, l'autore delle risposte, \u00e8 un filosofo islamico di al-Andalus, di ispirazione sufi, la cui figura fu sempre accompagnata da sospetti di eterodossia: fu per questo che la sua vita conobbe una percorso erratico, che, dall'originaria Murcia, lo port\u00f2 dapprima a Ceuta, sulla costa nordafricana, e infine alla Mecca dove sembra avesse trovato una relativa tranquillit\u00e0, anche se una certa tradizione lo vorrebbe ancora alle prese con un'esistenza ancora tormentata, interrotta infine dal suicidio.\nUn aneddoto riferito a Innocenzo IV testimonierebbe il travalicare la sua fama i confini del mondo islamico: come vorrebbe una tradizione, trovatosi di fronte Ab\u016b \u1e6c\u0101lib, fratello del filosofo, in missione diplomatica presso la Corte papale, Innocenzo IV avrebbe espresso un giudizio estremamente lusinghiero su Ibn Sab\u1ffe\u012bn, definendolo un \u00abuomo cos\u00ec sapiente che oggi, presso i Musulmani, non vi \u00e8 nessuno che conosca Dio meglio di lui\u00bb.\nNei suoi lavori orientalistici e paleografici alla \"Biblioth\u00e8que nationale de France\", presentando per la prima volta agli studiosi il relativo manoscritto arabo, l'esule parigino Michele Amari fu anche il primo, nel 1853, a individuare in Ibn Sab\u1ffe\u012bn l'interlocutore di Federico II di Svevia nelle risposte alle celebri \"Questioni siciliane\" (\"al-Mas\u0101\u02bcil al-\u1e62iqilliyya\"), che il sovrano svevo aveva indirizzato ai sapienti del suo tempo.\nNell'offrire le sue risposte, investito del compito dal califfo almohade Ab\u016b Muhammad \u02bfAbd al-W\u0101hid al-Rash\u012bd e dal governatore di Ceuta Ibn Khal\u0101\u1e63, Ibn Sab\u1ffe\u012bn oppose per\u00f2 uno sdegnoso rifiuto ai munifici doni con cui il sovrano siciliano desiderava ricompensare chi avesse soddisfatto delle sue curiosit\u00e0 intellettuali.\nL'opera.\nLa sua natura di testimone di uno scambio interculturale tra il mondo islamico e quello cristiano occidentale, ha esercitato un notevole fascino sugli studiosi europei, a partire dall'individuazione dei due protagonisti del rapporto culturale, l'imperatore Hohenstaufen e l'autore del testo.\nL'opera \u00e8 inoltre un'importantissima fonte per la filosofia islamica in occidente, dalla morte del suo pi\u00f9 prestigioso esponente, Averro\u00e8, avvenuta pochi decenni prima, nel 1198.\nL'opera, in forma epistolare, \u00e8 la pi\u00f9 giovanile che si conosca di Ibn Sab\u1ffe\u012bn: la datazione offerta da Michele Amari la fa risalire agli anni dal 1237 al 1242, tenuto conto della data di morte del califfo almohade \u02bfAbd al-W\u0101\u1e25id al-Rash\u012bd, avvenuta nel 1242, e partendo dall'ipotesi di un autore almeno ventenne.\nLa prefazione al trattato descrive la circostanza dell'invio delle domande da parte di Federico II in numerosi paesi islamici. L'imperatore si rivolge alla corte hafside, quindi a quella almohade, che d\u00e0 mandato a Ibn Sab\u1ffe\u012bn di rispondere.\nContenuto delle cinque \"Questioni\".\nIbn Sab\u1ffe\u012bn non fornisce il testo delle domande proposte dall'imperatore, che rimangono pertanto sconosciute. Tuttavia, tenore e contenuto dei quesiti sono implicitamente desumibili dalle stesse risposte, tanto che una parafrasi indiretta \u00e8 stata tentata da Mario Grignaschi. Le prime quattro, toccano temi eminentemente filosofici e di estrema rilevanza, fra i pi\u00f9 pressanti della riflessione filosofica medievale:\nAltre interpretazioni.\nIl testo delle sue risposte all'imperatore \u00e8 stato oggetto di una diversa analisi, condotta da Anna Ay\u015fe Akasoy, dell'\"Oriental Institute\" dell'Universit\u00e0 di Oxford. Nel suo \"Ibn Sab\u1ffe\u012bn's Sicilian questions: the text, its sources, and their historical context\", l'orientalista oxoniense propende per una revisione del contesto storico e ambientale, riconducendo l'opera al \"milieu\" intellettuale e ideologico della Spagna islamica almohade: secondo tale studio, lo scritto sarebbe da inquadrare quale manuale introduttivo alla dottrina aristotelica attraverso l'esposizione di quattro specifici e controversi punti.\nAll'interno di tale interpretazione, il contenuto del prologo, e quel il preciso riferimento alle richieste dell'imperatore svevo, sarebbero da considerare alla stregua di un espediente letterario e retorico da cui trarre occasione per l'esordio e lo sviluppo dell'esposizione argomentativa su quei nuclei tematici.\nEdizioni e traduzioni.\nIl testo delle \"Questioni siciliane\" \u00e8 tramandato da un unico testimone, il manoscritto \"Huntington 534\", composto da 98 pagine (49 fogli) con una scrittura su 23 righe conservato alla Biblioteca Bodleiana di Oxford. L'unicit\u00e0 del testimone, e la frequenza di errori e fraintendimenti dell'amanuense, si traduce in serie difficolt\u00e0 di esegesi che ne hanno ostacolato nel tempo l'edizione e la traduzione."}
{"id": "3231239", "revid": "834", "url": "https://it.wikipedia.org/wiki?curid=3231239", "title": "L'asino", "text": ""}
{"id": "3231247", "revid": "1305772", "url": "https://it.wikipedia.org/wiki?curid=3231247", "title": "The Great Train Robbery", "text": ""}
{"id": "3231249", "revid": "287204", "url": "https://it.wikipedia.org/wiki?curid=3231249", "title": "Kisa", "text": "Kisa \u00e8 una citt\u00e0 della Svezia, capoluogo del comune di Kinda, nella contea di \u00d6sterg\u00f6tland. Ha una popolazione di 3.697 abitanti."}
{"id": "3231250", "revid": "1003787", "url": "https://it.wikipedia.org/wiki?curid=3231250", "title": "Daniel Teklehaimanot", "text": "Carriera.\nDaniel Teklehaimanot consegu\u00ec la prima vittoria nel circuito UCI Africa Tour nel 2007, quando si impose nella sesta tappa del Tour de l'\u00c9rythr\u00e9e. L'anno successivo divent\u00f2 campione d'Eritrea su strada e, alla fine della stagione, anche campione africano nella cronometro under-23 (fu secondo nella prova in linea). Negli ultimi mesi del 2008, la squadra polacca Amore &amp; Vita-McDonald's gli offr\u00ec un posto da stagista, ma dovette rifiutare a causa di problemi con la federazione eritrea.\nNel 2009 partecip\u00f2 al Tour de l'Avenir con la squadra mista del Centre Mondial du Cyclisme, terminando sesto. L'anno dopo vinse una tappa alla Coupe des Nations Ville de Saguenay, gara valida per la Coppa delle Nazioni U23; prese quindi parte nuovamente al Tour de l'Avenir, ma pur essendo tra i favoriti per il successo finale dovette ritirarsi durante la sesta tappa. Nel finale di stagione gareggi\u00f2 come stagista per il Cerv\u00e9lo TestTeam. In novembre riusc\u00ec a vincere i cinque titoli dei campionati africani \u2013 in linea e a cronometro sia Under-23 che Elite e la cronosquadre \u2013 e successivamente ad aggiudicarsi il Tour du Rwanda. Nel 2011 ottiene altri due titoli continentali, a cronometro e nella cronometro a squadre, oltre al secondo posto (alle spalle del marocchino Adil Jelloul) nella classifica finale del circuito UCI Africa Tour.\nNel 2012 debutta ufficialmente da professionista tra le file della neonata formazione World Tour australiana Orica-GreenEDGE. In quella stagione partecipa alla prova in linea dei Giochi olimpici di Londra, classificandosi 73\u00ba; partecipa e porta a termine poi la Vuelta a Espa\u00f1a. Nel 2013, sempre tra le file dell'Orica-GreenEDGE, ottiene il primo successo da professionista in Europa, aggiudicandosi la Prueba Villafranca de Ordizia in Spagna.\nPer la stagione 2014 gareggia tra le file della MTN-Qhubeka, formazione sudafricana con licenza Professional Continental. Durante l'anno partecipa alla Vuelta a Espa\u00f1a, concludendola al 47\u00ba posto. Nel 2015 vince il titolo nazionale a cronometro, e conquista la classifica scalatori al Crit\u00e9rium du Dauphin\u00e9. Al seguente Tour de France conquista la maglia a pois di leader della classifica scalatori al termine della sesta tappa: \u00e8 il primo ciclista africano ad indossarla. Porta tale maglia per cinque giorni, e conclude la corsa al 49\u00ba posto.\nPartecipa al Giro d'Italia 2017, suo debutto nella \"corsa rosa\", vestendo la maglia blu di capoclassifica dei Gran premi della montagna durante la seconda e terza tappa. Nel 2018 si accasa nella squadra francese Cofidis, ma a fine stagione non viene confermato."}
{"id": "3231257", "revid": "1522738", "url": "https://it.wikipedia.org/wiki?curid=3231257", "title": "Baron Letloy", "text": ""}
{"id": "3231258", "revid": "767487", "url": "https://it.wikipedia.org/wiki?curid=3231258", "title": "Aleksandr Budakov", "text": "Carriera.\nIl 3 settembre 2010, con un lungo rinvio, ha battuto il portiere avversario del KAMAZ segnando la sua prima rete in carriera che ha valso la vittoria per 2-1 in trasferta."}
{"id": "3231261", "revid": "1305772", "url": "https://it.wikipedia.org/wiki?curid=3231261", "title": "Assedio della Mirandola", "text": "La citt\u00e0 di Mirandola, situata nella parte settentrionale dell'attuale provincia di Modena, in Emilia-Romagna, ha subito nel corso della sua storia secolare numerosi assedi militari. I pi\u00f9 famosi di essi sono:"}
{"id": "3231263", "revid": "834", "url": "https://it.wikipedia.org/wiki?curid=3231263", "title": "Assedio di Burgos (1812)", "text": ""}
{"id": "3231265", "revid": "767487", "url": "https://it.wikipedia.org/wiki?curid=3231265", "title": "Provincia di Requena", "text": "La provincia di Requena \u00e8 una provincia del Per\u00f9, situata nella regione di Loreto. Fu creata con la legge n. 9815 il 2 luglio 1943 dal presidente Manuel Prado Ugarteche.\nCapoluogo e data di fondazione.\nIl capoluogo di provincia \u00e8 la citt\u00e0 di Requena, fondata il 23 agosto del 1907.\nConfini.\nConfina a nord con la provincia di Maynas, ad est con la provincia di Mariscal Ram\u00f3n Castilla e il Brasile, a sud con la provincia di Ucayali e ad ovest con la provincia di Loreto.\nGeografia antropica.\nSuddivisioni amministrative.\nLa provincia \u00e8 suddivisa in undici distretti:"}
{"id": "3231268", "revid": "767487", "url": "https://it.wikipedia.org/wiki?curid=3231268", "title": "Entfernet euch, ihr heitern Sterne", "text": "Entfernet euch, ihr heitern Sterne (in tedesco, \"Scostatevi, stelle serene\") BWV Anh 9 \u00e8 una cantata di Johann Sebastian Bach.\nStoria.\nLa \"Entfernet euch, ihr heitern Sterne\" \u00e8 una cantata di compleanno composta per festeggiare il genetliaco del re Augusto II di Polonia e venne eseguita nella Marktplatz di Lipsia il 12 maggio 1727. Il testo della cantata, suddivisa in tredici movimenti, \u00e8 di Christian Friedrich Haupt. La musica, purtroppo, \u00e8 andata perduta."}
{"id": "3231275", "revid": "1522738", "url": "https://it.wikipedia.org/wiki?curid=3231275", "title": "Amayar", "text": ""}
{"id": "3231284", "revid": "181699", "url": "https://it.wikipedia.org/wiki?curid=3231284", "title": "Lobet den Herrn, alle seine Heerscharen", "text": "Lobet den Herrn, alle seine Heerscharen (in tedesco, \"Lodate il Signore, voi sue legioni\") BWV Anh 5 \u00e8 una cantata di Johann Sebastian Bach.\nStoria.\nLa \"Lobet den Herrn, alle seine Heerscharen\" \u00e8 una cantata di compleanno composta per festeggiare il genetliaco del principe Leopoldo di Anhalt-K\u00f6then e venne eseguita per la prima volta il 10 dicembre 1718. Il testo della cantata, suddivisa in sette movimenti, \u00e8 di Christian Friedrich Hunold. La musica, purtroppo, \u00e8 andata perduta."}
{"id": "3231287", "revid": "1442080", "url": "https://it.wikipedia.org/wiki?curid=3231287", "title": "Dutch Open 1993 - Singolare", "text": "Il singolare del torneo di tennis Dutch Open 1993, facente parte dell'ATP Tour, ha avuto come vincitore Carlos Costa che ha battuto in finale Magnus Gustafsson 6\u20131, 6\u20132, 6\u20133."}
{"id": "3231294", "revid": "1086846", "url": "https://it.wikipedia.org/wiki?curid=3231294", "title": "Alessandria Unione Sportiva 1927-1928", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1927-1928.\nStagione.\nFu la stagione in cui il lavoro di Carcano, Rangone e Savojardo diede i suoi frutti migliori: la squadra, solida in difesa e concreta in attacco, ben diretta da Gandini e trascinata dalla rapidit\u00e0 di Bertolini, raccolse larghe e prestigiose vittorie nel girone eliminatorio, passando il turno senza ansie.\nNel girone finale l'Alessandria and\u00f2 incontro a una serie di eventi che le impedirono di poter ambire al titolo. Mentre gi\u00e0 Lauro, Bertolini e Cattaneo avevano a che fare con infortuni, durante la partita casalinga contro il Genoa il terzino Viviano sub\u00ec un incidente al ginocchio che lo costrinse addirittura a porre fine alla sua carriera. A ci\u00f2 si aggiunsero risultati ingenerosi, come il 3-4 contro l'Inter, frutto di sette minuti di sbandamento, il rocambolesco 3-3 del Filadelfia contro il Torino e soprattutto il pesante 0-5 inflitto dal modesto , partita dai risvolti mai chiariti che cost\u00f2 il licenziamento all'esperto portiere Curti, il cui comportamento in piena epoca di \"caso Allemandi\" parve ai pi\u00f9 sospetto.\nFu in particolare l'esito di questo contestato derby a staccare i grigi definitivamente i grigi dall'ormai lanciato Torino di Baloncieri, che pure fu battuto nello scontro diretto. Al di l\u00e0 dei rimpianti per il mancato scudetto, questa rimase la stagione pi\u00f9 felice della storia dell'Alessandria; la diffusione massiccia del professionismo non le avrebbe pi\u00f9 permesso di lottare a cos\u00ec alti livelli.\nOrganigramma societario.\nArea direttiva\nArea tecnica\nArea sanitaria"}
{"id": "3231299", "revid": "521591", "url": "https://it.wikipedia.org/wiki?curid=3231299", "title": "Forze aviotrasportate", "text": ""}
{"id": "3231300", "revid": "181699", "url": "https://it.wikipedia.org/wiki?curid=3231300", "title": "Gott, gib dein Gerichte dem K\u00f6nige", "text": "Gott, gib dein Gerichte dem K\u00f6nige (in tedesco, \"Dio, infondi al re il tuo giudizio\") BWV Anh 3 \u00e8 una cantata di Johann Sebastian Bach.\nStoria.\nLa \"Gott, gib dein Gerichte dem K\u00f6nige\" \u00e8 una cantata composta per festeggiare l'inaugurazione del nuovo consiglio municipale di Lipsia, avvenuta il 25 o 28 agosto 1730. Il testo della cantata, suddivisa in cinque movimenti, \u00e8 di Christian Friedrich Henrici. La musica, purtroppo, \u00e8 andata perduta."}
{"id": "3231301", "revid": "531291", "url": "https://it.wikipedia.org/wiki?curid=3231301", "title": "Proposizione subordinata consecutiva latina", "text": ""}
{"id": "3231305", "revid": "196390", "url": "https://it.wikipedia.org/wiki?curid=3231305", "title": "Gott, gib Dein Gerichte dem K\u00f6nige", "text": ""}
{"id": "3231307", "revid": "1369234", "url": "https://it.wikipedia.org/wiki?curid=3231307", "title": "Kei Kamara", "text": "Carriera.\nClub.\nDopo essere stato all'Orange County Blue Star, Kamara \u00e8 passato poi al Columbus Crew nel 2006. Prima della stagione 2008, fu ceduto ai San Jose Earthquakes, in cambio di Brian Carroll. Il 24 luglio 2008 Kamara \u00e8 stato ceduto allo Houston Dynamo. Il 30 settembre 2008 ha segnato due gol contro i messicani dell'UNAM Pumas in una partita della CONCACAF Champions League. Il 15 settembre 2009 Kamara \u00e8 stato ceduto ai Sporting Kansas City. Ci rimane per cinque anni collezionando 38 reti e 113 partite.\nNel 2013 viene ceduto al Middlesbrough. Il 14 settembre debutta contro l'Ipswich Town al 63\u00ba minuto di gioco. Tre giorni dopo segna il suo primo goal contro il Nottingham Forest. Si ripete poi contro il Bournemouth, Yeovil Town, Doncaster Rovers. Dopo il mancato tesseramento da parte del Wolverhampton Wanderers, torna negli Stati Uniti per firmare con il Columbus Crew. Con 22 reti si aggiudica, insieme a Sebastian Giovinco, il titolo di cannoniere della MLS.\nIl 10 dicembre 2017 passa ai canadesi del Vancouver Whitecaps.\nIl 18 febbraio 2022 passa al .\nNazionale.\nKamara ha collezionato 29 presenze e 5 gol con la maglia della nazionale, con cui ha esordito nel 2008 e in cui ha costituito una valida coppia d'attacco con Mohamed Kallon. I suoi primi gol in nazionale risalgono alla partita contro del 16 giugno 2012, quando realizz\u00f2 una doppietta nella sfida di qualificazione alla Coppa d'Africa 2013 vinta per 4-2 a Freetown. Escluso dalla nazionale per motivi disciplinari nell'agosto 2019, \u00e8 tornato a vestire la maglia della selezione sierraleonese nello stesso mese, per poi ritirarsi dalla nazionale nel novembre 2019 a seguito di contrasti con il nuovo commissario tecnico Sellas Tetteh.\nStatistiche.\n\"Statistiche aggiornate al 24 febbraio 2022.\""}
{"id": "3231309", "revid": "1442080", "url": "https://it.wikipedia.org/wiki?curid=3231309", "title": "ATP Praga 1993 - Singolare", "text": "Il singolare del torneo di tennis ATP Praga 1993, facente parte dell'ATP Tour, ha avuto come vincitore Sergi Bruguera che ha battuto in finale Andrej \u010cesnokov 7-5, 6-4."}
{"id": "3231311", "revid": "486946", "url": "https://it.wikipedia.org/wiki?curid=3231311", "title": "Stadio Adriano Lombardi", "text": ""}
{"id": "3231317", "revid": "1543377", "url": "https://it.wikipedia.org/wiki?curid=3231317", "title": "Los Angeles Open 1993 - Singolare", "text": "Il singolare del torneo di tennis Los Angeles Open 1993, facente parte dell'ATP Tour, ha avuto come vincitore Richard Krajicek che ha battuto in finale Michael Chang 0-6, 7-6(3), 7-6(5)."}
{"id": "3231320", "revid": "132406", "url": "https://it.wikipedia.org/wiki?curid=3231320", "title": "Fondazione Giacomo Brodolini", "text": ""}
{"id": "3231321", "revid": "1543377", "url": "https://it.wikipedia.org/wiki?curid=3231321", "title": "Mark Clattenburg", "text": "Carriera.\nDopo il classico iter nelle serie minori inglesi, nel 2004 approda in Premier League. Ad oggi, ha diretto oltre 200 partite nella massima serie del campionato inglese, risultando spesso tra i migliori arbitri. Pur avendo la qualifica di elettricista, \u00e8 arbitro professionista a tempo pieno, al servizio della federazione.\nNominato arbitro internazionale il 1\u00ba gennaio del 2006, ha fatto il suo esordio in una gara tra nazionali maggiori nel novembre del 2006, dirigendo un'amichevole tra Australia e Ghana. L'anno successivo ha invece diretto una partita di qualificazione agli Europei del 2008: Danimarca-Liechtenstein.\nA partire dall'edizione 2007-08 della coppa UEFA, comincia ad essere designato con una certa frequenza in questa competizione. Riceve per la prima volta un sedicesimo di finale proprio nel febbraio del 2008. Nell'agosto del 2008 viene per\u00f2 sospeso temporaneamente dalla federazione inglese (e di conseguenza anche dalle liste UEFA e FIFA) per una questione di presunti debiti della societ\u00e0 elettrica da lui posseduta. Circa un anno dopo, viene comunque regolarmente reintegrato, sia a livello nazionale che internazionale.\nNel novembre del 2010 ha fatto il suo esordio nella fase a gironi della UEFA Champions League, dirigendo un match tra Auxerre ed Ajax. Nell'estate 2011 \u00e8 convocato in vista del Campionato mondiale di calcio Under-20 in programma in Colombia. Dal 1\u00ba gennaio 2012 \u00e8 inserito nella massima categoria degli arbitri europei, quella \"Elite\".\nNel marzo del 2012 debutta nella fase ad eliminazione diretta della Champions League, dirigendo un ottavo di finale di ritorno tra gli spagnoli del e i russi del CSKA Mosca. Poco dopo, \u00e8 selezionato ufficialmente come arbitro di porta in vista senza occhiali di Euro 2012, nella squadra arbitrale diretta dal connazionale Howard Webb.\nNell'aprile del giugno 2012 la FIFA lo inserisce in una prima lista di preselezionati per i Mondiali del 2014, convocandolo per il Torneo maschile di calcio delle Olimpiadi di Londra 2012. Nell'occasione dirige una partita della fase a gironi (Egitto-Nuova Zelanda 1-1), un quarto di finale (Messico-Senegal 4-2 dopo i tempi supplementari) e soprattutto viene scelto per la finalissima che assegna la medaglia d'oro tra Brasile e Messico, disputatasi l'11 agosto 2012 a Wembley e vinta 2-1 dai centroamericani.\nDopo l'importante e significativa esperienza olimpica, nei mesi di settembre e ottobre la FIFA e la UEFA gli danno la possibilit\u00e0 di dirigere altre gare internazionali; l'11 settembre Israele-Russia 0-4 per le qualificazioni mondiali e successivamente due gare di Champions League: il 18 settembre Malaga-Zenit 3-0 e il 23 ottobre Spartak Mosca-Benfica 2-1.\nIl 28 ottobre 2012, al termine del match di Premier League Chelsea-Manchester United da lui diretto, conclusosi col punteggio di 2-3, i padroni di casa inoltrano una denuncia ufficiale alla FA, lamentando presunti insulti razzisti, rivolti dal fischietto inglese a due giocatori dei Blues: Juan Manuel Mata e Mikel John Obi. L'indagine aperta non trova elementi che riscontrino la tesi dei calciatori e l'arbitro viene prosciolto dall'accusa per mancanza di prove. Mikel John Obi viene anche squalificato 3 turni per aver offeso il direttore di gara al termine della partita..\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Nella circostanza, viene impiegato per due partite della fase a gironi: prima Brasile-Emirati Arabi Uniti 6-1 ad Abu Dhabi e poi Argentina-Canada 3-0 a Dubai.\nTra il dicembre 2013 e il gennaio 2014 il suo nome finisce ancora una volta in discussione, per presunti insulti rivolti ad un calciatore. In questo caso, a inoltrare un reclamo ufficiale alla FA \u00e8 il Southampton, a seguito di una partita di Premier League contro l'Everton, disputatasi il 29 dicembre 2013. Clattenburg viene accusato di aver insultato il calciatore Adam Lallana, a seguito di sue proteste per presunti rigori non dati durante la partita. Tuttavia anche in questo caso le successive indagini non trovano alcun riscontro, e quindi il fischietto inglese viene nuovamente prosciolto da ogni accusa, e dichiarato innocente dalla FA. Tuttavia, il Southampton non si arrende e dichiara di voler portare avanti il suo reclamo.\nNel gennaio 2014 non rientra nel novero degli arbitri selezionati per Brasile 2014, venendo cos\u00ec eliminato al taglio finale. Il 1\u00ba maggio 2014 dirige la semifinale di ritorno della UEFA Europa League fra Juventus e Benfica. Il 30 luglio 2014 l'UEFA rende nota la sua designazione per la Supercoppa UEFA 2014, da disputarsi il successivo 12 agosto 2014 in Galles al Cardiff City Stadium, tra il Real Madrid ed il Siviglia.\nNel novembre 2015 viene designato dalla commissione arbitrale UEFA per dirigere l'andata del play off di qualificazione ad Euro 2016 tra la Norvegia e l'Ungheria. Il 15 dicembre 2015 viene ufficialmente selezionato per gli europei del 2016 in Francia.\nNell'aprile 2016 riceve per la prima volta la designazione per una semifinale (di andata) di UEFA Champions League, nell'occasione la sfida tra gli spagnoli dell'Atl\u00e9tico Madrid e i tedeschi del Bayern Monaco. Sempre nello stesso anno riceve la designazione per arbitrare il 28 maggio a Milano la finale di Champions League tra e Atl\u00e9tico Madrid, vinta poi dai Blancos ai rigori.\nAgli Europei di Francia, il 13 giugno 2016 arbitra Belgio-Italia. Dirige poi una seconda volta nella fase a gironi, nella fattispecie la gara tra Croazia e Repubblica Ceca. In seguito, il 25 giugno arbitra l'ottavo di finale tra Svizzera e Polonia, vinto dai polacchi dopo i calci di rigore. L'8 luglio viene infine resa nota la sua designazione per la finale tra Portogallo e Francia, da disputarsi il 10 luglio 2016 alle 21 allo Stade de France.\nNel febbraio 2017 lascia il ruolo di arbitro in Premier League per diventare il nuovo direttore degli arbitri dell'Arabia Saudita. Pur essendo comunque ancora eleggibile dalla FIFA per le competizioni internazionali, il 29 marzo 2018 decide di rifiutare la convocazione a Russia 2018. La FA ha chiesto al massimo organo governativo mondiale di sostituirlo con un altro ufficiale, ma la richiesta \u00e8 stata respinta, lasciando l'Inghilterra senza un arbitro in una fase finale mondiale come non accadeva dal 1938."}
{"id": "3231324", "revid": "1442080", "url": "https://it.wikipedia.org/wiki?curid=3231324", "title": "Cincinnati Open 1993 - Singolare", "text": "Il singolare del torneo di tennis Cincinnati Open 1993, facente parte dell'ATP Tour, ha avuto come vincitore Michael Chang che ha battuto in finale Stefan Edberg 7\u20135, 0\u20136, 6\u20134.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "3231332", "revid": "395544", "url": "https://it.wikipedia.org/wiki?curid=3231332", "title": "Electronic Metal", "text": ""}
{"id": "3231338", "revid": "1573940", "url": "https://it.wikipedia.org/wiki?curid=3231338", "title": "Frespera", "text": "Frespera \u00e8 un genere di ragni appartenente alla famiglia Salticidae.\nDistribuzione.\nLe due specie note di questo genere sono diffuse in Venezuela:\nin particolare \"F. carinata\" \u00e8 stata rinvenuta al confine fra lo Stato di Bol\u00edvar e quello di Apure; mentre la \"F. meridionalis\" in alcune localit\u00e0 dello Stato di Gu\u00e1rico.\nTassonomia.\nOriginariamente descritto da Eug\u00e8ne Simon come appartenente al genere Vinnius nel 1902, solo dopo ben 100 anni, nel 2002, \u00e8 assurto al rango di genere.\nA maggio 2010, si compone di due specie:"}
{"id": "3231340", "revid": "827882", "url": "https://it.wikipedia.org/wiki?curid=3231340", "title": "Tiger Suit", "text": "Tiger Suit \u00e8 il quarto album in studio della cantante britannica KT Tunstall, pubblicato il 22 settembre 2010.\nAntefatti.\nL'11 febbraio 2010 \u00e8 stato riportato che KT Tunstall ha registrato il suo nuovo album agli Hansa studio di Berlino. Lo studio, accanto al Muro di Berlino, \u00e8 stato utilizzato per realizzare album celebri come \"Heroes\" di David Bowie e \"Achtung Baby\" degli U2. KT ha detto, \"Ho avuto tre incredibili settimane di registrazione a Berlino e sto finendo il tutto a Londra.\". Mentre scriveva e registrava l'album, la cantante afferm\u00f2 di aver trovato un nuovo sound che ha definito \"techno nature\", che mescola strumentazione organica con texture elettroniche e dance, molto simile a quello che fece Bj\u00f6rk a partire dal 1993.\nCritiche.\n\"Tiger Suit\" ha ricevuto recensioni generalmente positive dalla critica. Il sito Metacritic riporta un normalizzato rating del 73% sulla base di quattordici giudizi dei critici mentre AnyDecentMusic? riporta un rating del 7.0% basato su tredici recensioni. Stephen Thomas Erlewine di AllMusic gli ha dato 4,5 stelle su 5. Rick Pearson della Evening Standard gli ha dato 4 stelle su 5.\nSingoli.\nL'album \u00e8 stato anticipato dai singoli \"Fade Like a Shadow\", pubblicato negli Stati Uniti il 6 agosto 2010, e da \"It Doesn't Have to Be Like This (Baby)\", pubblicato il 5 settembre 2010 solamente nel Regno Unito e successivamente inserito come bonus track della versione speciale dell'album. Il primo singolo pubblicato a livello internazionale \u00e8 stato \"(Still a) Weirdo\", pubblicato il 27 agosto 2010.\nAltri brani pubblicati sono stati \"Push That Knot Away\" e \"Glamour Puss\", entrambi pubblicati sotto forma di videoclip dalla cantante attraverso il proprio canale YouTube."}
{"id": "3231342", "revid": "767487", "url": "https://it.wikipedia.org/wiki?curid=3231342", "title": "Enrico Radio", "text": "Carriera.\nGiocatore.\nMediano votato pi\u00f9 al gioco di interdizione che a quello di costruzione, spende l'intera carriera nelle file della , con cui debutta in Serie A il 16 ottobre 1938 contro il . Dopo tre stagioni da riserva, conquista il posto da titolare nel campionato 1941-1942, mantenendolo fino al 1949 nella linea mediana con Cesare Presca e Antonio Sessa, e contribuendo al secondo posto della stagione 1947-1948.\nNel 1950, dopo la sua dodicesima stagione con la maglia alabardata (in cui scende in campo 7 volte), lascia la Triestina dopo aver disputato 191 partite, di cui 149 nella Serie A a girone unico. Si trasferisce per un biennio nel Marzotto Valdagno, con cui ottiene la promozione in Serie B nel 1951, e dove conclude la carriera agonistica l'anno successivo.\nAllenatore.\nInizia la carriera di allenatore nel Portogruaro, in IV Serie; nel 1956 diventa il vice del tecnico inglese Jesse Carver, arrivato sulla panchina della Lazio per le ultime 19 giornate del campionato 1955-1956 e confermato anche per l'annata successiva. Due stagioni dopo, l'allenatore britannico lo porta con s\u00e9 alla guida dell'.\nNel 1958 siede sulla panchina del in Serie C, subentrando ad Arturo Silvestri. Rimane nella Marca fino al dicembre 1960, quando passa sulla panchina della e viene sostituito da Francesco Petagna.\nNel 1961 torna alla , nel frattempo retrocessa in Serie C, e la conduce alla promozione; nella stagione successiva si dimette a dicembre in favore di Gino Colaussi, che conduce gli alabardati alla salvezza. Dopo una breve parentesi sulla panchina del (dove viene esonerato a favore di Lauro Toneatto), nel 1965 viene ingaggiato dal , con cui ottiene il sesto posto finale nel campionato di Serie C 1965-1966.\nTornato a Trieste per prendere un periodo di riposo, viene richiamato dalla Triestina al posto di Mario Caciagli, ottenendo la salvezza con due punti di vantaggio sulla Mestrina, e ripetendosi nella stagione successiva. Nella sua terza stagione sulla panchina alabardata ottiene il secondo posto in classifica, alle spalle del Piacenza promosso in Serie B; ciononostante, viene esonerato all'ultima giornata a favore di Guglielmo Trevisan. Nel 1969 torna proprio Piacenza: nonostante una buona partenza, la squadra rimane ben presto invischiata nella lotta per non retrocedere, e Radio viene esonerato poco prima di Natale.\nAllena poi il Venezia per due stagioni in Serie C, subentrando nella seconda a Sergio Manente, e nel club neroverde ricopre il ruolo di direttore sportivo nella stagione 1977-1978.\nMuore a Trieste il 4 aprile 2012 all'et\u00e0 di 92 anni."}
{"id": "3231343", "revid": "709565", "url": "https://it.wikipedia.org/wiki?curid=3231343", "title": "Episodi de I Robinson (settima stagione)", "text": "\"Tutti fuori\".\nTrama.\n\u00c8 di nuovo il primo giorno di scuola, e in casa c'\u00e8 un certo fermento, Rudy deve andare alla scuola media, ma \u00e8 nervosa. Vanessa sta partendo per l'universit\u00e0 della Pennsylvania ed \u00e8 agitata e triste perch\u00e9 voleva salutare Theo che sta per rientrare dall'Europa, ma \u00e8 in ritardo. Al contrario, Cliff non \u00e8 triste, anzi, non vede l'ora che un'altra figlia esca di casa e per festeggiare chiede alla moglie di lavorare a casa per stare un po' soli. Anche Denise comincia l'universit\u00e0, mentre Olivia ha il suo primo giorno di asilo e non vede l'ora di uscire. Rudy, per\u00f2, non vuole andare a scuola e trova la scusa delle tonsille infiammate, ma quando spiega a Cliff che teme di essere l'unica a cui non si \u00e8 sviluppato il seno, lui la rassicura raccontandole che lui aveva un problema simile con i baffi e che ha risolto il problema diventando pi\u00f9 simpatico di chi li aveva, e che prima o poi anche lei si svilupper\u00e0. Mentre Rudy sta per uscire arriva la sua amica con un vistoso sviluppo sul petto e lei rinuncia ad andare a scuola, ma poco un'altra amica arriva in suo soccorso e le porta una crema per far crescere il seno; Rudy chiede ai genitori di poter andare a scuola solo dopo 48 ore (l'effetto della crema) e messa alle strette rivela ai genitori della crema. Loro le dicono che quelle cose non funzionano e lei si offende, ma Clair per consolarla le racconta che non \u00e8 la sola ad avere queste preoccupazioni e di tutti gli espedienti di Vanessa e Denise per sembrare pi\u00f9 grandi, convincendola ad andare a scuola. Alla fine Cliff e Clair si ritrovano soli e festeggiano per essersi ripresi la casa, ma nel frattempo arriva Theo dal viaggio in Europa che interrompe l'idillio. Racconta di aver visto tutta l'Europa in 17 giorni e per lo pi\u00f9 dal pullman, e non si ricorda neanche cosa ha visto. Alla fine regala ai genitori 2 orologi originali ma senza cassa, perch\u00e9 chi glieli ha venduti lo ha convinto che per poter passare la dogana gli avrebbe spedito le casse successivamente. Rudy torna a casa e il problema \u00e8 come se non fosse mai esistito perch\u00e9 non \u00e8 l'unica a non avere ancora il seno e il problema \u00e8 risolto.\n\"Notte in Tunisia\".\nTrama.\nDenise ha studiato tutta la notte per finire la tesina di scienze politiche e i genitori sono contenti. Intanto un amico dice a Cliff che sar\u00e0 messo all'asta un vecchio disco di Jazz di Charlie Parker intitolato \"Notte in Tunisia\", ma entrambi vorrebbero aggiudicarselo. Intanto Denise ha quasi finito la tesina e per una distrazione crede di averla cancellata dal computer, ma l'arrivo di Theo risolve il problema. Quando Cliff porta Olivia all'asilo, scopre che quel giorno \u00e8 il turno di Denise nel ruolo della mamma assistente ed \u00e8 costretto a fermarsi all'asilo, ma vuole andare all'asta, cos\u00ec telefona alla casa d'asta e si prenota per partecipare telefonicamente dall'asilo.\nDurante l'asta Cliff gioca al rialzo fino a quando l'amico e altri partecipanti rinunciano al disco, ma arriva qualcuno che \u00e8 pi\u00f9 tenace di lui, Clair, e quando la cifra si fa esorbitante Cliff rinuncia. A casa, Cliff racconta tutto a Clair e ironizza sul tonto che ha pagato quel disco ad un prezzo esagerato al posto suo, ma quando Clair mette su il disco, Cliff si ricrede.\n\"Strip barbecue\".\nTrama.\nLa famiglia Robinson \u00e8 riunita e Cliff sta preparando il barbecue, e per l'occasione ha preparato la sua salsa segreta. Denise e Martin parlano del loro matrimonio, e del fatto che \u00e8 gi\u00e0 passato un anno e Theo scopre che Martin non ha avuto una vera e propria festa di addio al celibato, e cos\u00ec decide di organizzarne una. Tra i vari preparativi, Theo contatta una spogliarellista, ma Denise non approva e nasce una discussione, cos\u00ec Sandra si rende conto che anche Alvin \u00e8 un maschilista. Mentre Cliff \u00e8 intento a cucinare, le donne si coalizzano contro gli uomini e la discussione continua a tavola, diventando sempre pi\u00f9 aspra. Intanto arrivano i genitori di Cliff che sembrano placare le discussioni, ma poi anche loro discutono in cucina e tutti si stupiscono del litigio tra Anna e Russell, ma quando tutte le donne si propongono come spogliarelliste per la festa, tutti si riappacificano e Cliff pensa che sia tutto merito della sua salsa.\n\"Gli affari di cioccolato\".\nTrama.\nI Robinson ospitano in casa la cugina Pam di 17 anni perch\u00e9 ha la nonna in ospedale e la madre \u00e8 andata in California per assisterla. Rudy \u00e8 scontenta perch\u00e9 hanno dato a Pam la camera che era di Vanessa e che voleva avere lei. Il ragazzo di Pam, Shanghai, la invita ad una festa nel Bronx, ma quando Shanghai va a prenderla credendo di poter usare l'auto di Cliff i due discutono e Pam resta a casa. Pam prova a chiedere l'auto a Cliff, ma lui non le d\u00e0 il permesso e le ricorda il coprifuoco e quando lei chiede un'eccezione non la ottiene. Pi\u00f9 tardi arrivano gli amici a salutarla mentre vanno alla festa, i quali ironizzano sulla ricchezza dei Robinson e la convincono ad andare alla festa di nascosto, ma mentre stanno per uscire rientrano Cliff e Clair che la bloccano e le fanno la ramanzina sulle regole, ma alla fine Cliff invita i ragazzi a fermarsi per uno spuntino. Pam soddisfatta dell'accoglienza dei Robinson, offre a Cliff i suoi dolcetti al cioccolato.\n\"Padri e figli\".\nTrama.\nOlivia mette i pastelli a cera nella lavatrice perch\u00e9 vuole lavarli. Cliff e Clair rientrano da un week end nel Vermont e trovano Theo intento in uno dei suoi soliti rifornimenti da portare nel suo appartamento. Ad un tratto la lavatrice inizia a fare uno forte rumore e tutti corrono a vedere e trovano il bucato di Theo tutto macchiato di pastelli a cera e Olivia si giustifica dicendo che al negozio hanno detto che sono colori lavabili. Intanto torna anche Vanessa per riconsegnare l'auto presa in prestito da Cliff, ma \u00e8 incidentata. Cos\u00ec dall'incidente di Vanessa, la famiglia si trova riunita a chiacchierare dei difetti di ognuno rievocando tutte le incomprensioni tra genitori e figli e alla fine i figli rinfacciano a Cliff tutte le storie inventate che lui gli raccontava quando erano piccoli.alla fine Denise scopre il pasticcio di Olivia e la sgrida.\n\"Girando girando\".\nTrama.\nRudy e Kenny devono girare un video per una ricerca scolastica per cui c'\u00e8 in palio una coppa per il miglior video della classe. I due decidono di filmare Clair al lavoro, sperando di assistere ad un processo o di investigare su un caso, ma nello studio di Clair restano delusi perch\u00e9 trovano casi non interessanti perch\u00e9 privi di azione. Tornati a casa, scoprono di avere un'altra opportunit\u00e0 con il lavoro di Cliff, che proprio in quel momento sta andando in ospedale per far nascere un bambino. I ragazzi si illudono di poter filmare l'evento, ma Cliff gli concede solo la sala d'aspetto e la facciata esterna e ogni loro tentativo di intrusione viene bloccato. Quando incontrano il marito della paziente, hanno un'idea, gli danno la videocamera chiedendogli di filmare il parto con la scusa di volerlo regalare Cliff, ma quando alla fine Cliff scopre tutto, li rimprovera. Successivamente l'uomo arriva a casa per portare la cassetta e chiacchiera con i ragazzi del lavoro di Cliff dicendo che \"porta la speranza del mondo\", cos\u00ec Rudy ha un'idea, i ragazzi fa la parte di una reporter che intervista l'uomo sulla sua esperienza in ospedale, facendo cos\u00ec un ottimo video, con cui vincono la coppa.\n\"Sesso confesso\".\nTrama.\nShanghai litiga con gli amici perch\u00e9 parlano male di Pam che ora vive con dei ricchi. Quando i due si incontrano Shanghai chiede a Pam di approfondire la loro relazione con un rapporto sessuale e le racconta che altri amici lo fanno, ma quando lei parla con l'amica scopre che non \u00e8 vero e che girano voci false, cos\u00ec le due affrontano il ragazzo perch\u00e9 le rovina la reputazione. Pam chiede a Cliff la prescrizione della pillola lasciandolo imbarazzatissimo. Cliff \u00e8 imbarazzato per la richiesta della cugina Pam, ma le dice di chiedere l'autorizzazione della madre e le consiglia una dottoressa di sua conoscenza. Pam e le sue amiche si coalizzano contro i ragazzi e Pam chiede a Shanghai di aspettare e per questo litigano in continuazione. Alla fine i due fanno pace.\n\"L'ultima donna\".\nTrama.\nTheo si diverte a fare test di psicologia ai familiari, intanto Clair viene avvisata dalla scuola che Rudy ha avuto il primo ciclo. Tornata a casa, Rudy \u00e8 sfuggente anche con Clair e preferisce parlare con le amiche, le quali le raccontano delle vecchie credenze popolari sul ciclo. Theo ha elaborato il profilo psicologico di Cliff, e lo classifica affetto da un disturbo chiamato \"fobica fantasia del fuggitivo\", a causa del comportamento di Cliff, infatti egli si rifiuta sempre di rispondere alle domande che gli fanno gli altri, rispondendo a sua volta con domande mirate ad esaurire chi cerca di conoscerlo. La sera Clair e Rudy trascorrono la serata insieme e chiacchierano del ciclo di Rudy.\n\"Lo squalo infuriato\".\nTrama.\nMartin e Denise sono felici per il week end soli a casa. Il resto della famiglia torna discutendo perch\u00e9 per colpa di Cliff sono rimasti senza benzina. Dopo le continue invasioni della privacy da parte dei familiari, Denise e Martin decidono di cercare un appartamento tutto per loro e Rudy comincia gi\u00e0 a sognare di avere la loro stanza, ma... per poco, infatti Denise porta Martin a vedere un mini locale che a lui non piace, litigano e sono costretti a rimanere in casa Robinson. Rudy \u00e8 infuriata perch\u00e9 non avr\u00e0 pi\u00f9 la stanza di Denise e Cliff la chiama \"lo squalo infuriato\".\n\"Canestro maledetto\".\nTrama.\nPam conosce AAron a scuola. Intanto due amici di famiglia stanno per avere un figlio e quando l'amico sa che sar\u00e0 un maschio \u00e8 felice, ma poi ci ripensa e torna da Cliff per confessargli che non si sente all'altezza di crescere un figlio maschio e gli chiede di insegnargli a giocare con lui. Cliff cerca di spiegargli che con un bambino piccolo non dovr\u00e0 essere un campione di basket, ma dopo l'incontro con Theo e Olivia l'uomo acquista pi\u00f9 fiducia in s\u00e9 stesso. Intanto Pam e AAron sono diventati amici. \n\"Il tempo delle mele\".\nTrama.\nClair rientra a casa e trova i figli in cucina che preparano la cena e comunica loro che sta per andare in menopausa. I figli sono preoccupati che possa soffrirne e la trattano in modo particolare. Le premure dei figli offendono Clair, che si sente trattata da stupida e quando ne parla a Cliff, lui decide di fare uno scherzo ai figli. Sono a tavola e Clair recita la parte della svampita (proprio come i figli temevano che diventasse) e tutti l'assecondano, finch\u00e9 lo scherzo non viene rivelato.\n\"Traslocando traslocando\".\nTrama.\nAlvin si organizza per vedere la partita di campionato con Cliff e gli altri, ma Sandra promette agli amici Nancy e Walter di aiutarli a fare il trasloco proprio per quel giorno. Durante il trasloco scopre di essere l'unico fra gli amici ad essersi presentati e vorrebbe andare via, ma Sandra lo obbliga, cos\u00ec per finire in tempo per la partita, si fa aiutare da Theo e Martin. Cliff rifiuta. I 3 cercano di lavorare in gran fretta, ma \u00e8 inutile e all'ora della partita Theo va allo stadio, mentre Alvin e Martin provano prima ad arrangiarsi con un vecchio televisore, ma va via la corrente e vanno a casa di Cliff, ma le donne vanno a riprenderli, cos\u00ec Cliff gli registra la partita e la sera tornano a casa per guardarla, ma la guarderanno solo dopo lo scherzo di Olivia alla quale Cliff aveva chiesto di dire un punteggio falso ai tre.\n\"Sotto esame\".\nTrama.\nTheo sta preparando l'esame finale della laurea in psicologia e studia molto perch\u00e9 vorrebbe essere inserito nella lista d'onore. Al caff\u00e8 conosce una ragazza, Cheryl e se ne invaghisce a tal punto che \u00e8 disposto ad accantonare gli studi per lei, credendo che lei parta per sempre. Cos\u00ec va alla festa per i laureandi dove incontra Cheryl. Ballano insieme e lei si accorge che lui \u00e8 teso per l'esame e gli parla del corso a cui si \u00e8 iscritta, quindi torner\u00e0, cos\u00ec Theo ritorna sui libri e studia tutta la notte.\n\"Mai arrendersi\".\nTrama.\nPam prende brutti voti e Theo le consiglia un metodo per studiare. I voti migliorano e gli amici la convincono che lei \u00e8 in grado di andare all'universit\u00e0 e che per i problemi economici c'\u00e8 la borsa di studio. Cos\u00ec comincia ad avere pi\u00f9 fiducia nel proprio futuro e decide che studier\u00e0 e lavorer\u00e0 per pagarsi gli studi.\n\"Controllo totale\".\nTrama.\nUna coppia \u00e8 da Cliff, \u00e8 quasi ora del parto. Loro rassicurano il dottore di avere tutto sotto controllo grazie ad un libro, ma quando arriva il momento, i due sono pi\u00f9 imbranati del previsto e quando finalmente riescono ad arrivare all'ospedale Cliff li aiuta. Nata la bimba i due progettano gi\u00e0 come crescerla seguendo un libro.\n\"Il trofeo\".\nTrama.\nCliff deve partecipare ad un torneo di pinnacolo di beneficenza facendo coppia con un amico. I due si preparano i segnali per comunicarsi le carte durante la partita e, intanto le mogli, che giocheranno in coppia al torneo, sono in soggiorno che ridono del modo di giocare dei mariti e del fatto che loro conoscono tutti i segnali involontari dei mariti. Intanto Rudy si propone come baby-sitter remunerata di Olivia per la sera del torneo, ma rimaste sole, Olivia non vuole darle ascolto, cos\u00ec si ferma a guardare un film dell'orrore sui vampiri con Rudy. Dopo il film Olivia ha paura di andare a dormire e piange facendo perdere il controllo della situazione a Rudy, ma a causa dei rumori del vento comincia ad avere paura anche lei. Sono terrorizzate e insieme sprangano la porta. Intanto, al torneo, la coppia di Cliff arriva in finale, solo che l'altra coppia finalista \u00e8 quella delle loro mogli che hanno appena battuto il campione in carica da 3 anni. I due sono convinti di essere i pi\u00f9 forti e usano i segnali, ma le mogli che li conoscono, usano dei segnali indecifrabili. Le due vincono il trofeo e i mariti vincono la piccolissima coppa del secondo posto. Tornati a casa trovano la porta bloccata, la luce accesa, e la casa \u00e8 a soqquadro, ma quando vedono la videocassetta del film capiscono tutto e trovano Rudy e Olivia addormentate sul lettone circondate da tutti i rimedi antivampiro.\n\"Cuoco per sempre\".\nTrama.\n\u00c8 l'anniversario di matrimonio di Cliff e Clair. Cliff vuole organizzare una cena romantica, ma il ristorante caraibico in cui hanno mangiato durante la luna di miele \u00e8 chiuso cos\u00ec contatta l'associazione dei ristoranti per cercare il cuoco del ristorante di 27 anni prima e anche lo stesso gruppo musicale caraibico. I figli insistono per aiutarlo e propongono di ricostruirgli la stessa ambientazione del ristorante nella loro sala da pranzo osservando una fotografia. Rintracciato il cuoco, Cliff gli chiede gli stessi piatti di allora, ma il cuoco vuole cambiare gli ingredienti e cos\u00ec Cliff lo deve controllare e in questo chiede aiuto anche ad Alvin. Cliff intanto si veste e concorda il segnale di inizio della musica con i musicisti per il momento di arrivo di Clair, ma si sta ammalando e si addormenta, cos\u00ec quando Clair arriva, la musica non parte e lei trova i musicisti sul divano, va a cercare Cliff e lo trova sul letto ammalato. Cos\u00ec lei cena da sola con la musica e i sapori che le ricordano l'atmosfera di un tempo.\n\"Serata a quattro\".\nTrama.\nRudy chiede a Cliff il permesso per andare al cinema con un ragazzo, ma in gruppo con altri amici e lo ottiene. Per cena arrivano ospiti, l'amica di Clair del liceo con cui cantava. Intanto a Rudy arriva la notizia che i suoi amici si sono ammalati e forse dovr\u00e0 rinunciare al cinema, prova a chiedere a Vanessa di fare un'uscita a 4, ma lei non accetta. Cos\u00ec mentre Clair e Cliff si divertono a parlare dei bei tempi con gli ospiti, Rudy \u00e8 triste. Alla fine i genitori decidono accompagnare Rudy e l'amico al cinema proprio come in una uscita a 4.\n\"Una cena per due\".\nTrama.\nClair ha convinto Cliff ad andare a sciare e stanno partendo. Theo invece, ha la casa libera si sta preparando una cena con Cheryl. Mentre Theo cucina arriva Helen per organizzare la festa di compleanno dell'amico Danny. Helen sta per andare via, quando si sente male e corre al piano di sopra, non vista da Theo. Ad un certo punto Theo perde di vista la situazione, prima arriva Danny per dirgli che ha dei sospetti sulla fidanzata Helen, e appena Theo si rende conto che la ragazza \u00e8 ancora in casa e cerca di tenerla nascosta. Intanto i Robinson rientrano a causa della pioggia, e Theo per non scoprire Helen manda tutti in cantina con una scusa. Anche Denise e Martin tornano e Theo che prima non sa dove nasconderla, ora non la trova pi\u00f9 ed entrambi vagano da una stanza all'altra del piano di sopra. Arrivano i genitori di Cliff, poi Sandra e Alvin, ma alla fine tutti escono di nuovo per andare al ristorante. Intanto Danny scopre i biglietti che Helen aveva comprato per lui e crede che Theo sia il rivale misterioso, cos\u00ec alla fine sono costretti a dirgli della sorpresa di compleanno.\n\"Brodo di lucertole\".\nTrama.\nIn casa Robinson si organizzano i festeggiamenti per l'anniversario dei genitori di Cliff e lui compra una coppa rituale nigeriana del XIX secolo come regalo. Olivia come regalo si era proposta di cantare loro una canzone, ma si \u00e8 ammalata a causa del riscaldamento guasto ed \u00e8 senza voce. Pam sta preparando un brodo alla barcaiola a base di aglio e limone come rimedio per guarire Olivia, ma ognuno ha un proprio rimedio da consigliare, Clair il brodo vegetale, il tecnico del riscaldamento consiglia la camelia, e ne parla anche la signora della lavanderia. Arrivano i nonni e anche loro hanno un rimedio naturale per Olivia e il dottore Cliff ride dei rimedi assurdi del passato, come la tela di ragno e il cherosene. Theo racconta di un tizio che proponeva il latte con la lucertola. Intanto Olivia \u00e8 disperata, vorrebbe cantare, ma Cliff l'aiuta a trovare la soluzione, cos\u00ec lei fa un regalo originale: Olivia mima la cantante di un disco.\n\"Rudy contro Olivia\".\nTrama.\nRudy fa uno strano sogno, Olivia riesce ad influenzare Cliff e Clair come se avesse dei poteri speciali e ogni volta che lei fa capricci o d\u00e0 ordini, loro eseguono, e ad ogni pianto viene assecondata, mentre Rudy viene rimproverata anche quando non ha fatto nulla di sbagliato. Olivia sostiene che Rudy crescendo ha perso quei poteri di persuasione che aveva da piccola, e cos\u00ec anche gli eccessi pi\u00f9 stravaganti della piccola vengono accolti con entusiasmo e rimproverano Rudy anche se fa cose meravigliose. Rudy prova a chiedere aiuto a Sandra ed Alvin, ma anche loro vengono influenzati da Olivia, il cui obiettivo \u00e8 ottenere la stanza di Rudy. Anche il compleanno di Rudy \u00e8 un disastro, per volere di Olivia i regali sono oggetti presi dalla sua camera e tutti sono felici e brindano contando i giorni che mancano al compleanno di Olivia, infatti hanno gi\u00e0 comprato il regalo, corrono a vederlo, \u00e8 un pony collocato sul letto di Rudy. Lei va a dormire in cantina e quando arriva Cliff si illude che le stia dando conforto, ma in realt\u00e0 doveva solo prendere il fieno per il pony. Olivia continua con le pretese assurde e i capricci inducendo anche Cliff e Clair a discutere, non contenta gli ordina di buttarsi nel fiume, ma mentre loro stanno per uscire si svegliano dall'incantesimo e si oppongono ad Olivia, che accusa Rudy di aver fatto qualcosa, e Rudy le risponde che il sogno \u00e8 suo.\n\"Alla Regina\".\nTrama.\nCliff, Russel, Alvin e altri amici vanno a giocare a bowling, e Cliff non se la cava per niente bene, ma nonostante lo prendano in giro li invita tutti a cenare a casa sua.\nIntanto Rudy e Olivia si divertono a fare uno scherzo a Clair rispondendo a domande di un quiz gi\u00e0 registrato in cassetta. Clair non partecipa alla serata perch\u00e9 non vuole sentire i soliti racconti di sport, cos\u00ec Cliff trascorre una serata tra uomini. Rudy e Olivia provano a fare lo scherzo anche a Cliff, ma non ci riescono. Gli amici parlano di cricket in cui \u00e8 d'uso brindare alla Regina e quando Clair esce a fare una passeggiata decidono di fare delle dimostrazioni di lancio della palla nel salotto, ma intanto alle spalle di Cliff arriva Clair e gli amici si dileguano con il saluto: \"alla Regina\".\n\"Nemici per la pelle\".\nTrama.\nClair nasconde un inserto degli annunci perch\u00e9 Cliff non veda un annuncio del negozio di Jake, ma Cliff rivela di aver ricevuto il volantino del negozio di Jake della svendita delle sabbiatrici elettriche al 50% di sconto e decide di ridipingere la porta della cucina. Mentre lui va al negozio di Jake, Clair telefona per chiedere a Jake di non vendergli nulla. Cos\u00ec Jake e la figlia nascondono tutte le sabbiatrici e gli raccontano che sono andate a ruba in pochi minuti e gli propongono la carta vetrata. Cliff nomina inavvertitamente la parola tamponamento e Jake racconta di un incidente di anni prima e sostiene che quello davanti abbia fatto marcia indietro. Jake \u00e8 arrabbiato e la figlia spiega a Cliff che non ha mai dimenticato, e che vorrebbe incontrarlo per presentargli una persona senza dire nulla a Jake. Cliff prima di andare via dice a Jack di voler pagare a prezzo pieno un'eventuale sabbiatrice tenuta da parte per un altro cliente e la ottiene. La figlia di Jake, Loretta va allo studio di Cliff e gli presenta Jonathan Report, il fidanzato che \u00e8 il figlio dell'uomo del tamponamento, i due giovani non l'hanno ancora detto ai genitori, perch\u00e9 questi non si parlano ancora dopo 10 anni, nonostante siano stati amici fin da bambini, inoltre, temono che i genitori rifiutino il matrimonio, ma loro lo faranno anche senza i genitori. Chiedono aiuto a Cliff, forse lui pu\u00f2 mettere fine a quella guerra per sposarsi in felicit\u00e0. Mentre Cliff racconta tutto a Clair, Theo tenta di farsi un toast con il tostapane riparato da Clair che per\u00f2 non funziona e Cliff si offre di tornare al negozio di Jake, ma Clair ci va da sola, visto che ha gi\u00e0 scoperto la nuova sabbiatrice in cantina. Cliff convoca nel suo studio i due litiganti, i quali cominciano a discutere animatamente. Cliff li rimprovera e cerca di calmarli dandogli la notizia del matrimonio dei figli. Jake si oppone, mentre il sig. Report non accetta che i ragazzi si sposino senza di loro, cos\u00ec confessa a Jake la verit\u00e0 sull'incidente: quel giorno aveva litigato con la moglie e forse aveva messo la marcia indietro e voleva avere ragione per ripicca, ma anche Jake si attribuisce una parte della colpa, e cos\u00ec i due fanno pace.\n\"Scuola di vita\".\nTrama.\nVa via l'acqua e Clair e le ragazze temono che Cliff lo scopra perch\u00e9 vuole sempre fare l'idraulico peggiorando la situazione, ma lui che origliava e ha sentito tutto. Theo deve fare un tirocinio al centro di psicologia dell'infanzia e deve occuparsi del doposcuola dei ragazzi in difficolt\u00e0. Theo comincia con molto entusiasmo la sua avventura da insegnante, ma con i ragazzi non \u00e8 facile come credeva. Per\u00f2 lui riesce a superare le difficolt\u00e0 ed \u00e8 abile a trasformare ogni loro richiesta e pretesto in calcolo matematico facendoli rinunciare alle loro intenzioni e convincendoli a fare i compiti. Deve urlare un po' ma se la cava. Theo scopre che uno dei ragazzi ha dei seri problemi di apprendimento e riconosce gli stessi sintomi che lui stesso aveva da bambino e pensa che probabilmente sia la dislessia. Intanto Cliff si mette la sua cintura degli attrezzi e ripara il lavandino. Theo parla alla responsabile del centro del ragazzo perch\u00e9 vuole aiutarlo, ma il ragazzo non vuole fare i test di accertamento perch\u00e9 non vuole essere considerato diverso. Theo scopre le diverse realt\u00e0 di quei ragazzi, e ne resta sconvolto, ma grazie alla sua bravura riesce a convincere il ragazzo che anche lui pu\u00f2 leggere come gli altri e gli parla di s\u00e9 stesso e del fatto che nonostante il problema della dislessia \u00e8 diventato professore. "}
{"id": "3231344", "revid": "1305772", "url": "https://it.wikipedia.org/wiki?curid=3231344", "title": "Night Is Young", "text": "Night Is Young \u00e8 il primo singolo estratto dalla prima raccolta di successi della cantante canadese Nelly Furtado, intitolata \"The Best of Nelly Furtado\". \u00c8 stato scritto dalla Furtado, Salaam Remi e Hernst Bellevue e distribuito in tutto il mondo il 12 ottobre 2010.\nIl brano.\nIl brano, uno dei tre inediti presenti nella raccolta musicale, \u00e8 emerso in Internet nei primi mesi del 2010, sotto un titolo pi\u00f9 generico, \"Free\". Si era vociferato che il pezzo sarebbe confluito nell'attesissimo quinto album di inediti di Nelly Furtado, \"Lifestyle\", ma l'uscita del disco \u00e8 stata momentaneamente sospesa, e \"Night Is Young\" \u00e8 stato inserito nella compilation di prossima uscita, \"The Best of Nelly Furtado\". Il brano ha ricevuto i primi passaggi radiofonici il 3 ottobre 2010 dalla BBC Radio 1.\nVideo.\nIl video musicale di \"Night Is Young\" \u00e8 stato diretto da Alan Ferguson e filmato a Toronto in un periodo compreso tra il 13 ottobre 2010 e il 14 ottobre. \u00c8 stato presentato sull'account ufficiale di Nelly Furtado il 1\u00ba novembre 2010 ed \u00e8 stato aperto ai download il 16 novembre 2010.\nNelly Furtado assume qui le insolite vesti di direttrice di un coro gospel, all'interno del quale due ragazzi si scambiando sguardi affettuosi, ma presto le mette da parte per mettersi in macchina insieme a un gruppo di ragazzi. Intorno ad essa si posizionano altri veicoli carichi di giovani che si dirigono tutti per le strade o in pub per danzare o fare acrobazie."}
{"id": "3231345", "revid": "1154693", "url": "https://it.wikipedia.org/wiki?curid=3231345", "title": "Episodi de I Robinson (ottava stagione)", "text": "Nell'ultima puntata, quando Cliff ricorda il dialogo della prima puntata della prima serie avuta con Theo quando parlavano della vita che quest'ultimo avrebbe fatto, i dialoghi sono completamente diversi probabilmente a causa di un errore di doppiaggio.\nBegonie d'amore.\nTrama.\nVanessa torna a casa dall'universit\u00e0. Dopo essere tornata dalla spesa, avvisa i genitori del suo fidanzamento. Cliff e Clair non la prendono tanto bene, dato che sono stati avvisati dopo 6 mesi dal fatto. Il fidanzato di Vanessa \u00e8 un bidello di circa trent'anni e tutta la famiglia rimane sconcertata. Clair lo invita per\u00f2 a cena. In serata cominciano a discutere a cena e a cercare di conoscerlo meglio e cos\u00ec, dopo che Cliff gli fa una lunga predica, viene accettato.\nMuto come un pescecane.\nTrama.\nCliff decide di allargare la casa e costruire una stanza solo per Clair. Nel frattempo Alvin e Sandra decidono di trasferirsi in una casa appartenente ad una coppia, ma per farlo hanno bisogno di una firma di garanzia da Cliff. Alvin \u00e8 per\u00f2 dubbioso e impaurito dal mutuo ma Cliff lo incoraggia. Il trasferimento, per\u00f2, viene rimandato di qualche tempo e Alvin e Sandra riescono a convincere Clair e Cliff a trasferirsi a casa loro. Cliff e Claire si arrendono all'evidenza: la casa non si svuoter\u00e0 mai! Alla fine si rifaranno sulla cucina, decidendo di allargarla. \nGaleotto il galeone.\nTrama.\nClaire rimprovera a Cliff il fatto che tiene sotto pressione i manovali. In quel momento arriva Theo che deve affrontare i primi colloqui con i genitori dei suoi alunni,ma si sente nervoso cos\u00ec i suoi genitori gli fanno fare un po' di pratica con loro.\nIl giorno dopo la famiglia Robinson va a una mostra di lavori fatti dagli alunni di Theo. Rudy si annoia finch\u00e9 non incontra Stanley, e fra i due \u00e8 subito colpo di fulmine. Intanto Theo ha un colloquio con Lisa, la madre di un'alunna alquanto svogliata e anche fra i due nasce qualcosa. Nel pomeriggio Rudy e Kenny stanno studiando insieme, e Rudy riceve una chiamata da Stanley che la invita a uscire, lasciando Kenny sconvolto. Il giorno dopo ancora Theo incontra ancora Lisa che si scusa per essere stata particolarmente \"disponibile\" con lui, lasciandolo sorpreso. Quando Rudy deve uscire con Stanley, Kenny va a casa sua e incontra Stanley pochi minuti dopo: tra i due nasce una rivalit\u00e0. Alla fine Theo racconta a Claire la sua esperienza e lei lo sconvolge raccontandogli tutte le avances subite nella vita.\nAmiche del cuore.\nTrama.\nPam litiga con la sua migliore amica Charmaine, perch\u00e9 lei le fa capire che forse non potr\u00e0 frequentare il suo stesso college: i test d'accesso per l'Universit\u00e0 della Pennsylvania, per Bowling Green e per Hillman infatti sono molto difficili, e la ragazza potrebbe non superarli. Alla fine l'amicizia tra le due ragazze ha la meglio sulla distanza che le separer\u00e0, e si riappacificano.\nSorvegliata a vista.\nTrama.\nRudy e le sue amiche vogliono andare all'Exchange, un club frequentato da rapper locali. Perci\u00f2 mentono ai loro genitori, dicendo che vanno al \"Cultural Exchange Club\", e si fanno spiegare la strada da Pam e Charmaine. Quando Cliff e Clair scoprono la verit\u00e0, decidono di far spiare Rudy e le loro amiche da Pam, Charmaine e il suo ragazzo. Infine, Rudy viene messa in punizione al momento del suo ritorno a casa.\n\u00c8 chiaro a tutti.\nTrama.\nWinnie e Nelson, i figli di Sandra e Alvin (i quali ora abitano dai genitori di lei) rendono la vita impossibile a Cliff e Claire. Cliff mangia il panino di Alvin, e poi \"rinchiude\" i suoi figli in una specie di gabbia che lui ha fatto capovolgendo la loro culla. A quel punto, i genitori dei bambini si arrabbiano. Cliff decide allora di parlare con suo padre, per convincerlo a tenere lui Sandra e famiglia. Senza successo.\nAll'ultimo minuto.\nTrama.\nRussell ha sentito da \"fonti affidabili\" che Vanessa \u00e8 fidanzata. Purtroppo, quelle fonti inoltre riportano che Dabnis \u00e8 un bidello quarantacinquenne. Allarmato, Russell e Carrie si confrontano con Cliff e Clair, che confermano l'impegno e cercano di mettere le cose in chiaro su Dabnis. Ma i nonni ansiosi non sono soddisfatti. Quindi, sulla sua seconda visita alla casa, Dabnis ottiene il terzo grado, mentre Vanessa suda fuori in cucina. In primo luogo, lei \u00e8 sconcertata dal nuovo atteggiamento positivo di Cliff e Clair verso Dabnis. Poi, Dabnis ottiene un clamoroso \"pollice in alto\" dai suoi nonni. Improvvisamente, tutta la pressione \u00e8 su Vanessa, lei pu\u00f2 impostare una data di matrimonio!\nTheo l'imprenditore.\nTrama.\nCliff e il suo vicino di casa, Jeffrey, accompagnano Olivia e le sue compagne di classe al museo. Theo invece \u00e8 alle prese con l'organizzazione di una raccolta fondi per il centro in cui lavora, e crede di aver trovato un sistema per ottenere pi\u00f9 fondi: mettere in produzione delle magliette e trarre profitto dal ricavato della loro vendita.\nPer soli uomini.\nTrama.\nCliff, convinto da Theo, si reca nel centro presso cui lavora il ragazzo per tenere una lezione sul mondo del lavoro. Poich\u00e9 Cliff si presenta con un bambolotto di pezza (che a suo dire \u00e8 molto esplicativo) i ragazzi pensano che l'uomo terr\u00e0 una lezione sull'educazione sessuale. Chiarito l'equivoco, i giovani si apriranno al dottor Robinson e parleranno delle loro paure per il futuro.\nCercasi disperatamente Olivia.\nTrama.\nOlivia \u00e8 sconvolta perch\u00e9 Martin \u00e8 in partenza per l'Oriente. Dopo aver capito che Martin non se ne andr\u00e0 senza averla salutata, Olivia si nasconde nell'armadio, nella speranza di ritardare la sua partenza a tempo indeterminato. Il resto della famiglia si prepara ad accogliere la leggendaria cantante africana Miriam Makeba in casa Robinson. Ma la signora Makeba quasi si perde nella confusione quando Martin arriva al piano di sotto in partenza, Olivia \u00e8 introvabile e tutta la famiglia abbandona il loro ospite d'onore per cercare Olivia\nMappe Emotive.\nTrama.\nVanessa torna a casa, e dice ai genitori che lei ha rotto con Debnis. Il ragazzo si presenta a casa Robinson poco dopo, esprimendo a Cliff il suo problema: certe volte, non sa proprio come trattare Vanessa. I due si riappacificheranno a fine episodio.\nViva la libert\u00e0.\nTrama.\nArriva Natale, \u00e8 il momento di appendere le luci e preparare i biscotti. Ma tutto deve avvenire senza Clair. Lei \u00e8 al sicuro nascosta dai nipoti rumorosi, dal marito ficcanaso e i bambini piagnucolosi nella camera di Clair Hanks Robinson, completa di telefono privato e codice d'accesso segreto. I membri della famiglia che di solito si affidano a Clair per ogni piccola cosa devono badare a se stessi. \nTheo a San Francisco.\nTrama.\nAnche con il suo lavoro presso il centro della comunit\u00e0, per sbarcare il lunario \u00e8 ancora difficile per Theo. Cos\u00ec, quando Tim gli racconta di un mixer aziendale, Theo \u00e8 al primo posto al tavolo del buffet. Tra un boccone, egli esprime le sue opinioni su immagini aziendali e la gestione dei dipendenti di selezionatori aziendali di una grande azienda di zuppa. Impressionato, li offrono la possibilit\u00e0 di volare per il loro quartier generale a San Francisco per un colloquio. Ma, Theo deve decidere se il lavoro in una scuola superiore di San Francisco o il centro della comunit\u00e0.\nAl gran risparmio.\nTrama.\nGuerra contro le multinazionali! Pam accompagna la sua ex babysitter e le sue amiche al mercato, dove si trovano prodotti migliori a prezzi pi\u00f9 convenienti.\nAmici per la pelle.\nTrama.\nMentre Cliff deve assistere una paziente molto particolare, Rudy e il suo ragazzo, insieme a Kenny e Dee Dee, fanno una pi\u00f1ata a forma di ragno, ma Rudy comincia a essere un po' gelosa dell'amico. Quando scopre che Kenny e Dee Dee si conoscono da tre giorni capisce che Kenny e Dee Dee si sono messi insieme solo perch\u00e9 a Kenny mancava Rudy. Intanto la signora paziente di Cliff comincia a prendere appunti, ma sembra non capire bene. Comunque Dee Dee lascia Kenny. Dopo la paziente di Cliff va dal suo dottore e partorisce grazie a Cliff e Pam fuori dalla casa Robinson. Alla fine si vedono Kenny e Rudy che parlano e Kenny che dice che lui e Dee Dee sono di nuovo insieme e Rudy dice che per lei lui \u00e8 un fratello. \nMangiare, bere, fidarsi.\nTrama.\nClair \u00e8 fuori citt\u00e0 per lavoro e Cliff \u00e8 solo a casa con i ragazzi. Tutti sono convinti che anche questa volta ne approfitter\u00e0 per cibarsi del suo amato cibo \"spazzatura\" e invece lui sorprende tutti cucinando una cenetta ipo-calorica. Attenti, per\u00f2, l'apparenza inganna ...\nViva i diavoletti.\nTrama.\nIl grande giorno \u00e8 arrivato: Sandra, Alvin e i gemelli sono pronti a trasferirsi nella nuova casa nel New Jersey.\nI pap\u00e0 non si scelgono.\nTrama.\nSandra e Elvin vogliono inaugurare la nuova casa ma all'ultimo momento hanno dei problemi con il riscaldamento e il party si sposta a casa Robinson.\nBiografia di un grande uomo.\nTrama.\nTheo ha deciso di non provare con il lavoro a San Francisco, rimarr\u00e0 in citt\u00e0 e frequenter\u00e0 il master. \nGiallo come un cappello.\nTrama.\nClair e le sue amiche si riuniscono per salutare la loro insegnante di filosofia che va in pensione. \nDottori e tutori.\nTrama.\nCliff e Clair realizzano che la loro \u201cpiccola\u201d' di casa \u00e8 diventata un'adolescente in piena tempesta ormonale! \nSalsa latina.\nTrama.\nCliff e Clair sono via per uno spettacolo radiofonico live e Olivia viene controllata prima da Kenny, che presto di addormenta, poi da Theo. \nDetrazioni e sottrazioni.\nTrama.\nKenny ha mentito a Deirdra riguardo alla sua festa di compleanno e chiede aiuto a Rudy e Cliff. \nIl lungo addio.\nTrama.\n\u00c8 il giorno della laurea di Theo, Cliff invita molte persone senza avviso e rende nervoso Theo perch\u00e9 i biglietti che ha a disposizione non bastano. Denise chiama la famiglia da Singapore per annunciare che avr\u00e0 un figlio da Martin e Olivia entusiasta le comunica che non vede l'ora di arrivare l\u00ec. Alla fine Theo trova i biglietti (gli ultimi 3 grazie a Kenny). Durante la celebrazione dell'evento, Cliff ricorda quando nell'episodio pilota Theo annunci\u00f2 che non sarebbe mai andato al college. Alla fine, per concludere l'episodio, Cliff e Claire chiudono con la frase \"salutiamo i nostri amici\" e si avvieranno verso l'uscita antincendio degli studi televisivi lasciando il pubblico presente in rappresentanza di tutti i telespettatori che li hanno sempre seguiti."}
{"id": "3231348", "revid": "124123", "url": "https://it.wikipedia.org/wiki?curid=3231348", "title": "Mareva Georges", "text": " \n\u00c8 stata eletta quarantaquattresima Miss Francia, dopo essere stata incoronata Miss Tahiti 1990. \u00c8 la nipote di Edna Tepava Miss Tahiti 1973 e Miss Francia 1974.\nIn seguito Mareva Georges ha partecipato a Miss Mondo 1991 e Miss Universo 1991. Attualmente \u00e8 ambasciatrice del turismo a Tahiti ed \u00e8 presidentessa dell'organizzazione di Miss Tahiti."}
{"id": "3231350", "revid": "599013", "url": "https://it.wikipedia.org/wiki?curid=3231350", "title": "Giuseppe Grillo (calciatore)", "text": "Carriera.\nMediano, gioc\u00f2 per alcune stagioni in Serie A con l'Alessandria; prosegu\u00ec la carriera in Serie B con Cagliari, Pisa e Messina."}
{"id": "3231352", "revid": "1543377", "url": "https://it.wikipedia.org/wiki?curid=3231352", "title": "Physics Today", "text": "Physics Today, creata 1948, \u00e8 il giornale dei membri dell'American Institute of Physics. In oltre 60 anni molti fisici famosi hanno scritto per la rivista, fra i quali spiccano nomi di rilievo come Albert Einstein, Niels Bohr, e Richard Feynman.\nNonostante il contenuto sia rigorosamente scientifico e aggiornato, non si pu\u00f2 definire come rivista accademica nel senso di veicolo di pubblicazione dei nuovi risultati. Piuttosto informa il lettori sulle nuove scoperte in forma di articoli scritti da esperti, articoli pi\u00f9 brevi scritti dallo staff ma anche discussioni sugli ultimi eventi avvenuti nella comunit\u00e0 scientifica.\nLa rivista include anche risorse storiche, anche sul cosiddetto \"scudo spaziale\" degli anni '80, e sulle condizioni della fisica nella Cina e sull'Unione Sovietica durante gli anni '50 e '70."}
{"id": "3231354", "revid": "125998594", "url": "https://it.wikipedia.org/wiki?curid=3231354", "title": "Maggiori aziende italiane per fatturato", "text": "Questa maggiori aziende italiane per fatturato nei vari anni. L'industria Italiana \u00e8 caratterizzata dalla forte frammentazione delle imprese che sono per la maggior parte PMI. Le uniche grandi aziende sono rappresentate dall'eredit\u00e0 dei colossi statali a seguito delle privatizzazioni.\n2016.\nNella classifica sono state incluse anche le aziende con sede all'estero ma controllate italiane. Non sono considerate le filiali di gruppi stranieri operanti in Italia.\n2013.\nQuesta lista \u00e8 incompleta.\n2009.\nQuesta lista \u00e8 incompleta.\n2008.\nQuesta lista \u00e8 incompleta."}
{"id": "3231358", "revid": "124123", "url": "https://it.wikipedia.org/wiki?curid=3231358", "title": "Ga\u00eblle Voiry", "text": "Fu eletta quarantatreesima Miss Francia, dopo essere stata incoronata Miss Aquitaine 1989. Rappresent\u00f2 la Francia a Miss Universo 1990. Dopo l' \"anno di regno\", Ga\u00eblle Voiry intraprese la carriera nel mondo della moda, dapprima come modella ed in seguito come stilista.\n\u00c8 morta nel settembre 2019, a 50 anni, in un incidente stradale, lasciando tre figli."}
{"id": "3231359", "revid": "767487", "url": "https://it.wikipedia.org/wiki?curid=3231359", "title": "Omero Losi", "text": "Caratteristiche tecniche.\nEra un'ala vispa, veloce. A Roma, squadra con la quale gioc\u00f2 anche nelle giovanili, fu ribattezzato \"Losetto\"."}
{"id": "3231367", "revid": "767487", "url": "https://it.wikipedia.org/wiki?curid=3231367", "title": "Renato Lucchi", "text": "Carriera.\nGiocatore.\nCentromediano, in giovent\u00f9 milit\u00f2 nel Forlimpopoli. Gioc\u00f2 poi in Serie A con e .\nAllenatore.\nNegli anni '50 e poi negli anni '60 ha allenato il in due periodi distinti. Ha allenato poi il , il Pisa per due campionati, portando nel 1967-1968 i toscani, allora militanti in Serie B, alla massima categoria, dove allen\u00f2 ancora la squadra nella stagione successiva. Fu quindi allenatore del , sostituendo alla quattordicesima giornata della stagione 1981-1982 Giovan Battista Fabbri portando il Cesena alla salvezza un mese prima della fine del campionato."}
{"id": "3231374", "revid": "2110845", "url": "https://it.wikipedia.org/wiki?curid=3231374", "title": "Odero Gon", "text": "Carriera.\nCentromediano di ruolo cresciuto nel Palmanova, pass\u00f2 in Serie A con l'Udinese.\nEbbe una carriera sportiva costellata da molti infortuni che gli imped\u00ec di dimostrare fino in fondo le sue qualit\u00e0 di valido difensore.\nChiuse la sua avventura nel calcio tornando a giocare a Palmanova dove poi apr\u00ec assieme alla moglie un'osteria che divenne per tantissimi anni il punto di riferimento per tutti i tifosi \"amaranto\"."}
{"id": "3231375", "revid": "463686", "url": "https://it.wikipedia.org/wiki?curid=3231375", "title": "Energia verde", "text": ""}
{"id": "3231378", "revid": "599013", "url": "https://it.wikipedia.org/wiki?curid=3231378", "title": "Ernesto Giraudo", "text": "Carriera.\nMediano, dopo un inizio alla Corniglianese e alla Sestrese, nella stagione 1949-1950 pass\u00f2 al appena reduce dalla tragedia di Superga; qui esord\u00ec il 16 aprile 1950, in Torino- 3-1 e disput\u00f2 tre stagioni in serie A con 26 partite ed una rete segnata. Nel 1953-1954 pass\u00f2 all', allora in serie B, con cui disput\u00f2 47 partite e realizz\u00f2 3 reti in due stagioni.\nChiuse la carriera tornando per un'annata nella Sestrese."}
{"id": "3231379", "revid": "270833", "url": "https://it.wikipedia.org/wiki?curid=3231379", "title": "Bombe a mano", "text": ""}
{"id": "3231384", "revid": "1305772", "url": "https://it.wikipedia.org/wiki?curid=3231384", "title": "Fade Like a Shadow", "text": "Fade Like a Shadow \u00e8 il primo singolo estratto dal quarto album in studio, \"Tiger Suit\", della cantante scozzese KT Tunstall.\nIl singolo \u00e8 stato pubblicato per il mercato statunitense, per il mercato britannico \u00e8 stato scelto il brano (Still a) Weirdo.\nLa canzone.\nLa canzone \u00e8 pi\u00f9 ottimista rispetto a \"(Still a) Weirdo\". La cantante ha scelto questo singolo per il mercato nordamericano perch\u00e9 pensava che la canzone fosse pi\u00f9 adatta al pubblico degli Stati Uniti. La canzone parla di una persona che ha ossessionato KT per molti mesi. Ha raccontato a \"Music Remedy\": \"\"La persona in questione \u00e8 ancora viva, ma la mia interazione con essa mi ha portato a scrivere la canzone\".\nAccoglienza.\nSara Anderson da AOL Music ha dichiarato che \"il titolo del brano pu\u00f2 sembrare triste, tuttavia, gli accordi che tracciano la progressione sono del tutto il contrario, sostenuto da accordi tastiera.\"\".\nVideo musicale.\nIl video \u00e8 stato distribuito il 20 agosto 2010. \u00c8 stato diretto da Paul Minor."}
{"id": "3231385", "revid": "599013", "url": "https://it.wikipedia.org/wiki?curid=3231385", "title": "Giuseppe Radaelli", "text": "Carriera.\nCresce calcisticamente nel , con cui vince due Tornei di Viareggio ed esordisce in prima squadra il 1\u00ba marzo 1953, in occasione del successo interno sulla per 4 a 1, realizzando la rete del provvisorio 3-1. Conclude la stagione con altre 2 presenze all'attivo.\nViene quindi ceduto al in Serie B, e in riva al Lario colleziona 13 presenze ed una rete nell'annata 1953-1954. Dopo un passaggio in prestito al , prosegue la carriera in Serie C con Siracusa e Vigevano."}
{"id": "3231388", "revid": "66075", "url": "https://it.wikipedia.org/wiki?curid=3231388", "title": "VBT", "text": ""}
{"id": "3231391", "revid": "767487", "url": "https://it.wikipedia.org/wiki?curid=3231391", "title": "Alessandro Lattuada", "text": "\u00c8 citato anche come Alessandro Lattuada.\nCarriera.\nAla, gioc\u00f2 in Serie A con la maglia del Torino ed in Serie B con Vigevano e Gallaratese."}
{"id": "3231393", "revid": "767487", "url": "https://it.wikipedia.org/wiki?curid=3231393", "title": "Mario Bergonzini", "text": "Caratteristiche tecniche.\nEra un'ala.\nCarriera.\nHa giocato in Serie A con la Juventus ed in Serie B con la Salernitana."}
{"id": "3231395", "revid": "599013", "url": "https://it.wikipedia.org/wiki?curid=3231395", "title": "Danilo Bazzani", "text": "Carriera.\nGioc\u00f2 con la maglia del Modena due stagioni in Serie A e diverse altre in Serie B."}
{"id": "3231400", "revid": "599013", "url": "https://it.wikipedia.org/wiki?curid=3231400", "title": "Alido Grisanti", "text": "Carriera.\nCentrocampista centrale, gioc\u00f2 per due stagioni in Serie A con il Genoa e per una con il Novara."}
{"id": "3231401", "revid": "767487", "url": "https://it.wikipedia.org/wiki?curid=3231401", "title": "Sjarhej Hocmana\u016d", "text": "Carriera.\nClub.\nDurante la sua carriera ha giocato con varie squadre di club, ma principalmente con la , in cui ha militato dal 1979 al 1990 e dal 1993 al 1996.\nNazionale.\nHa rappresentato ben due nazionali: Unione Sovietica e Bielorussia. Con la prima ha raggiunto il secondo posto a Euro 1988 (unica competizione da lui disputata in carriera)."}
{"id": "3231404", "revid": "729019", "url": "https://it.wikipedia.org/wiki?curid=3231404", "title": "(Still a) Weirdo", "text": "(Still a) Weirdo \u00e8 il primo singolo estratto dal quarto album in studio, \"Tiger Suit\", della cantante scozzese KT Tunstall.\nIl singolo \u00e8 stato pubblicato per il mercato britannico, per il mercato statunitense \u00e8 stato scelto il brano Fade Like a Shadow.\nVideo musicale.\nIl video musicale ha debuttato il 17 agosto 2010, su Channel 4. \u00c8 stato diretto da Paul Minor ed \u00e8 stato girato a Columbia, Tennessee, e mostra KT Tunstall nel 1960, che passeggia per una citt\u00e0 con la sua chitarra.\nAccoglienza.\nNick Levine di \"Hardware Upgrade\" ha dato una recensione positiva e ha valutato la canzone con 4 stelle su 5."}
{"id": "3231421", "revid": "124326530", "url": "https://it.wikipedia.org/wiki?curid=3231421", "title": "FIBA Americas League", "text": "La FIBA Americas League, abbreviata ufficialmente in LDA, era la massima competizione intercontinentale di pallacanestro per club dell'intero continente americano. Organizzata dalla FIBA Americas, il torneo \u00e8 stato rimpiazzato dalla Basketball Champions League Americas (BCLA) nel settembre 2019. La prima edizione del torneo si \u00e8 svolta dal 4 dicembre 2007 e si \u00e8 conclusa il 9 febbraio 2008. La competizione stessa aveva sostituito la defunta \"Pan American Club Championship\", la quale \u00e8 esistita dal 1993 al 2000.\nIl team vincitore delle Final Four, la fase finale dell'intera stagione della FIBA Americas League, viene incoronato campione dell'intera regione seguita dalla FIBA Americas. Infatti il torneo era il massimo campionato per club in tutta l'America Centrale, Sud America, Messico e dei Caraibi.\nDal 2013 al 2015, la vincente della FIBA Americas League affrontava la vincente della Euroleague Basketball nella Coppa Intercontinentale, cos\u00ec da determinare il club campione del mondo. Dal 2016 invece, la vincente del torneo affronta la vincente della FIBA Champions League, per aggiudicarsi la vittoria della Coppa Intercontinentale.\nStoria.\nNel 1993 venne creato il \"Campeonato Panamericano de Clubes de B\u00e1squetbol\", il massimo campionato panamericano per club, il quale venne per\u00f2 soppresso nel 2000. Nel 2007 la FIBA Americas League divenne cos\u00ec il massimo torneo continentale per club di pallacanestro.\nLa FIBA Americas League venne presa in carico dalla FIBA Americas con l'intento di creare la massima competizione del continente americano; il torneo venne modellato sul formato della Euroleague Basketball, il massimo campionato per club di pallacanestro europei. Il motivo principale per cui venne creata la competizione, era la promozione e la crescita della pallacanestro, insieme all'aumento del livello della competizione tra club che si sarebbe creato dalla creazione di una lega internazionale nella regione della FIBA Americas.\nUn altro dei principali obiettivi nella creazione della FIBA Americas League, \u00e8 stato quello di rilanciare la dormiente Coppa Intercontinentale FIBA, in modo che i club della FIBA Americas potessero competere ancora una volta contro le migliori squadre europee in partite ufficiali, oltre a \"riportare in vita\" la Coppa Intercontinentale. Nel 2013 la FIBA decise di riproporre la Coppa Intercontinentale, decidendo che la vincitrice della FIBA Americas League avrebbe sfidato la vincente della EuroLeague, in modo da determinare il club campione del mondo. Venne inoltre deciso che la coppa sarebbe stata giocata con cadenza annuale. Dal 2016, la FIBA decise che la vincente della Basketball Champions League avrebbe rappresentato l'Europa nel torneo intercontinentale.\nUn terzo obiettivo era quello di formare una lega che potesse sottoscrivere una partnership con EuroLeague ed NBA per giocare delle amichevoli durante la preseason, cos\u00ec come gi\u00e0 accadeva tra le squadre della EuroLeague e quelle della NBA. Tutto ci\u00f2 venne realizzato nella preseason 2014-2015, quando le squadre della FIBA Americas League giocarono contro squadre di EuroLeague ed NBA.\nFormato.\nIl formato originale prevedeva 16 squadre divise in quattro gruppi da quattro squadre ciascuno. I primi due club si qualificavano ai quarti di finale, dove venivano ancora divise in gruppi da quattro team ciascuno.\nIl formato venne poi aggiornato, con sempre 16 squadre in quattro gruppi da quattro team, i primi due qualificati di ogni girone passavano alle semifinali. Ogni vincente delle semifinali, si qualificata alle Final Four. Le Final Four vennero giocate per la prima volta nel 2014; il match conclusivo delle Final Four veniva chiamato Grand Final."}
{"id": "3231424", "revid": "599013", "url": "https://it.wikipedia.org/wiki?curid=3231424", "title": "Pavolini", "text": ""}
{"id": "3231425", "revid": "729019", "url": "https://it.wikipedia.org/wiki?curid=3231425", "title": "Bombardamento di Lubecca", "text": "Il bombardamento di Lubecca, condotto dal Bomber Command della RAF la notte del 28 marzo 1942, fu il primo bombardamento a tappeto riuscito sulla Germania nell'ambito di una campagna aerea pianificata per radere al suolo le citt\u00e0 tedesche durante la seconda guerra mondiale disarticolando il tessuto economico, civile e morale del Terzo Reich. Esso cagion\u00f2 un'estesa distruzione del patrimonio edilizio e artistico dell'antica citt\u00e0 (la chiesa di San Pietro ad esempio fu finita di riparare solo nel 1987) e la morte di molti civili, mentre numerosi altri rimasero senza casa e lavoro.\nTale tipo di attacco sar\u00e0 ripetuto qualche mese dopo negli immensi raid dell'operazione Millennium e culminer\u00e0 nelle successive incursioni su Amburgo e su Dresda.\nStoria.\nLo Stato Maggiore della RAF aveva raccomandato gi\u00e0 molti mesi prima del marzo 1942 al Bomber Command (l'unit\u00e0 incaricata delle azioni di bombardamento aereo) di eseguire dei bombardamenti a tappeto sulle citt\u00e0 tedesche avvalendosi specialmente di bombe incendiarie. Arthur Harris, comandante in capo del Bomber Command dal 22 febbraio 1942, decise di colpire Lubecca perch\u00e9 il suo centro storico era concentrato in uno spazio ridotto ma fittamente edificato, soprattutto con il legno, perch\u00e9 era debolmente presidiata dalla FlaK e dalla caccia notturna tedesca e perch\u00e9 vi era una vasta zona industriale. L'attacco notturno, che si sarebbe dovuto svolgere la notte del 28 marzo 1942, fu da Harris organizzato nel seguente modo:\nL'attacco cominci\u00f2 puntuale alle 22:30 e rispett\u00f2 quasi appieno il piano di Harris. La \"Marienkirche\", punto focale per l'attacco al centro storico, fu colpita in pieno cos\u00ec come il mercato gotico, la sede della Reichsbank, altri edifici amministrativi e l'intera citt\u00e0 vecchia, coinvolta in numerosi incendi che durarono per giorni. Sganciarono il loro carico 191 aerei su 234, 8 furono abbattuti dalla contraerea e 5 risultarono distrutti o con l'equipaggio catturato a causa della perdita della rotta di navigazione.\nIl primo ministro Winston Churchill, dopo i successivi raid su Rostock, si compliment\u00f2 pubblicamente con Harris anche per l'attacco a Lubecca.\nDanni e vittime.\nUna ricognizione fotografica eseguita dalla RAF il 12 aprile 1942 rivel\u00f2 che erano stati distrutti 81 ettari di superfici edificate, vale a dire circa il 30% del totale (in realt\u00e0 gli inglesi calcolarono di essere passati sul 45-50% della citt\u00e0). Nello specifico vennero demolite 1425 case, 1976 risultarono gravemente danneggiate, la fabbrica \"Dr\u00e4gewerke\", che produceva ossigenatori per i marinai dei sottomarini, and\u00f2 completamente distrutta, mentre altre tre fabbriche, la principale stazione ferroviaria, una centrale elettrica e numerose officine furono devastate dal fuoco. Numerosi magazzini e depositi, oltre alla periferia, riportarono seri danni e non fu risparmiato nemmeno il porto, rimasto paralizzato per dieci giorni.\nTutto ci\u00f2 fu ottenuto con 146 tonnellate di bombe convenzionali e 163 tonnellate di ordigni incendiari. Lubecca, che al tempo contava 153.000 abitanti, sub\u00ec la morte di 312 persone. La produzione industriale tuttavia si riprese velocemente, anche se non a pieno regime.\nRicostruzione e memoriale.\nLa rimozione delle macerie \u00e8 proseguita oltre il 1948, quando ne rimanevano ancora m\u00b3 in citt\u00e0. Le parti ricostruite e quelle sopravvissute della citt\u00e0 vecchia sono oggi considerate patrimonio dell'umanit\u00e0. Le campane che caddero dalla torre della Chiesa di Santa Maria e rimaste parzialmente fuse per il calore sviluppato dagli incendi sono state lasciate nella torre sud a ricordo dell'evento. La ricostruzione della Chiesa di Santa Maria termin\u00f2 nel 1982, quella di San Pietro nel 1987.\nAltri monumenti alla memoria delle persone che sono rimaste vittime dei bombardamenti si trovano nel Lubecca Ehrenfriedhof (cimitero). Il memoriale del bombardamento di Lubecca \u00e8 una statua dello scultore Joseph Krautwald, commissionata nel 1960. La statua, denominata \"Die Mutter\" (la madre), mostra una donna vestita a lutto con due bambini piccoli."}
{"id": "3231428", "revid": "112747282", "url": "https://it.wikipedia.org/wiki?curid=3231428", "title": "Molibdopterina", "text": "Le molibdopterine sono una classe di cofattori.\nIl suo nome pu\u00f2 trarre in inganno perch\u00e9 nonostante la molecola di per s\u00e9 non contenga molibdeno le \u00e8 stato attribuito tale nome in quanto era originariamente ritenuta una esclusiva dei molibdo-enzimi. Ma fu riscontrato pi\u00f9 tardi che la stessa forma \u00e8 presente nei tungsto-enzimi.\nEsso \u00e8 in grado di complessare il molibdeno o il tungsteno trasformandosi nella forma attiva del cofattore chiamata \"cofattore molibdeno\" (o Moco dalla abbreviazione inglese di \"mo\"lybdenum \"co\"factor) o nella forma chiamata \"cofattore tungsteno\" (o Tuco dalla abbreviazione inglese di \"tu\"ngsten \"co\"factor). \nLa molibdopterina \u00e8 probabilmente coinvolta nel mediare il trasferimento elettronico dal centro molibdenico ad altri centri e responsabile della modulazione del potenziale di ossidoriduzione del metallo connesso. Il Moco \u00e8 contenuto nei molibdo-enzimi mononucleari mentre il Tuco \u00e8 contenuto nei Tungsto-enzimi."}
{"id": "3231436", "revid": "339392", "url": "https://it.wikipedia.org/wiki?curid=3231436", "title": "Redazione inchieste di Rainews24", "text": ""}
{"id": "3231447", "revid": "767487", "url": "https://it.wikipedia.org/wiki?curid=3231447", "title": "Afraid of Love", "text": "Afraid of Love \u00e8 una canzone della rock band Toto, quarto singolo estratto dall'album Toto IV.\nInformazioni.\nIl brano non era inizialmente stato pensato come singolo, ma alla fine venne pubblicato per richiesta della band, la canzone \u00e8 stata scritta da Steve Lukather, che qui fa le veci di chitarra e voce principale, David Paich e Jeff Porcaro. Il brano \u00e8 noto soprattutto per il fatto di essere stato un brano fisso di scaletta nei concerti dei Toto dal 1982 al 1988, il singolo arriv\u00f2 a posizionarsi ventottesimo nella Official Singles Chart. Ospiti nella registrazione sono Joe Porcaro padre di Jeff e Steve allo Xilofono e la Martyn Ford Orchestra diretta da James Newton Howard. Del brano non fu per\u00f2 girato il videoclip."}
{"id": "3231450", "revid": "767487", "url": "https://it.wikipedia.org/wiki?curid=3231450", "title": "Aljaksandr Kul'\u010dy", "text": "Carriera.\nClub.\nDopo aver giocato con numerose squadre di club, nel 2008 si trasferisce al Rostov, nel campionato russo.\nNazionale.\nDal 1996 al 2012 ha rappresentato la Nazionale bielorussa e con 102 presenze si \u00e8 issato al primo posto nella classifica di giocatori con pi\u00f9 presenze nella sua nazionale"}
{"id": "3231455", "revid": "319414", "url": "https://it.wikipedia.org/wiki?curid=3231455", "title": "Ilshu", "text": "Detto anche Anbu, Il suo regno dovrebbe collocarsi fra il 2617 ed il 2587 a.C., ed il suo successore dovrebbe essere Anba, secondo una lista conservata negli archivi di Ebla, citt\u00e0 sita attualmente in Siria, al tempo tributaria di Mari. La sua storicit\u00e0 \u00e8 provata da ritrovamenti nel secondo strato (Mari II) del \"tell\" di Mari."}
{"id": "3231462", "revid": "332944", "url": "https://it.wikipedia.org/wiki?curid=3231462", "title": "Sami Jauhojaervi", "text": ""}
{"id": "3231463", "revid": "729019", "url": "https://it.wikipedia.org/wiki?curid=3231463", "title": "Neuropatia del pudendo", "text": "La neuropatia del pudendo (in inglese \"pudendal neuropathy\"), o meglio nevralgia del pudendo o Sindrome di Alcock, \u00e8 una sindrome caratterizzata da dolore cronico localizzato al perineo, nelle zone del corpo innervate dal nervo pudendo. Sebbene le cause della sindrome dolorosa siano variabili e il meccanismo non completamente noto, l'elemento comune \u00e8 la compressione o \"intrappolamento\" del nervo nel suo canale.\nEziologia.\nLa neuropatia del pudendo \u00e8 spesso dovuta a danni meccanici o infiammatori al nervo pudendo. Pu\u00f2 essere causata da un utilizzo prolungato della posizione seduta, dalla uso della bicicletta, dall'esercizio fisico, da interventi per la cura delle emorroidi oppure pu\u00f2 insorgere in seguito ad Herpes genitale oppure ancora da nessuna ragione evidente.\nEpidemiologia.\nColpisce in circa due terzi dei casi il sesso femminile.\nClinica.\nPu\u00f2 sopraggiungere bruscamente o svilupparsi nel tempo. La presentazione clinica \u00e8 varia: dolori appena accennati, bruciori, tensioni, fitte, perdita di sensibilit\u00e0, sensazioni di caldo o freddo.\nIl dolore solitamente peggiora in posizione seduta e si riduce stando in piedi, sdraiati o seduti sul gabinetto. Pu\u00f2 essere localizzato in un'area soltanto, in diverse aree, bilaterale o unilaterale. Spesso si associa a problemi urinari, rettali e sessuali.\nDiagnosi differenziale.\nDeve essere distinta dalla prostadinia, dalla prostatite non batterica, dalla vulvodinia, dall'orchialgia, dalla proctalgia, dalla coccigodinia, dalla sindrome del muscolo elevatore dell'ano e dalla borsite ischiale.\nTrattamento.\nLa neuropatia del pudendo pu\u00f2 essere curata attraverso terapie fisiche, infiltrazioni di steroidi e altri preparati e attraverso interventi chirurgici di decompressione del nervo.\nEstremamente efficace si \u00e8 dimostrata il trattamento fisioterapico nella nevralgia pudenda. Infatti varie sono le manovre che possono essere eseguite per aiutare chi soffre di questa patologia, come per esempio: manipolazioni vertebrali, mobilizzazioni vertebrali, lavoro miofasciale.\nIl trattamento fisioterapico quindi favorisce la liberazione del nervo pudendo lungo il suo percorso, andando quindi a ridurre le irritazioni negli spazi entro cui passa, favorendo la guarigione.\nEnorme beneficio inoltre lo si ottiene andando a lavorare sulle strutture del coccige, molto spesso deviato verso l'interno.\nPrognosi.\nL'individuazione precoce della malattia \u00e8 predittiva di un miglior decorso."}
{"id": "3231464", "revid": "1632387", "url": "https://it.wikipedia.org/wiki?curid=3231464", "title": "Battle Hymns MMXI", "text": "Battle Hymns MMXI viene considerato l'undicesimo album in studio della band statunitense heavy metal Manowar. Il disco \u00e8 la ri-registrazione dell'album di debutto \"Battle Hymns\" con l'aggiunta di 2 tracce live. \u00c8 stato rimasterizzato con tecnologie pi\u00f9 moderne rispetto all'edizione del 1982 al fine di avere un suono pi\u00f9 potente e pulito rispetto all'incisione originale."}
{"id": "3231465", "revid": "767487", "url": "https://it.wikipedia.org/wiki?curid=3231465", "title": "Giovanni Gallotti", "text": "Carriera.\nCalciatore.\nGallotti svolge la quasi totalit\u00e0 della sua carriera agonistica in club spezzini, esclusa una breve parentesi al nella stagione 1926-1927.\nLa sua prima stagione la gioca tra le file del Veloce Club di La Spezia, che militava nel campionato cadetto, con il quale si piazza al secondo del girone C del comitato regionale della Liguria.\nNel 1920 si trasferisce allo Spezia, militante in massima serie, con il quale si piazza nella stagione 1920-1921 al terzo posto della Prima Categoria Ligure.\nLa stagione seguente che visse lo scisma del calcio italiano, Gallotti con il suo club si piazz\u00f2 al penultimo posto del Girone A della Lega Nord, evitando la retrocessione grazie al posto liberato dalla fusione tra Pro Livorno e .\nAnche il campionato successivo Gallotti e lo Spezia evitarono la retrocessione in extremis, vincendo gli spareggi salvezza contro il Derthona.\nLa stagione 1923-1924 vide nuovamente Gallotti ed i suoi affrontare degli spareggi e vincerli ottenendo per l'ennesima volta una salvezza.\nDopo anni di faticose salvezze, lo Spezia retrocedette nel 1925. La stagione in seconda serie vide lo Spezia vincere il girone B della Lega Nord, ma per la riforma dei campionati non ottenne la promozione.\nGallotti comunque sal\u00ec novamente di serie, poich\u00e9 venne ingaggiato dal Genoa che militava Divisione Nazionale, il massimo campionato italiano.\nIn \"rossoblu\" Gallotti disput\u00f2 un solo incontro, la sconfitta esterna per 2-1 contro il del 24 ottobre 1926.\nNel 1927 torn\u00f2 allo Spezia, ottenne il terzo posto del Girone C nella Prima Divisione 1927-1928 e la vittoria del Girone A della Prima Divisione 1928-1929 che garant\u00ec ai bianconeri l'accesso alla neonata Serie B.\nSempre nella stagione 1928-1929, lo Spezia, piazzandosi al primo posto del girone finale che vedeva affrontarsi i club dei tre gironi della categoria, fu il vincitore della Prima Divisione 1928-1929.\nLa stagione in B fu l'ultima che Gallotti disput\u00f2 tra le file dello Spezia, poich\u00e9 nel 1930 pass\u00f2 alla Juventus Spezzina, club nel quale chiuse la carriera l'anno seguente.\nGallotti allo Spezia marc\u00f2 108 presenze ed \u00e8 l'undicesimo marcatore, con altri due giocatori, con 34 segnature della storia dei \"bianconeri\" liguri.\nAllenatore.\nRitiratosi dall'attivit\u00e0 agonistica, divenne allenatore dello Spezia dal 1945 al 1946."}
{"id": "3231467", "revid": "54193", "url": "https://it.wikipedia.org/wiki?curid=3231467", "title": "Catalogo nazionale dei beni culturali", "text": ""}
{"id": "3231469", "revid": "122972501", "url": "https://it.wikipedia.org/wiki?curid=3231469", "title": "Federico Turrini", "text": "\u00c8 il nuovo capitano della Nazionale italiana di nuoto, succedendo Filippo Magnini.\nBiografia.\nSi \u00e8 laureato con lode a Pisa, in Economia e Legislazione dei Sistemi Logistici.\nCarriera.\nMistista, ha ottenuto i suoi migliori risultati nei 200 metri in campo nazionale vincendo cinque titoli italiani, e nei 400 metri nelle gare internazionali, vincendo le sue due medaglie in quella distanza.\nHa partecipato alle Olimpiadi di Londra 2012 e Rio 2016.\n \u00c8 stato convocato in nazionale nel 2005 ed ha partecipato sia agli europei giovanili di quell'anno che a quelli in vasca corta a Trieste. Ha vinto la sua prima medaglia internazionale nel 2007 alle Universiadi di Bangkok in Thailandia.\nNel 2010 ha vinto tre titoli nazionali nei 200\u00a0m misti ed \u00e8 stato convocato agli europei di Budapest; nel novembre di quell'anno ai campionati europei in vasca corta di Eindhoven \u00e8 tornato su un podio importante vincendo il Bronzo nella gara dei 400\u00a0m misti. Il mese successivo ha partecipato ai mondiali in vasca corta di Dubai non superando le qualificazioni nelle gare dei misti.\nIl 22 giugno 2012 viene convocato per i Giochi olimpici di Londra per gareggiare nei 200 e 400 misti.\nAi Campionati Assoluti Primaverili svoltisi a Riccione nell'aprile 2013 vince 3 ori (200\u00a0m dorso, 200\u00a0m misti, 400\u00a0m misti) e guadagna la qualificazione ai Mondiali di Barcellona sui 200\u00a0m e i 400\u00a0m misti.\nNel 2014 partecipa ai Campionati europei di nuoto di Berlino dove accede con il terzo tempo alla finale dei 400 misti. Il giorno seguente vince la medaglia di bronzo nella finale completando la gara con un crono di 4.14.15 conquistando cos\u00ec la sua prima medaglia in una competizione europea in vasca lunga.\nNel 2016 partecipa ai Campionati europei di nuoto a Londra gareggiando in due gare, nei 200 metri misti e nei 400 metri misti. Centra in entrambe le occasioni la finale posizionandosi quinto nella prima e terzo nella secondo aggiudicandosi cos\u00ec la medaglia di bronzo con un tempo di 4.14.74 confermando il risulto gi\u00e0 ottenuto nella precedente edizione.\nNel dicembre 2017 viene nominato capitano della nazionale di nuoto durante i campionati europei di Copenaghen, carica che manterr\u00e0 anche durante i campionati europei di Glasgow 2018.\nPalmar\u00e8s.\nCampionati italiani.\n38 titoli individuali e 1 in staffetta, cos\u00ec ripartiti:\n\"nd = non disputata\"\nCuriosit\u00e0.\nNel 2019 si candida per il consiglio comunale di Livorno (sua citt\u00e0 natale) per la lista civica \"Casa Livorno\", in appoggio al candidato sindaco Luca Salvetti. "}
{"id": "3231470", "revid": "15756", "url": "https://it.wikipedia.org/wiki?curid=3231470", "title": "Heaven - Best of Ballads 2", "text": "Heaven - Best of Ballads 2 \u00e8 la terza raccolta della rock band svizzera Gotthard, pubblicata nel novembre del 2010 dalla Nuclear Blast. L'uscita \u00e8 avvenuta quasi due mesi dopo la morte del cantante del gruppo, Steve Lee, in un incidente stradale. La copertina \u00e8 in un elegante nero per ricordare la scomparsa dello sfortunato frontman.\nQuest'album rappresenta il seguito della raccolta \"One Life One Soul - Best of Ballads\" uscita nel 2002, raccogliendo principalmente ballate contenute negli album pubblicati dalla band tra il 2005 e il 2009. Sono inoltre presenti l'inedito \"What Am I\" (proveniente dalle sessioni dell'album \"Need to Believe\") e due rivisitazioni in chiave acustica dei brani \"Have a Little Faith\" e \"Falling\".\nL'album ha riscosso immediato successo e ha mantenuto il primo posto della classifica svizzera per cinque settimane totali.\nFormazione.\nAltri musicisti"}
{"id": "3231471", "revid": "404338", "url": "https://it.wikipedia.org/wiki?curid=3231471", "title": "Saldature", "text": ""}
{"id": "3231472", "revid": "404338", "url": "https://it.wikipedia.org/wiki?curid=3231472", "title": "Torni", "text": ""}
{"id": "3231473", "revid": "767487", "url": "https://it.wikipedia.org/wiki?curid=3231473", "title": "Lamgi-Mari", "text": "Il suo nome fu inizialmente letto come Lamgi-Mari, ma oggi c'\u00e8 accordo fra gli studiosi per leggerlo come Isqi-Mari. Il suo regno dovrebbe collocarsi circa fra il 2295 e il 2290 a.C., anno in cui Mari fu conquistata e saccheggiata da Sargon di Akkad. \u00c8 stato ritrovato il suo trono, con incise scene di guerra e trionfo, probabilmente partecip\u00f2 alla conquista di Ebla quando era generale con il suo predecessore \u1e2aidar."}
{"id": "3231474", "revid": "287204", "url": "https://it.wikipedia.org/wiki?curid=3231474", "title": "Frese", "text": ""}
{"id": "3231476", "revid": "404338", "url": "https://it.wikipedia.org/wiki?curid=3231476", "title": "Femorale", "text": ""}
{"id": "3231486", "revid": "450700", "url": "https://it.wikipedia.org/wiki?curid=3231486", "title": "Intrappolamento nervo pudendo", "text": ""}
{"id": "3231490", "revid": "799504", "url": "https://it.wikipedia.org/wiki?curid=3231490", "title": "Fontana dell'obelisco Lateranense", "text": "La fontana dell'obelisco Lateranense si trova a Roma, in piazza San Giovanni in Laterano, addossata al lato settentrionale dell'obelisco.\nStoria.\nTerminato nel 1587 il restauro ed il ripristino dell'antico acquedotto alessandrino, chiamato da allora \u201cAcqua Felice\u201d dal nome del papa Sisto V, al secolo Felice Peretti, sotto il cui pontificato venne terminata l'opera, come era stato fatto in precedenza per l\u2019\"Aqua Virgo\", furono iniziati i lavori per una ramificazione sotterranea secondaria del condotto, in modo da assicurare l'approvvigionamento idrico delle zone dei colli Viminale e Quirinale, allora scarsamente serviti, proseguendo poi verso la zona del Laterano, e venne di conseguenza progettata anche l'edificazione di un certo numero di fontane.\nNei primissimi anni del XVII secolo, sotto il pontificato di papa Clemente VIII, vennero iniziati i lavori per la costruzione di una piccola fontana, la prima di quella popolosa zona della citt\u00e0, a contatto con l'imponente obelisco Lateranense che solo pochi anni prima, nel 1588, per volont\u00e0 di papa Sisto V l'architetto Domenico Fontana aveva eretto nella sua attuale collocazione.\nL'autore del progetto originale, incerto come anche l'esecutore materiale dell'opera (se pure non si tratt\u00f2 della stessa persona), la realizz\u00f2 a spese del Capitolo dei Canonici di San Giovanni, ma la fontana, per quanto di dimensioni relativamente ridotte, fu conclusa solo nel 1607, dopo circa 4 anni di rifacimenti, modifiche e ripensamenti. Il motivo di tanti interventi \u00e8 da ricercare nella volont\u00e0 dei 3 papi che si succedettero in quel breve lasso di tempo, di lasciare nel monumento un segno del loro passaggio.\nNella sua versione iniziale, la fontana doveva essere strutturata in due vasche semicircolari (di cui la superiore pi\u00f9 piccola, a forma di valva di conchiglia, affiancata da due delfini) sostenute da un prospetto, con varie decorazioni, tra cui un'aquila centrale, addossato al lato settentrionale del piedistallo dell'obelisco. Il bordo superiore del prospetto, in particolare, sotto una prima decorazione a motivi sferici e subito sopra l'aquila, era ornato dalle bande merlate e le stelle a otto punte simbolo araldico di papa Clemente VIII (Aldobrandini).\nNel 1605 il prospetto venne sormontato da una statua bronzea di san Giovanni, affiancato dai gigli araldici di papa Leone XI (de' Medici) che aveva evidentemente avuto il tempo, pur nel suo brevissimo pontificato, di commissionare l'opera. Poco dopo anche il successivo pontefice, Paolo V (Borghese), volle che i simboli araldici della sua famiglia venissero apposti sul monumento, e sul prospetto apparvero, ai lati della conchiglia, i rilievi di un'altra aquila e un drago, a fare da contorno ad un riquadro contenente la tiara e le chiavi pontificie. In occasione di questo intervento fu deviato il condotto di fuoriuscita dell'acqua: anzich\u00e9 dai delfini venne fatta gettare nella vasca dal drago e dall'aquila.\nSolo nel successivo XIX secolo la fontana assunse il suo aspetto attuale, con la rimozione della statua e dei gigli fatti sistemare da Leone XI. Non \u00e8 certo se l'asportazione sia dovuta al cattivo stato di conservazione degli elementi bronzei (forse rovinati da un fulmine) o a motivazioni politiche che miravano ad eliminare tracce della famiglia Medici.\nAlcuni autori forniscono una diversa versione sull'origine della fontana: ne fanno infatti risalire l'edificazione al periodo 1588-1590, contemporaneamente o subito dopo l'erezione dell'obelisco da parte di Domenico Fontana, che anche la progett\u00f2, e la descrivono ornata fin dall'inizio dalla statua di san Giovanni e dai due delfini che gettavano acqua nella vasca superiore: entrambe opere dello scultore Taddeo Landini, andate perdute nel rifacimento di papa Paolo V. La data proposta sembra poter concordare con la presenza di alcuni elementi decorativi che possono effettivamente essere accostati ai simboli araldici di papa Sisto V, ma, di contro, lo stesso Fontana non cita l'opera nel catalogo delle sue realizzazioni, redatto da lui medesimo."}
{"id": "3231496", "revid": "767487", "url": "https://it.wikipedia.org/wiki?curid=3231496", "title": "Lovers in the Night", "text": "Lovers in the Night \u00e8 una canzone della rock band Toto, quinto singolo estratto dall'album Toto IV.\nInformazioni.\nAnche questo come il precedente singolo non era stato pensato inizialmente come singolo ma fu ugualmente pubblicato. Nell'album Toto IV \"Lovers in the Night\" \u00e8 collegato ad \"Afraid of Love\", nel senso che alla fine di quest'ultima parte l'intro di pianoforte suonato da David Paich, scrittore del brano, che qui funge le veci di tastierista e voce. Gli ospiti nella registrazione del brano sono Joe Porcaro ai timpani, Lenny Castro alle percussioni, Jim Horn e Tom Scott al sassofono, Ralph Dyck al sintetizzatore e quasi infine proprio come per \"Afraid of Love\" la Martyn Ford Orchestra mentre il finale spetta ad un magistrale Lukather che esegue uno degli assoli pi\u00f9 indelebili per gli amanti del hard-lyric-rock. Il brano si posizion\u00f2 cinquantasettesimo nella Billboard Hot 100. Del brano non fu per\u00f2 girato il videoclip."}
{"id": "3231497", "revid": "2091899", "url": "https://it.wikipedia.org/wiki?curid=3231497", "title": "The 7th Saga", "text": "The 7th Saga \u00e8 un videogioco di ruolo sviluppato per Super Nintendo Entertainment System, in Giappone noto come . Il giocatore \u00e8 invitato a scegliere due protagonisti, i quali vivranno esperienze diverse, finalizzate ad un obiettivo analogo: raccogliere sette rune magiche.\nAvanzando con il gioco, alla squadra potrebbero unirsi sei nuovi personaggi. Quando un personaggio secondario si unisce ad uno principale, gli altri affronteranno la coppia in combattimenti vari al fine di aggiudicarsi le rune mancanti.\nIl gioco, rispetto alle versioni precedenti, \u00e8 dotato una \"bussola\" di cristallo, visibile in alto a destra, tramite la quale \u00e8 possibile individuare i nemici, anche se non lo sono sulla mappa. Solitamente, o si muovono verso il giocatore oppure rimangono immobili e sono sempre individuabili. \nI combattimenti, di conseguenza, non avvengono in modo casuale: \u00e8 possibile, per esempio, evitare i nemici, ma essendo sia veloci che casuali nei loro spostamenti, sono difficili da evitare. Il gioco utilizza l'effetto grafico simil-3D Mode 7 per distinguere le transizioni tra la fase d'esplorazione, e la fase del combattimento. Il gioco \u00e8 famoso anche per la sua notevole difficolt\u00e0, obbligando i giocatori meno abili a proseguire con la storia, solo dopo un allenamento molto impegnativo. \nModalit\u00e0 di gioco.\nCi sono tre tipi di ambienti: uno sicuro, uno infestato dai nemici, ed uno dedicato al combattimento. Ognuna di questi ambienti presenta diverse caratteristiche.\nQuando i personaggi sono in un'area sicura, di solito una citt\u00e0, possono interagire con gli abitanti, comprare o vendere oggetti, cercare oggetti nascosti, riposare in albergo, ecc ...Il protagonista pu\u00f2 anche duellare con altri personaggi, oppure convincerli di unirsi alla sua causa.\nNelle aree infestate dai nemici, il Cristallo Magico appare sullo spigolo sinistro dello schermo e mostra la posizione dei nemici, la posizione delle citt\u00e0 e delle aree pericolose, e dove potrebbero trovare le rune. Se si osserva un puntino bianco raggiungere il centro della sfera, verr\u00e0 avviato un combattimento. \nQuando si vuole prelevare un tesoro da un forziere, ed evitare un combattimento, si deve essere svelti, perch\u00e9 i nemici sono naturalmente attratti dai protagonisti.\nIl combattimento pu\u00f2 avvenire affrontando a uno a tre nemici. Per poter procedere nel gioco \u00e8 necessario uccidere i nemici che si sta affrontando. Il giocatore pu\u00f2 attaccare, difendersi, richiamare incantesimi, utilizzare ammennicoli vari o fuggire. Se il giocatore vince, i suoi personaggi otterranno, sia oro, che punti esperienza. Se perderanno, met\u00e0 dell'oro, gi\u00e0 in loro possesso, verr\u00e0 perduta. Se si perde la battaglia contro uno dei protagonisti/rivali, la propria runa apparterr\u00e0 a quel personaggio. Con l'esperienza migliorer\u00e0 il tipo di equipaggiamento, in base al prezzo od altri fattori (se sono armi o protezioni fisiche, magiche o versatili). \nPersonaggi.\nI personaggi di \"The 7th Saga\" vivono dimensioni fisiche e magiche governate da un tempo variabile. Essi sono:\nStoria.\nTicondera \u00e8 un mondo in cui, 5 000 anni or sono, l'essere preternaturale Saro sconfisse un empio di nome Gorsia grazie all'utilizzo di sette rune magiche. Negli anni successivi, da allora, queste rune sono sparpagliate in diversi punti della terra.\nLemele, figlio di Saro, nato 4 900 anni dopo gli eventi passati, divenne l'annientatore del Demone Gariso. Ora centenne, Lemele siede sul trono reale mondiale, governando pacificamente.\nRe Lemele, durante la sua ricerca delle sette rune, incontra gli altri personaggi. Cinque anni di allenamenti nel suo palazzo sono sufficienti ad addestrare i sette apprendisti, i quali vengono inviati in tutto il mondo alla ricerca delle rune. Ognuno di essi possiede poteri distinti ed unici.\nL'erede di Lemele sar\u00e0 solo di colui che riuscir\u00e0 a possedere tutte e sette le rune. Per facilitare la loro ricerca, il Re dona a tutti i suoi apprendisti una Sfera di Cristallo.\nRecuperarle equivale a fronteggiare i tiranni, ossia, coloro che le posseggono: stregoni, re corrotti e dragoni. Nel gioco potrebbe accadere che Pison, un bracconiere arruolato da un traditore degli apprendisti, vada a caccia degli stessi apprendisti. Ogni volta che inizia il gioco, il marchio di \"traditore\" viene assegnato in maniera casuale.\nSconfitto un Gariso risorto e recuperate tutte le rune, il protagonista affronta Lemele, in realt\u00e0 Gorsia. Gorsia intraprese un viaggio nel tempo, proveniente da 5 000 anni fa, uccise Lemele ed ne assunse l'identit\u00e0, addestrando i fanciulli, in realt\u00e0, per scopi personali: trovare le rune e impossessarsene.\nOgni runa racchiude, effettivamente, parte dei poteri dello stregone. Gorsia le frantuma, riassorbendo tutti gli incantesimi del passato, e, dopo aver colpito con una saetta il protagonista, lo invia nel passato, in un mondo incognito: la Tincondera di 5 000 anni prima.\nDopo aver oltrepassato diverse citt\u00e0, il protagonista raggiunger\u00e0 la citt\u00e0 tecnologica di Melenam, rovina nel futuro. Melenam \u00e8 la citt\u00e0 d'origine della robotica Tetsujin, ed il protagonista assiste alla distruzione della citt\u00e0 per mano di un super-Tetsujin costruito dagli scienziati, il cui obiettivo dovrebbe essere la sconfitta di Gorsia.\nSebbene Saro abbia sconfitto Gorsia, Gorsia \u00e8 tornato dal futuro ed ha ferito letalmente Saro. La disciplina di Saro conferisce al protagonista le sette rune, con cui il protagonista sigilla i poteri del turpe mago. Il morente Gorsia fredda il giocatore in un ultimo atto di nemesi, ma 4 900 anni dopo Saro reincarna l'anima del protagonista in un neonato, suo figlio Lemele.\nRecensione.\nIl gioco fu recensito nel 1994 sul numero 201 della rivista \"Dragon\", diretta da Sandy Petersen, nella colonna dell'\"Eye of the Monitor\". Petersen valut\u00f2 il gioco con un voto complessivo di 3 su 5 stelle.\nUna comune controversia attiva di questo gioco solleva la questione sull'impossibilit\u00e0 di tornare, durante gli svolgimenti della trama, nel presente, in cui si combattono i nemici pi\u00f9 deboli. Ci\u00f2 comporterebbe l'inadeguatezza dei personaggi poco allenati a sconfiggere i nemici del passato storico e, di conseguenza, proseguire risulterebbe impossibile.\nLa mancanza di rune rende il gioco molto pi\u00f9 difficile, in quanto queste erano in grado di equilibrare le forze dei personaggi. I giocatori potevano disporre, in corrispondenza del nome, le necessarie abilit\u00e0 presenti sulla linea B-Accessoria, la linea B-Protettiva e la linea B-Offensiva.\nRaggiungere Gariso risulta comunque noioso e difficile, ed ancora pi\u00f9 ostico era sconfiggere lo stesso Gariso. A seguito della vittoria sul nemico, non si disporr\u00e0 pi\u00f9 della funzione delle rune.\nSuperato Gariso, la maggior parte dei nemici \u00e8 molto pi\u00f9 difficile da sconfiggere e, nell'eventualit\u00e0 si sia dimenticato di rafforzare la propria squadra, il giocatore sar\u00e0 costretto o a sconfiggere solo i nemici pi\u00f9 deboli, ottenendo meno esperienza ed allungando la sessione di gioco eccessivamente, oppure ricominciare l'avventura da principio."}
{"id": "3231498", "revid": "1086846", "url": "https://it.wikipedia.org/wiki?curid=3231498", "title": "First Division 2000-2001", "text": "L'edizione 2000-2001 della First Division fu la 98\u00ba edizione del campionato inglese di Seconda Divisione, la 10\u00b0 con la formula attuale."}
{"id": "3231499", "revid": "3732", "url": "https://it.wikipedia.org/wiki?curid=3231499", "title": "Babelis tv", "text": "Babelis tv \u00e8 stata una televisione privata via cavo fondata nel 1971 a Rimini. \u00c8 stata la terza tv privata italiana, dopo Telediffusione Italiana Telenapoli e Telebiella e la prima a trasmettere in diretta gare sportive.\nStoria.\nLa fondazione dell'emittente avvenne per un'intuizione. Nel 1971 Carlo Soci (un fotografo che aveva un negozio nel centro di Rimini) aveva messo in vendita una telecamera portatile Akai VTS-110. L'oggetto rimase invenduto, finch\u00e9 un giorno un amico, Romano Bedetti, gli propose di ritirarla dalla vetrina e di usarla per riprendere le partite del Rimini Calcio.\nAll'apertura della stagione calcistica 1971-72 il duo cominci\u00f2 ad effettuare le riprese. Fu fondata una societ\u00e0, denominata Babelis tv dal nome dei fondatori, tutti membri del CineFotoClub di Rimini:\nDomenica 5 dicembre 1971 ebbe luogo la prima registrazione di una partita, l'incontro Rimini-Spal. Luciano Liuzzi fece le riprese, coadiuvato da Pino Bagnolini. Carlo Soci si riserv\u00f2 il delicato incarico di cambiare la bobina, operazione che andava fatta ogni 20 minuti (tale era la durata del nastro).\nFurono effettuate anche interviste ai protagonisti. Poi si vendette il prodotto ai bar locali, che lo trasmisero per i propri clienti la domenica sera. Queste trasmissioni, quindi, furono effettuate a circuito chiuso. Successivamente part\u00ec la campagna abbonamenti e furono avviate le trasmissioni via cavo. Fu cablato il centro di Rimini: cavi vennero stesi in Corso Augusto, in via Gambalunga, in piazza Ferrari; inoltre furono allacciati alcuni condomini.\nLa prima annunciatrice dell'emittente fu Silvana Pivi. Nel 1972 Babelis tv super\u00f2 i mille abbonati. I soci chiesero un preventivo per cablare tutta la citt\u00e0, come aveva gi\u00e0 fatto Telebiella, ma il loro progetto naufrag\u00f2 di fronte a un preventivo miliardario (in lire).\nNel novembre di quell'anno il noto giornalista sportivo Rai Alfredo Pigna fu incaricato di realizzare un servizio per la Domenica Sportiva su Valerio Spadoni, un calciatore appena arrivato sui palcoscenici della Serie A nella Roma, di cui non si sapeva nulla, eccetto il fatto che aveva militato nel Rimini Calcio. Pigna si rec\u00f2 un giorno a Rimini in cerca di qualche foto e di qualche testimonianza. Con sua grande sorpresa, si trov\u00f2 di fronte una quantit\u00e0 di nastri Ampex gi\u00e0 pronti per il montaggio video. Il giornalista volle citare l'emittente locale nel suo servizio, ma gli fu impedito (non poteva nominare la \"concorrenza\"). Scrisse comunque di Babelis tv in un articolo pubblicato su \"Settimana TV\".\nNel 1973 l'emittente cambi\u00f2 denominazione in Babelis Telerimini. Venne fondata la testata giornalistica \u00abVGA (cio\u00e8 Video Giornale Adriatico) Telerimini\u00bb, con il compito di realizzare il telegiornale.\nNel 1976, dopo la sentenza della Corte Costituzionale, l'emittente pass\u00f2 dal cavo all'irradiazione via etere. Il nome \"Babelis\" scomparve: al suo posto nacque Telerimini - Articolo 21 tv."}
{"id": "3231503", "revid": "2014155", "url": "https://it.wikipedia.org/wiki?curid=3231503", "title": "Teresa di Oldenburg", "text": "Famiglia d'origine.\nTeresa fu l'ultima degli otto figli del duca Pietro di Oldenburg (1812-1881) e della principessa Teresa di Nassau-Weilburg (1815-1871).\nI suoi nonni paterni erano il duca Giorgio di Holstein-Oldenburg (1784-1812) e la duchessa Ekaterina Pavlovna Romanova (1788-1819), nata granduchessa di Russia; quelli materni il duca Guglielmo di Nassau (1792-1839) e la sua prima moglie, la duchessa Luisa di Sassonia-Hildburghausen (1794-1825).\nMatrimonio.\nIl 12 maggio del 1879, Teresa spos\u00f2 il duca Georgij Maksimilianovi\u010d di Leuchtenberg (1852-1912), figlio del duca Massimiliano di Leuchtenberg e della granduchessa Marija Nikolaevna Romanova.\nDal loro matrimonio nacque un figlio:\nTeresa mor\u00ec il 19 aprile del 1883 a San Pietroburgo. Giorgio, sei anni dopo, si rispos\u00f2 con la principessa Anastasia del Montenegro."}
{"id": "3231504", "revid": "619191", "url": "https://it.wikipedia.org/wiki?curid=3231504", "title": "Popples", "text": "Popples \u00e8 una serie di giocattoli creati dalla Those Characters From Cleveland (TCFC), una compagnia sussidiaria della American Greetings. Il loro design fu realizzato da Susan Trentel, che aveva lavorato per la TCFC e in passato aveva creato i primi prototipi per Strawberry Shortcake e gli orsetti del cuore. Furono lanciati sul mercato nel 1985.\nDescrizione.\nI popples sono degli esseri vagamente somiglianti a degli orsetti di peluche dai colori sgargianti con una tasca-marsupio sulla schiena, dentro la quale possono essere risvoltati facendoli diventare una sorta di palla. Pur avendo l'aspetto generale di un orsetto i popples hanno una coda lunga e sottile dotata di un pon pon alla fine e delle orecchie simili a quelle di un cane cocker. La prima serie dei popples prevedeva nove personaggi (sei femmine e tre maschi) di tre differenti dimensioni (grandi, medie e piccole). Contemporaneamente fu lanciata una serie che riprendeva gli stessi personaggi per\u00f2 tutti in dimensioni tascabili. In seguito furono lanciate sul mercato altre linee di popples come \"Rock Star Popples\" o \"Sports Popples\".\nPersonaggi.\nLa prima linea di popples includeva nove personaggi:\nAltri media.\nDal 1986 al 1987 fu trasmesso il cartone animato \"Popples\" per la durata di due stagioni, contemporaneamente a un fumetto basato sulla serie televisiva ma pubblicato solo negli Stati Uniti.\nIn concomitanza con la nuova serie \"Popples\" su Netflix , una linea di giocattoli rinnovata \u00e8 stata rilasciata il 30 ottobre 2015 da Spin Master e Saban Brands , tra cui i personaggi Bubbles, Lulu, Sunny, Izzy e Yikes. Nel 1986 la American Greetings pubblic\u00f2 anche un videogioco per Commodore 64, \"A Popples Christmas Adventure\", dedicato ai pi\u00f9 piccoli e costituito da una serie di scenette multimediali e da un semplice labirinto da risolvere."}
{"id": "3231508", "revid": "2153076", "url": "https://it.wikipedia.org/wiki?curid=3231508", "title": "The Best of Nelly Furtado", "text": "The Best of Nelly Furtado \u00e8 la prima raccolta di successi della cantante canadese Nelly Furtado, pubblicato il 12 novembre 2010 dall'etichetta discografica Geffen. Il disco riunisce tutti i brani pi\u00f9 noti della sua carriera, tra collaborazioni e pezzi in qualit\u00e0 di ospite, oltre a tre inediti, \"Night Is Young\", \"Stars\" e \"Girlfriend in the City\". \u00c8 in vendita nelle versioni Standard e Deluxe, quest'ultima comprendente due CD. Le tracce e la copertina della raccolta sono note a partire dal 14 ottobre 2010.\nTracce.\nLa versione \"Super Deluxe\" contiene un ulteriore DVD con i suoi migliori videoclip e l'aggiunta dell'inedito clip del brano \"Wait For You\" contenuto nella tracklist del fortunatissimo multiplatino album Loose.\nClassifiche.\nL'album, a differenza dei precedenti, non ha avuto un forte impatto nelle classifiche di vendita, raggiungendo solo la quattordicesima posizione della classifica greca. \u00c8 stato il primo album dell'artista a non entrare nella classifica statunitense Billboard \"Hot 200\"."}
{"id": "3231510", "revid": "1543377", "url": "https://it.wikipedia.org/wiki?curid=3231510", "title": "West Reading (Stati Uniti d'America)", "text": "West Reading \u00e8 una borough degli Stati Uniti d'America, nella contea di Berks nello Stato della Pennsylvania. Secondo il censimento del 2000 la popolazione \u00e8 di 4.049 abitanti.\nSociet\u00e0.\nEvoluzione demografica.\nLa composizione etniaca vede una maggioranza di quella bianca (89,33%), seguita da quella akakpo (4,03%) dati del 2000."}
{"id": "3231511", "revid": "1543377", "url": "https://it.wikipedia.org/wiki?curid=3231511", "title": "Campionati europei di nuoto in vasca corta 2010 - 50 metri dorso maschili", "text": "Le qualifiche per la semifinale si sono svolte la mattina del 26 novembre 2010, mentre la semifinale e la finale si sono svolte la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante l'evento sono stati migliorati i seguenti record:"}
{"id": "3231515", "revid": "1543377", "url": "https://it.wikipedia.org/wiki?curid=3231515", "title": "Windsor (contea di Berks)", "text": "Windsor \u00e8 una township degli Stati Uniti d'America, nella contea di Berks nello Stato della Pennsylvania. Secondo il censimento del 2000 la popolazione \u00e8 di 2.392 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97,95%), seguita da quella afroamericana (0,59%) dati del 2000."}
{"id": "3231516", "revid": "61051", "url": "https://it.wikipedia.org/wiki?curid=3231516", "title": "Manchester City Football Club 1976-1977", "text": "Questa voce raccoglie le informazioni riguardanti il Manchester City Football Club nelle competizioni ufficiali della stagione 1976-1977.\nStagione.\nIn campionato il Manchester City navig\u00f2 nelle posizioni di alta classifica, arrivando all'inizio del girone di ritorno a contendersi il titolo con e . In testa per alcune giornate, i \"Citizens\" vennero sorpassati dai \"Reds\" concludendo il campionato secondi, con un punto di svantaggio sul Liverpool. Eliminato dal ai quarti di finale di FA Cup, nelle altre coppe il Manchester City venne eliminato nelle fase iniziali, in particolare in Coppa UEFA dove la vittoria al Maine Road contro i futuri vincitori della venne vanificata da due reti segnate al ritorno dai \"Bianconeri\".\nMaglia e sponsor.\nLo sponsor tecnico per la stagione 1976-1977 \u00e8 Umbro.\nStatistiche.\nAndamento in campionato.\nLuogo, risultato e posizione seguono l'ordine ufficiale delle giornate."}
{"id": "3231517", "revid": "1543377", "url": "https://it.wikipedia.org/wiki?curid=3231517", "title": "Petre Steinbach", "text": " Apparteneva al gruppo degli svevi del Banato.\nCarriera.\nGiocatore.\nSteinbach inizi\u00f2 la sua avventura calcistica nel 1925 nel RGM Timi\u0219oara. Nel 1928 si trasfer\u00ec al Col\u021bea Bra\u0219ov dove vinse un campionato romeno. In seguito si accas\u00f2 all'Unirea Tricolor Bucarest, squadra dove gioc\u00f2 per 10 anni e concluse la carriera da calciatore nel 1940 nell'Olympia Bucarest.\nCon la Nazionale rumena, Steinbach disput\u00f2 18 partite e partecip\u00f2 al Mondiale 1930 nonostante non scese in campo.\nAllenatore.\nDopo il secondo conflitto mondiale, Steinbach divenne allenatore. Dal 1947 al 1948 allen\u00f2 l'ITA Arad e poco dopo, divenne commissario tecnico della Nazionale rumena. Con Steinbach alla guida, la Romania incass\u00f2 la peggior sconfitta della sua storia: 0-9 contro l'. Nel 1960 fu CT della selezione giovanile rumena ma, al ritorno da un torneo disputatosi a Vienna, fu arrestato. Nel 1963, Steinbach ebbe la sua ultima esperienza calcistica come allenatore del Farul Constan\u021ba, esperienza che dur\u00f2 fino all'anno successivo. Nel 1975, decise di trasferirsi in Germania e nel 1996 mor\u00ec nel paese allemano."}
{"id": "3231525", "revid": "1305772", "url": "https://it.wikipedia.org/wiki?curid=3231525", "title": "Alessandro di Oldenburg", "text": "Famiglia d'origine.\nAlessandro era figlio del duca Pietro di Oldenburg (1812-1881) e della principessa Teresa di Nassau-Weilburg (1815-1871).\nI suoi nonni paterni erano il duca Giorgio di Holstein-Oldenburg (1784-1812) e la duchessa Ekaterina Pavlovna Romanova (1788-1819), nata granduchessa di Russia; quelli materni il duca Guglielmo di Nassau (1792-1839) e la sua prima moglie, la duchessa Luisa di Sassonia-Hildburghausen (1794-1825).\nMatrimonio.\nIl 19 gennaio del 1868, a San Pietroburgo, Alessandro spos\u00f2 la duchessa Eugenia di Leuchtenberg, figlia del duca Massimiliano di Leuchtenberg e della granduchessa Marija Nikolaevna di Russia.\nDal loro matrimonio nacque un figlio:"}
{"id": "3231526", "revid": "1573940", "url": "https://it.wikipedia.org/wiki?curid=3231526", "title": "Sus ahoenobarbus", "text": "Il cinghiale barbato di Palawan (Sus ahoenobarbus ) \u00e8 una specie di suide originaria di alcune isole delle Filippine.\nDescrizione.\nDimensioni.\nMisura 100-160 cm di lunghezza testa-corpo e pu\u00f2 raggiungere i 100 cm di altezza al garrese; il peso pu\u00f2 raggiungere i 150 kg.\nAspetto.\nFino a pochi anni fa, i cinghiali barbati del Sud-est asiatico venivano riuniti in un'unica specie, \"Sus barbatus\", a sua volta suddivisa in tre sottospecie. Tuttavia, le analisi genetiche hanno oggi garantito al cinghiale barbato di Palawan lo status di specie a s\u00e9 stante. Come i suoi ex conspecifici, presenta un cranio allungato e un folto ciuffo di ispidi peli bianchi che ricopre le guance e il grugno. Il grosso corpo, sorretto da lunghe zampe, \u00e8 ricoperto da una rada peluria di colore variabile dal bruno-rossastro al nero. Il maschio \u00e8 leggermente pi\u00f9 grande della femmina e presenta verruche facciali piccole ma ben evidenti, che si ritiene costituiscano una sorta di protezione durante gli scontri testa a testa con i suoi simili.\nBiologia.\nConosciamo molto poco riguardo alla biologia del cinghiale barbato di Palawan, se si esclude quello che \u00e8 stato dedotto in passato dalle osservazioni dei cinghiali barbati di Indonesia e Malesia, \"Sus barbatus barbatus\" e \"S. b. oi\". Tuttavia, si ritiene che il cinghiale barbato di Palawan sia molto pi\u00f9 sedentario di \"Sus barbatus\", dal momento che in questa specie non sono mai state segnalate le periodiche migrazioni di massa che intraprenderebbero entrambe le suddette sottospecie.\nTutti i cinghiali barbati hanno una dieta molto varia, composta principalmente da frutta e semi, ma anche da un gran numero di altre sostanze, da radici e funghi a piccoli vertebrati e carogne. I maschi adulti sono generalmente solitari, ma le femmine e i giovani si alimentano in gruppi familiari matriarcali, che talvolta si riuniscono a formare branchi pi\u00f9 grandi. Il picco della stagione riproduttiva coincide con la transizione dalla fioritura allo sviluppo dei primi frutti nella foresta: questo fa ipotizzare che i cinghiali potrebbero avere uno stimolo visivo alla riproduzione dai petali che cadono. Dopo l'accoppiamento, la femmina costruisce un nido temporaneo tra la vegetazione in cui d\u00e0 alla luce da 3 a 11 piccoli, dopo un periodo di gestazione che dura da 90 a 120 giorni. Il nido sar\u00e0 utilizzato solo dalla madre e dai suoi piccoli per una settimana-dieci giorni.\nDistribuzione e habitat.\nEndemico delle Filippine, il cinghiale barbato di Palawan \u00e8 presente solamente sulle isole di Balabac, Palawan e Calamian. Vive e va in cerca di cibo soprattutto nelle foreste sempreverdi, dal livello del mare fino a circa 1500 metri, ma penetra talvolta anche nei terreni coltivati ai margini della foresta.\nConservazione.\nA causa dell'elevata pressione venatoria e della rapida distruzione dell\"'habitat\" in un areale gi\u00e0 originariamente ristretto, il cinghiale barbato di Palawan \u00e8 il pi\u00f9 minacciato tra i cinghiali barbati del Sud-est asiatico. La forte crescita demografica e la povert\u00e0 stanno costringendo le popolazioni locali ad un'agricoltura di sussistenza a scapito delle foreste ricche di biodiversit\u00e0 di Palawan. Inoltre, nonostante la messa al bando del disboscamento commerciale in tutta la provincia di Palawan negli anni '90, i prelievi di legname illegali su piccola scala sono ancora responsabili della continua riduzione delle aree boschive. L'impatto che la deforestazione sta avendo sul cinghiale barbato di Palawan \u00e8 aggravato dalla caccia intensiva a scopo alimentare e, in particolare, dall'aumento del ricorso a metodi di caccia non tradizionali come gli esplosivi.\nAl momento non esistono misure di conservazione apposite per questa specie. Uno dei limiti pi\u00f9 significativi alla messa in atto di una strategia di conservazione \u00e8 la scarsit\u00e0 di informazioni, in particolare per quanto riguarda lo status delle popolazioni. Un piano d'azione stilato nel 1993 dal Pigs, Peccaries and Hippos Specialist Group della IUCN sottoline\u00f2 la necessit\u00e0 di una ricerca di base per stabilire, tra le altre cose, l'entit\u00e0 e la localizzazione della popolazione esistente. Pi\u00f9 di venticinque anni dopo, e senza motivo di credere che il cinghiale barbato di Palawan sia meno minacciato di quanto non fosse nei primi anni '90, queste informazioni di base sembrano ancora mancare."}
{"id": "3231528", "revid": "115576907", "url": "https://it.wikipedia.org/wiki?curid=3231528", "title": "Alleati non ovvi", "text": "Alleati non ovvi \u00e8 un album in studio della cantante italiana Viola Valentino, pubblicato il 16 novembre 2010.\nDescrizione.\nIl titolo dell'album \u00e8 un anagramma del nome dell'autrice, Viola Valentino.\nSi tratta di un doppio album: il primo disco contenente dodici tracce, sei gi\u00e0 incluse nell'EP \"I tacchi di Giada\" pubblicato un anno prima e sei inedite, mentre il secondo disco contiene l'edizione digitale del libro omonimo di Luigi Matta.\nContiene inoltre una cover di \"Che m'importa del mondo\", di Rita Pavone."}
{"id": "3231529", "revid": "1543377", "url": "https://it.wikipedia.org/wiki?curid=3231529", "title": "Wyomissing", "text": "Wyomissing \u00e8 un comune (\"borough\") degli Stati Uniti d'America, nella contea di Berks nello Stato della Pennsylvania.\nSociet\u00e0.\nEvoluzione demografica.\nLa composizione etnica vede una maggioranza di quella bianca (94,76%), seguita da quella asiatica (1,90%) dati del 2000."}
{"id": "3231540", "revid": "1305772", "url": "https://it.wikipedia.org/wiki?curid=3231540", "title": "Pietro di Oldenburg", "text": "Con il nome di Pietro di Oldenburg si identificano:"}
{"id": "3231541", "revid": "767487", "url": "https://it.wikipedia.org/wiki?curid=3231541", "title": "Anna (Toto)", "text": "Anna \u00e8 una canzone della rock band Toto, quarto singolo estratto dal loro album del 1988 The Seventh One.\nInformazioni.\nIl brano \u00e8 uno dei classici della band, una classica ballad sentimentale come quelle che scrive di solito Steve Lukather autore del brano insieme a Randy Goodrum. Come ha poi dichiarato l'autore in un'intervista, questa canzone in realt\u00e0 non \u00e8 dedicata a nessuna donna di preciso con quel nome.\nLa canzone vede la presenza come ospiti di Michael Fisher e Joe Porcaro alle percussioni mentre James Newton Howard e Marty Paich arrangiano e dirigono l'orchestra. Il singolo si posizion\u00f2 diciannovesimo nell'ARIA Charts, ma del brano non fu girato alcun videoclip."}
{"id": "3231550", "revid": "1149807", "url": "https://it.wikipedia.org/wiki?curid=3231550", "title": "Mr. Brown Is Back in Town", "text": "Mr. Brown Is Back in Town \u00e8 un singolo del disc jockey, conduttore radiofonico e conduttore televisivo italiano Andrea Pellizzari, pubblicato il 9 novembre 2010 dall'etichetta discografica Universal, prodotto da Sir Bob Cornelius Rifo (Bloody Beetroots).\nIl brano \u00e8 basato sul noto brano per bambini britannico \"London Bridge Is Falling Down\".\nContesto.\nLa canzone, e il relativo singolo, sono stati realizzati a scopo di beneficenza. I proventi derivanti dalla sua vendita sono devoluti in favore della Fondazione Francesca Rava N.P.H. Italia Onlus per la costruzione di una casa accoglienza nei pressi dell'Ospedale Pediatrico Saint Damien di Port au Prince (Haiti) per bambini orfani del terremoto. Il brano ha venduto circa 55.000 copie, riuscendo a dare un contributo significativo per la costruzione della casa di accoglienza."}
{"id": "3231557", "revid": "466539", "url": "https://it.wikipedia.org/wiki?curid=3231557", "title": "Andreas Ostler", "text": "Grazie alle due medaglie d'oro vinte a in entrambe le specialit\u00e0, Ostler rientra nel ristretto novero di piloti capaci di ottenere la \"doppietta\" bob a due-bob a quattro alle Olimpiadi nella stessa edizione, impresa riuscita soltanto ad altri cinque colleghi nella storia dei giochi: l'italiano Eugenio Monti, i tedeschi orientali Meinhard Nehmer e Wolfgang Hoppe e i connazionali Andr\u00e9 Lange e Francesco Friedrich.\nBiografia.\nAi VI Giochi olimpici invernali (edizione disputatasi nel 1952 a Oslo, Norvegia ) vinse la medaglia d'oro nel bob a 4 con i connazionali Friedrich Kuhn, Lorenz Nieberl e Franz Kemser. dietro di loro le nazionali statunitense e svizzera; il tempo segnato fu di 5'07\"84 quasi tre secondi da quella statunitense (5'10\"84) e quasi quattro secondi dalla svizzera (5'11\"70). Per avere pi\u00f9 possibilit\u00e0 di vittoria nella gara a quattro, la squadra tedesca decise di non schierare una seconda slitta e di affiancare quindi a Ostler e Nieberl i due atleti pi\u00f9 possenti, quali erano appunto Kuhn e Kemser; con un peso totale di 472 kg, il quartetto tedesco riusc\u00ec ad avere agevolmente la meglio sulla concorrenza. In seguito la Federazione Internazionale di Bob e Skeleton (FIBT) decise di porre delle limitazioni di peso agli equipaggi, fissando il limite in 420 kg. Con Lorenz Nieberl vinse l'oro anche nel bob a due nella stessa manifestazione con un tempo di 5'24\"54.\nQuattro anni dopo, ai Giochi di , Ostler partecip\u00f2 soltanto alla gara a quattro, piazzandosi all'ottavo posto finale e sfilando inoltre quale portabandiera della delegazione tedesca ai Giochi.\nInoltre ai campionati mondiali vinse due ori e due medaglie d'argento: nel 1951 conquist\u00f2 la medaglia d'oro sia nel bob a due con Lorenz Nieberl che nel bob a quattro con Nieberl, Xavier Leitl e Michael P\u00f6ssinger, mentre nel 1953 ottenne due medaglie d'argento nel bob a due con Franz Kemser e nel bob a quattro con Heinz Wendlinger, Hans Hohenester e Rudi Erben.\nHa altres\u00ec conquistato sette titoli nazionali, quattro nel bob a due e tre nel bob a quattro.\nDopo il ritiro Ostler si dedic\u00f2 all'attivit\u00e0 di ristoratore. Nel 2006 la vicenda del quartetto tedesco capitanato da Ostler, vincitore della medaglia d'oro alle olimpiadi del 1952, venne raccontata nel film \"Schwere Jungs\" (\"Heavy Boys\")."}
{"id": "3231559", "revid": "404449", "url": "https://it.wikipedia.org/wiki?curid=3231559", "title": "Santa Maria (Castiglione delle Stiviere)", "text": "Santa Maria \u00e8 una localit\u00e0 del comune di Castiglione delle Stiviere, in provincia di Mantova.\nMonumenti e luoghi di interesse.\nImmersa tra le colline, di particolare interesse \u00e8 il \"Convento di Santa Maria\", del XVI secolo.\nFu eretto nel 1496 da padre Girolamo Redini, fondatore della \"Congregazione dei Padri Eremiti di S. Maria di Gonzaga e rimaneggiato nei primi anni del Cinquecento dal marchese Luigi Gonzaga, nonno di San Luigi, che lo don\u00f2 ai Frati Minori di San Francesco, detti \"Zoccolanti\".\nNel 1584 vi si ritir\u00f2 Luigi Gonzaga in preghiera. Sconsacrato nel 1798 sub\u00ec negli anni seguenti danni molto ingenti che portarono alla demolizione di una parte dell'edificio e della chiesa. Durante recenti scavi di sistemazione sono stati rinvenuti i preziosi resti di una villa romana."}
{"id": "3231562", "revid": "161273", "url": "https://it.wikipedia.org/wiki?curid=3231562", "title": "C/2008 S3 (Boattini)", "text": ""}
{"id": "3231571", "revid": "113167835", "url": "https://it.wikipedia.org/wiki?curid=3231571", "title": "Atari DOS", "text": "L'Atari Disk Operating System, abbreviato in DOS, era il sistema operativo per dischi utilizzato nei computer Atari ad 8 bit. Il kernel del DOS era contenuto nella ROM dei computer ma permetteva poche funzioni base. La parte pi\u00f9 consistente del DOS era un'estensione del sistema operativo che veniva caricata nella memoria del computer ed aggiungeva le funzionalit\u00e0 per poter gestire in maniera completa le unit\u00e0 a dischi ed i file. Per poter caricare ed eseguire il DOS in memoria era necessario che il computer fosse dotato di 32 kB di RAM aggiuntiva.\nAtari present\u00f2 la prima versione del sistema nel 1979 come DOS 1.0. L'ultima versione distribuita fu la XE, pubblicata nel 1988.\nCaratteristiche tecniche.\nIl sistema operativo incluso nella ROM dei computer conteneva un semplice insieme di funzioni denominate \"\"resident disk handler\" (gestore residente del disco) per poter eseguire su un'eventuale unit\u00e0 a dischi collegata al sistema solo 4 operazioni base: la formattazione del disco, la lettura di uno specifico settore, la scrittura/verifica di un settore ed il controllo dello stato dell'unit\u00e0. Il DOS vero e proprio era caricato in memoria da un dischetto: esso era composto da un \"file management system\"\", o FMS, e dalle estensioni all'FMS. Nonostante Atari considerasse come DOS l'insieme di queste 3 parti (il gestore dei dischi, l'FMS e le sue estensioni), si tendeva ad indicare come \"DOS\" solo l'FMS ed i programmi ad esso allegati.\nVersioni.\nDOS 1.0.\nLa prima versione del sistema (1979) era indicata semplicemente come DOS: veniva distribuita insieme alle unit\u00e0 a dischi modello \"810\" e tutti i comandi erano selezionati tramite menu. Consisteva di un unico file caricato in memoria denominato DOS.SYS. Il DOS fu ridenominato DOS 1.0 quando fu realizzata la versione 2.0.\nIl DOS 1.0 fu commissionato a Shepardson Microsystems, Inc. (SMI), che mise a capo del progetto Paul Laughton, che gi\u00e0 aveva scritto il DOS dei computer Apple II.\nDOS 2.0.\nLa seconda versione del DOS, nota anche come \"DISK OPERATING SYSTEM II VERSION 2.0S\", fu distribuita da Atari a partire dal 1981 sempre con le unit\u00e0 a dischi \"810\" ma anche con le prime unit\u00e0 \"1050\". Questa \"release\" \u00e8 considerata il tratto d'unione di tutte le versioni dell'Atari DOS dato che qualsiasi unit\u00e0 a dischi compatibile Atari poteva leggere un disco formattato con il DOS 2.0S. \u00c8 anche una delle versioni pi\u00f9 diffuse dell'Atari DOS.\nIl DOS 2.0S consisteva dei file DOS.SYS e DUP.SYS: il primo veniva caricato in memoria mentre il secondo, che conteneva il menu per richiamare le utility del sistema, veniva caricato solo quando richiesto. Oltre alla correzione dei bug della precedente versione, la 2.0S introduceva la possibilit\u00e0 di lanciare automaticamente un file eseguibile il cui nome fosse AUTORUN.SYS. Inoltre, dato che la memoria del computer era cancellata dal caricamento di DUP.SYS, il DOS 2.0S permetteva di creare un'immagine della RAM in un file denominato MEM.SAV, che veniva poi ricaricata quando l'utente usciva da DUP.SYS.\nNe fu distribuita anche una versione 2.0D, dove la lettera \"D\" stava per \"Double density\", ad indicare che supportava anche i dischi a doppia densit\u00e0 (la \"S\" della versione 2.0S indicava, invece, il supporto per i soli dischi singola densit\u00e0). Il DOS 2.0D fu distribuito con l'unit\u00e0 \"815 Dual Disk Drive\".\nLa seconda versione del DOS fu scritta da Optimized Systems Software (OSS), capitanata da Bill Wilkinson.\nDOS 3.0.\nNel 1983 Atari inizi\u00f2 a distribuire con le unit\u00e0 \"1050\" una nuova versione del DOS, la 3.0, che sfruttava la maggior densit\u00e0 di formattazione dell'unit\u00e0 (130 kB per lato contro i 90 kB dei dischi a singola densit\u00e0) definita \"Enhanced Density\" (Densit\u00e0 estesa). A causa dell'organizzazione dei settori del disco in \"blocchi\" di grandi dimensioni, i dischi in formato DOS 3.0 non erano compatibili con il DOS 2.0: ci\u00f2 rese il DOS 3.0 impopolare, e la sua diffusione fu inferiore a quella del predecessore. Per questo motivo Atari realizz\u00f2 il DOS 2.5: nonostante la numerazione, tale versione usc\u00ec posteriormente alla 3.0.\nDOS 2.5.\nNoto anche come \"DISK OPERATING SYSTEM II VERSION 2.5\", il DOS 2.5 fu distribuito da Atari come versione migliorata della precedente versione 3.0 per venire incontro alle richieste dei suoi clienti. Il DOS 2.5 supportava i dischi in formato Enhanced Density, aveva una utility per leggere i dischi del DOS 3.0 e poteva formattare i dischi anche in singola densit\u00e0. Presente nel DOS c'era anche una utility per la creazione di un RAM disk, sfruttabile con l', dotato di 128 kB di RAM.\nIl DOS 2.5 fu distribuito a partire dal 1985 insieme alle unit\u00e0 \"1050\" ed alle prime unit\u00e0 \"XF551\".\nDOS 4.0.\nConosciuto durante lo sviluppo con il nome in codice di \"QDOS\", il DOS 4.0 fu progettato per l'unit\u00e0 a dischi \"1450XLD\". Siccome questa non fu mai messi in commercio, i diritti del DOS 4.0 furono resi all'autore, Michael Barall, che lo mise nel pubblico dominio. Fu in seguito pubblicato da \"Antic Software\", una societ\u00e0 produttrice di software fondata dal direttore della rivista \"Antic\", dedicata ai computer Atari ad 8 bit. Grazie all'uso dei blocchi al posto dei settori, il DOS 4.0 supportava la formattazione dei dischi a singola, doppia e densit\u00e0 estesa cos\u00ec come i dischi a doppia faccia. Il DOS 4.0 non era per\u00f2 compatibile con le versioni 2.0 e 3.0 del sistema per cui i dischi formattati con questi DOS non potevano essere letti. Un'altra limitazione del DOS 4.0 era che non selezionava in automatico la densit\u00e0 dei dischi, scelta che doveva operare manualmente l'utente tramite le voci del menu.\nDOS XE.\nQuando l'\"XF551\" fu messa in commercio non solo era la prima unit\u00e0 a dischi prodotta da Atari capace di leggere i dischi a Doppia densit\u00e0 ma anche quelli a doppia faccia. Per supportare queste nuove caratteristiche fu messa in commercio una nuova versione del sistema, il DOS XE (conosciuto anche con il nome in codice di \"ADOS\", \"Advanced DOS\"). Il nuovo formato proprietario dei file lo rendeva per\u00f2 incompatibile con i precedenti DOS 2.0 e 2.5, per cui fu sviluppata un'utility per poterli leggere. Il DOS XE supportava anche la marcatura temporale dei file, le cartelle secondarie e le maggiori velocit\u00e0 dell'unit\u00e0 XF551.\nIl DOS XE supportava solo i computer Atari XL/XE e non funzionava con i vecchi modelli 400/800. Fu anche l'ultimo DOS pubblicato da Atari per i suoi computer ad 8 bit.\nDOS di altre societ\u00e0.\nNel corso degli anni furono messi in commercio anche DOS non Atari, distribuiti dai produttori delle unit\u00e0 a dischi, da programmatori che avevano modificato i DOS originali oppure da utenti che avevano scritto la propria versione di sistema operativo. Spesso questi DOS potevano leggere dischi con densit\u00e0 maggiori e potevano impostare le unit\u00e0 per leggere i dischi pi\u00f9 velocemente (con tecniche tipo \"Warp Speed\" e \"Ultra-Speed\"). Molti dei DOS (eccetto lo SpartaDOS) erano compatibili con il DOS 2.0.\nSmartDOS.\nLo SmartDOS era un sistema compatibile con il DOS 2.0 e basato su un'interfaccia a menu. Fu anche uno dei primi DOS non Atari a supportare i dischi a doppia densit\u00e0. Lo SmartDOS includeva diverse migliorie tra cui la copia e la verifica dei settori, il controllo della velocit\u00e0 e la riconfigurazione dell'unit\u00e0 a dischi. Fu scritto da John Chenoweth e Ron Bieber.\nOS/A+ e DOS XL.\nQuesti DOS furono prodotti da Optimized Systems Software. Erano compatibili con l'Atari DOS 2.0 e supportavano i dischi a doppia densit\u00e0. A differenza di molti degli altri DOS, l'OS/A+ era usato solo tramite riga di comando e non usava un'interfaccia a menu, che invece offriva il DOS XL.\nSuper DOS.\nQuesto DOS poteva leggere tutti i tipi di dischi, a singola, doppia e densit\u00e0 estesa ed a singola e doppia faccia, e faceva uso di tutte le tecniche di velocizzazione delle operazioni di lettura dei dati sviluppate dai vari produttori di unit\u00e0 a dischi.\nTopDOS.\nIl TopDOS, pubblicato da Eclipse Software, era un sistema con interfaccia a menu con delle caratteristiche avanzate come l'ordinamento dei file durante l'elenco del contenuto delle cartelle o la compressione delle cartelle stesse. Poteva inoltre cancellare i file e recuperarli dopo la cancellazione. Alcune di queste caratteristiche erano disponibili solo utilizzando il formato proprietario TOPDOS.\nMyDOS.\nIl MyDOS, pubblicato da Wordmark System, supportava le cartelle secondarie ed i dischi rigidi. Fu distribuito con il codice sorgente.\nSpartaDOS.\nQuesto DOS usava un'interfaccia a riga di comando e non era compatibile con l'Atari DOS 2.0 anche se ne poteva leggere i dischi. Supportava le cartelle secondarie ed i dischi rigidi dato che era capace di gestire dei file system grandi fino a 16 MB. Includeva la capacit\u00e0 di creare dei semplici file batch.\nSpartaDOS X.\nVersione pi\u00f9 potente dello SpartaDOS, lo SpartaDOS X ricordava abbastanza l'MS-DOS nell'aspetto e nelle funzionalit\u00e0. Era installato all'interno di una ROM distribuita su una cartuccia.\nFu sviluppato da Mike Gustafson di ICD dalla versione 4.17 (1988) alla 4.21 (1989); la 4.22 fu distribuita da FTe nel 1995 (scritta da Mike Homhan); dal 2006 \"DLT Software\" aggiorna un progetto denominato SDX che \u00e8 l'evoluzione del vecchio SpartaDOS X. L'ultima versione dell'SDX disponibile \u00e8 la 4.42 (al 2010).\nBW-DOS.\nIl BW-DOS era un DOS compatibile con lo SpartaDOS. L'ultima versione, la 1.30, fu distribuita nel dicembre del 1995. Rispetto allo SpartaDOS, occupava meno memoria e non usava la RAM posta sotto alla ROM degli XL/XE perci\u00f2 poteva essere usato anche sui vecchi modelli 400/800.\nScritto da Ji\u0159\u00ed Bernasek, il BW-DOS era freeware.\nDOS 2.6.\nAlcuni hacker della comunit\u00e0 Atari modificarono il DOS 2.0 per aggiungere alcune caratteristiche, tra cui la possibilit\u00e0 di utilizzare i dischi a doppia densit\u00e0 mantenendo per\u00f2 l'operativit\u00e0 del DOS 2.0.\nReal.Dos.\nNato come SpartaDOS 3.x, ne fu cambiato il nome in Real.DOS per motivi legali dato che, come si evince dal nome originale, il Real.DOS/SpartaDOS 3.x era compatibile con lo SpartaDOS. Fu scritto da Stephen J. Carden e Ken Ames.\nFormati dei dischi.\nEsistevano diversi formati dei dischi Atari. Il disco standard era a singola faccia, singola densit\u00e0 ed aveva 720 settori divisi in 40 tracce. Dopo la formattazione con il DOS 2.x o compatibile, restavano liberi 707 settori: di ogni settore da 128 byte venivano usati gli ultimi 3 per immagazzinare informazioni relative ai byte utilizzati, al numero del file, al successivo settore da leggere, lasciando cos\u00ec 125 byte per i dati. Altri formati avevano differenti capacit\u00e0:"}
{"id": "3231575", "revid": "124123", "url": "https://it.wikipedia.org/wiki?curid=3231575", "title": "Heinz Wendlinger", "text": "Biografia.\nBobbista durante la met\u00e0 del XX secolo, ai campionati mondiali vinse una medaglia d'argento a Cortina d'Ampezzo 1953, nel bob a quattro con Andreas Ostler, Hans Hohenester e Rudi Erben."}
{"id": "3231577", "revid": "1573940", "url": "https://it.wikipedia.org/wiki?curid=3231577", "title": "World Miss University", "text": "World Miss University (\uc6d4\ub4dc \ubbf8\uc2a4 \uc720\ub2c8\ubc84\uc2dc\ud2f0) \u00e8 un concorso di bellezza internazionale che si tiene quasi annualmente e quasi sempre a Seul in Corea del Sud dal 1986, con una media di circa quaranta concorrenti ogni anno."}
{"id": "3231581", "revid": "1086846", "url": "https://it.wikipedia.org/wiki?curid=3231581", "title": "First Division 1999-2000", "text": "L'edizione 1999-2000 della First Division fu la 97\u00ba edizione del campionato inglese di Seconda Divisione, la 9\u00b0 con la formula attuale."}
{"id": "3231585", "revid": "466539", "url": "https://it.wikipedia.org/wiki?curid=3231585", "title": "Campionati europei di nuoto in vasca corta 2010 - 100 metri rana maschili", "text": "Le qualifiche per la semifinale si sono svolte la mattina del 25 novembre 2010, mentre la semifinale \u00e8 svolta la sera dello stesso giorno. La finale si \u00e8 svolta la sera del 26 novembre 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231586", "revid": "212348", "url": "https://it.wikipedia.org/wiki?curid=3231586", "title": "Alef", "text": ""}
{"id": "3231587", "revid": "322321", "url": "https://it.wikipedia.org/wiki?curid=3231587", "title": "Conclave del 1655", "text": "Il conclave del 1655 venne convocato a seguito della morte di papa Innocenzo X e si concluse con l'elezione di papa Alessandro VII.\nSvolgimento.\nIl conclave inizi\u00f2 il 18 gennaio 1655, con sessantadue partecipanti. Quattro cardinali si aggiunsero a conclave iniziato ed uno mor\u00ec durante lo stesso. Tre cardinali non presenziarono alle votazioni, ed uno sub\u00ec (per la seconda volta) il veto spagnolo, portando cos\u00ec a sessantaquattro il numero dei votanti all'ultima votazione. In questo Conclave prese non pochi voti anche l\u2019Abate Ilarione Rancati pur non essendo Cardinale, eccezione gi\u00e0 verificatasi in passato per altri prelati come ad esempio Eugenio III e Celestino V."}
{"id": "3231592", "revid": "76069", "url": "https://it.wikipedia.org/wiki?curid=3231592", "title": "Elena Aleksandrovna Lichovceva", "text": ""}
{"id": "3231593", "revid": "149485", "url": "https://it.wikipedia.org/wiki?curid=3231593", "title": "Campionati europei di nuoto in vasca corta 2010 - 100 metri farfalla maschili", "text": "Le qualifiche per la semifinale si sono svolte la mattina del 25 novembre 2010, mentre la semifinale \u00e8 svolta la sera dello stesso giorno. La finale si \u00e8 svolta la sera del 26 novembre 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231596", "revid": "599013", "url": "https://it.wikipedia.org/wiki?curid=3231596", "title": "Kevin Melson", "text": "Carriera.\nArriva al Basket Club Ferrara il 2 novembre 2010.\nIl 2 dicembre 2010, dopo un mese esatto al suo arrivo a Ferrara, rescinde il contratto a causa di problemi familiari."}
{"id": "3231599", "revid": "587852", "url": "https://it.wikipedia.org/wiki?curid=3231599", "title": "Campionati europei di nuoto in vasca corta 2010 - 100 metri stile libero femminili", "text": "Le qualifiche per la semifinale si sono svolte la mattina del 25 novembre 2010, mentre la semifinale \u00e8 svolta la sera dello stesso giorno. La finale si \u00e8 svolta la sera del 26 novembre 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231604", "revid": "1086846", "url": "https://it.wikipedia.org/wiki?curid=3231604", "title": "First Division 1998-1999", "text": "L'edizione 1998-1999 della First Division fu la 96\u00ba edizione del campionato inglese di Seconda Divisione, l'8\u00b0 con la formula attuale."}
{"id": "3231605", "revid": "228587", "url": "https://it.wikipedia.org/wiki?curid=3231605", "title": "Piero Orlandini", "text": "Biografia.\nNato da una famiglia di origini parmensi, si laure\u00f2 in lettere classiche a Roma. Nel 1952 giunse a Gela, in Sicilia, dopo aver conseguito il diploma di specializzazione in archeologia. Qui per diversi anni si dedic\u00f2 alle ricerche, storiche ed archeologiche, che portarono alla scoperta di numerosissimi siti e all'approfondimento nelle conoscenze riguardanti la topografia e la vita dell'antica colonia greca. Gli studi furono portati avanti a Gela e in tutta la Sicilia centro-meridionale in collaborazione con altri due grandi archeologi dell'epoca, Dinu Adame\u0219teanu e Pietro Griffo. Un grande risultato fu l'inaugurazione del Museo Archeologico Nazionale di Gela che pose fine alla secolare opera di ricerca clandestina nel territorio.\nDivent\u00f2 in seguito soprintendente archeologico dell'agrigentino e ispettore centrale del ministero a Roma.\nSi trasfer\u00ec definitivamente a Milano nel 1972, nominato professore ordinario di archeologia e storia dell'arte greca e romana alla universit\u00e0 statale.\nDal 1974 inizi\u00f2 a scavare il sito dell'Incoronata, nell'entroterra di Metaponto, in Basilicata e ne diresse lo scavo fino al 1995.\n\u00c8 stato insignito delle medaglie d'oro del ministero dell'Universit\u00e0 e della ricerca scientifica nel 1984, e del ministero per i Beni culturali nel 1990.\n\u00c8 morto a Milano all'et\u00e0 di 87 anni il 20 aprile del 2010. L'annuncio della scomparsa \u00e8 stato dato dall'Accademia Nazionale dei Lincei, di cui era socio dal 1970."}
{"id": "3231613", "revid": "287204", "url": "https://it.wikipedia.org/wiki?curid=3231613", "title": "Dhammasattha", "text": "Dhammasattha \u00e8 il nome p\u0101li di un genere letterario diffuso nella parte continentale occidentale del Sud-est asiatico (moderni Laos, Birmania, Cambogia, Thailandia e Yunnan) e scritto principalmente nelle lingue p\u0101li, birmano, mon o tai, ovvero in uno stile bilingue p\u0101li-nissaya vernacolare.\n\"Sattha\" \u00e8 l'affine p\u0101li del termine sanscrito per istruzione, erudizione o trattato, \"\u015b\u0101stra\". \"Dhamma-sattha\" si traduce come \"trattato sulla legge (\"dhamma\")\". Il termine vernacolare myanmar (birmano), traslitterato come \"dhammas\u0101t\" o \"dhammasat\" (pronunciato nel moderno myanmar (birmano) come \"dhammathat\"), \u00e8 derivato storicamente dal sanscrito o sanscrito ibrido attraverso il p\u0101li. I termini tai e mon, tipicamente romanizzati come \"thammas\u0101t\" o \"dhammas\u0101t\", rispettivamente, derivano anch'essi dal sanscrito.\nI testi \"dhammasattha\" sono storicamente collegati alla letteratura braminica \"dharma\u015b\u0101stra\", sebbene siano influenzati in maniera molto significativa dalle tradizioni buddhiste p\u0101li locali e dalla letteratura dell'Asia sud-orientale del Therav\u0101da.\nIl \"dhammas\u0101t\" (birmano: \u1013\u1019\u1039\u1019\u101e\u1010\u103a, scritto anche dhammathat) \u00e8 menzionato per la prima volta in Birmania in un'iscrizione birmana proveniente dalla Bagan (Pagan) del XIII secolo d.C., anche se \u00e8 probabile che i testi \"dhammasattha\" vi furono trasmessi prima. Certi \"dhammasattha\" asseriscono di essere stati compilati durante il primo millennio d.C. Ci sono nove \"dhammathat\" birmani principali, ossia i \"Manu\" e i \"Dhammavisala Dhammathat\" della dinastia di Pagan, il \"Waru Dhammathat\" (1270), il \"Pasedha\" (1468), il \"Dhammathat Kyaw\" (1581) e i \"Pyanchi Dhammathats\" (1614) della dinastia di Toungoo e il Myingun Dhammathat (1650) della dinastia Konbaung.\nC'\u00e8 un'estesa tradizione di esegesi \"dhammasattha\", particolarmente a Myanmar (Birmania). Centinaia di \"dhammasattha\", commentari e testi giuridici collegati sono presenti sotto forma di parabaik e di manoscritto su foglia di palma.\nI \"dhammasattha\" influenzarono numerose societ\u00e0 dell'Asia sud-orientale anteriormente all'era coloniale, in materie riguardanti matrimonio, furto, aggressione, schiavit\u00f9, debiti, regalit\u00e0, propriet\u00e0, eredit\u00e0 nonch\u00e9 altre questioni. Nella Birmania contemporanea (Myanmar), sebbene predominino le leggi coloniali e post-coloniali, rimane pratica accettabile usare il \"dhammasat\" nelle corti di giustizia in certe aree del diritto di famiglia e di successione."}
{"id": "3231615", "revid": "276327", "url": "https://it.wikipedia.org/wiki?curid=3231615", "title": "SS 162 dir", "text": ""}
{"id": "3231616", "revid": "2039709", "url": "https://it.wikipedia.org/wiki?curid=3231616", "title": "Giovanni Celeste", "text": "Biografia.\nNacque a Messina il 22 gennaio 1905, figlio di Giovanni e Rosa Crisafulli, ed in giovane et\u00e0 fu calciatore della locale squadra dell'Unione Sportiva Peloro, della quale fu anche uno dei primi capitani nei suoi primi anni di storia.\nLaureatosi in Discipline Nautiche al Regio Istituto Superiore Navale di Napoli il 17 luglio 1930, nel 1931 intraprese la carriera militare e dal 26 febbraio al 13 maggio successivi fu in forza alla Regia Scuola C.R.E.M. di San Bartolomeo La Spezia, per passare poi dal 1\u00ba giugno al 4 luglio 1931 all'Istituto Idrografico di Genova e successivamente al Comando in Capo del Dipartimento Marittimo dello Jonio e del Basso Adriatico.\nNel corso della guerra civile spagnola, quale 2\u00b0 del sommergibile \"Medusa\" partecip\u00f2 alle operazioni militari in Spagna. Nel 1937 spos\u00f2 a Trieste la signorina Elodia Miniussi dalla quale avr\u00e0 una figlia, Rosinella, poi diventata un'affermata poetessa e residente in Friuli.\nAll'atto dell'entrata in guerra del Regno d'Italia, il 10 giugno 1940, si trovava imbarcato, in qualit\u00e0 di comandante in seconda, sul sommergibile \"Anfitrite\" operante nel settore del Mediterraneo orientale.\nNel corso della sua carriera si imbarc\u00f2 come ufficiale a bordo degli esploratori \"Venezia\" e \"Mirabello\", della cannoniera \"Lepanto\" e dei sommergibili \"Fisalia\", \"Sirena\" (quale responsabile durante i lavori presso l'arsenale di Taranto dal 22 dicembre 1940 al 10 gennaio 1941), \"Turchese\" (in qualit\u00e0 di comandante in seconda), \"Medusa\" (in qualit\u00e0 di comandante in seconda), \"H4\" (quale comandante dall'11 aprile al 27 maggio 1941), \"H2\" (quale comandante dal 29 maggio al 31 dicembre 1941, a Taranto), \"Perla\" (quale comandante dal 3 gennaio al 9 giugno 1942).\nDal 17 agosto del 1942, con il grado di tenente di vascello, subentr\u00f2 al capitano di fregata Primo Longobardo nel comando del sommergibile \"Enrico Toti\", conservandolo sino al 20 gennaio 1943. L'andamento della guerra nel Mediterraneo, costrinse la Regia Marina a utilizzare i sommergibili per il trasporto di materiali e anche il \"Toti\" effettu\u00f2 missioni di questo tipo per rifornire la piazzaforte di Tobruk di carburante.\nAll'inizio del 1943, si decise di trasferire i sommergibili della Marine nationale catturati ai francesi da Biserta (Tunisia) a Castellammare di Stabia, e a Celeste venne messo a disposizione il sommergibile \"FR 114\" (ex francese \"Espadon\", dal 17 al 22 gennaio 1943\")\" per il solo trasferimento in Italia.\nDal 1\u00ba febbraio assunse il comando dell\"FR 111\", l'unico sommergibile francese catturato a essere effettivamente rimesso in condizioni di operare e stanziato nella base di Augusta.\nLa morte in combattimento.\nIl battello ebbe il tempo di svolgere una sola missione di trasporto. il 27 febbraio 1943, quando, lasci\u00f2 la base di Augusta con 28,5 t materiale e viveri destinati a Lampedusa che, in quel tempo, poteva essere rifornita soltanto per via subacquea, dato che l'aviazione alleata dominava incontrastata il cielo ed il mare circostante l'isola. Il mattino del 28 febbraio, per avaria alle linee d'asse delle eliche, chiese di rientrare e ottenuta l'autorizzazione invertiva la rotta e non potendo immergersi continu\u00f2 a navigare in superficie.\nAlle 14.45 del 28 febbraio 1943, mentre stava rientrando alla base di Augusta, venne avvistato e attaccato, a ondate successive, da tre cacciabombardieri Alleati; il sommergibile mitragliato e colpito da bombe, gravemente danneggiato, s'inabiss\u00f2 in breve tempo al largo di Capo Murro di Porco. Nell'affondamento del battello persero la vita il comandante, quattro altri ufficiali e 18 fra sottufficiali e marinai\nGli onori.\nNel luglio del 1948 lo stadio di Gazzi in Messina venne intitolato, con delibera del Consiglio Comunale, alla memoria di Giovanni Celeste. L'impianto ha ospitato gli incontri casalinghi del , dal 1932 al 2004, quando \u00e8 stato inaugurato il nuovo stadio San Filippo.\nNel 1954 i Cantieri Navali di Monfalcone, per onorare la memoria del padre tragicamente scomparso in guerra, scelsero come madrina del varo della motocannoniera \"490\" la figlia Rosa Celeste che, all'epoca della scomparsa del padre, aveva poco pi\u00f9 di quattro anni."}
{"id": "3231617", "revid": "1305772", "url": "https://it.wikipedia.org/wiki?curid=3231617", "title": "Cut the Rope", "text": "Cut the Rope (in italiano \"Taglia la corda\") \u00e8 un videogioco rompicapo basato sulle leggi fisiche per sistema operativo iOS, Android, Symbian, Windows 8 e Nintendo 3DS. \u00c8 stato sviluppato nel 2010 dallo sviluppatore russo ZeptoLab e pubblicato da Chillingo. Il gioco utilizza il servizio di social network Crystal. Nel 2011, \u00e8 stato distribuito il seguito, Cut the Rope: Experiments, sviluppato solamente da ZeptoLab. E nel 2013 \u00e8 stato messo in commercio un altro seguito: Cut the Rope: Time Travel.\nL'obiettivo di ciascun livello del gioco (cio\u00e8 l'interno di una scatola) consiste nel dirigere un bonbon rosso nella bocca di una rana verde chiamata Om Nom, cercando contemporaneamente di raccogliere fino a tre stelle, ottenendo cos\u00ec un numero maggiore di punti. La caramella \u00e8 appesa su una o pi\u00f9 corde, che il giocatore pu\u00f2 tagliare con il tocco del dito a seconda della direzione che vuol far prendere a questa. La caramella pu\u00f2 essere inoltre manipolata con altri oggetti, come bolle di sapone, piattaforme rimbalzanti, dischi ecc. Il giocatore perde se la caramella \"esce\" dai confini della scatola, se si rompe colpendo degli aculei o se viene rubata dai ragnetti. Il gioco non richiede solo ragionamento, ma anche destrezza e velocit\u00e0: pu\u00f2 capitare, ad esempio, che le stelle richiedano un tempo limitato per essere raccolte (stelle a tempo).\nIl gioco era stato sviluppato inizialmente per Nintendo DSi, ma poi, dato che si prevedeva una bassa vendita, si \u00e8 deciso di farlo approdare su altre console con iPhone, iPad e Android. Nel 2011 \u00e8 comunque uscita la versione per Nintendo DSi e Nintendo 3DS disponibile sui corrispondenti store online (\"DSiWare\" &amp; \"Nintendo eShop\").\nNel giorno della distribuzione il gioco \u00e8 stato reso disponibile per iPhone, iPod touch e una versione HD per iPad, richiedendo il firmware 3.0 o superiore. Inoltre, era disponibile anche una versione di prova per ciascun dispositivo. Nove giorni dopo la pubblicazione il gioco fu scaricato un milione di volte, salendo cos\u00ec al vertice delle classifiche di App Store. Secondo Chillingo, \u00e8 un gioco per iOS che ha stabilito il record nel vendere un numero cos\u00ec alto nel cos\u00ec poco tempo.\nVersioni.\n\"Cut the Rope\".\nIn Cut the Rope i livelli sono raggruppati in \"scatole\" da 25 livelli ognuna. Attualmente ci sono,\nNella stagione 1:\nNella stagione 2:\nNella stagione 3:\n\"Cut the Rope: Experiments\".\nIl sequel \"Cut the Rope: Experiments\" (Esperimenti), allo stesso modo, raggruppa i livelli in \"esperimenti\" da 25 livelli ognuno. Attualmente ci sono,\nnello sblocco con stelle:\nnello sblocco con bonbon:\n\"Cut the Rope: Time Travel\".\n\"Cut the Rope: Time Travel\" (Viaggio nel tempo) ha invece 15 livelli per ogni viaggio dell'epoche storiche, le quali sono:\n\"Cut the Rope 2\".\n\"Cut the Rope 2\" \u00e8 stato distribuito il 19 dicembre 2013 per i dispositivi iOS e il 28 marzo 2014 per Android. Rispetto agli episodi precedenti \u00e8 presente una storia pi\u00f9 sviluppata, vengono inoltre introdotti i Nommies, ovvero altri \"mostriciattoli\" con abilit\u00e0 particolari che permettono di portare a termine i vari livelli di gioco:\n\"Cut the Rope: Magic\".\n\"Cut the Rope: Magic\" (Magia) \u00e8 stato distribuito per iOS e Android il 17 dicembre 2015.\nPiattaforme Supportate.\nIl gioco, sviluppato inizialmente per Nintendo DSi, \u00e8 stato pubblicato poi nel 2009 per piattaforme Apple, e dopo aver un enorme successo \u00e8 approdato anche sull'XperiaPlay alla fine del 2010, in esclusiva per gli Stati Uniti e la Russia. Nel 2011 il gioco (come annunciato nel 2010) viene adattato alle due console Nintendo pi\u00f9 vendute: Nintendo DSi e Nintendo 3DS, ma non approda su Wii, come si credeva. Inoltre, sempre nel 2011 esce il seguito di Cut the Rope, cio\u00e8 Cut the Rope: Experiments, che approda su iPad, iPod ed Android, abbandonando le due console Nintendo. Nel marzo del 2014 \u00e8 uscita una versione per Nintendo 3DS intitolata \"Cut the Rope: La Trilogia\" che include i livelli dei primi tre i capitoli del gioco.\nGioco da tavolo.\nCut the rope \u00e8 disponibile anche in versione gioco da tavolo, dove bisogna lanciare la caramella a Om Nom evitando gli ostacoli. Stranamente in questa versione del gioco non vi sono corde di nessun tipo da tagliare.\nGioco in versione HTML5.\nCut The Rope Original e Cut The Rope Time Travel sono disponibili anche in versione HTML5, fruibili quindi nel browser di pc e smartphone, grazie ad una partnership tra GamePix (distributore di giochi HTML5) e Zeptolab."}
{"id": "3231618", "revid": "106990", "url": "https://it.wikipedia.org/wiki?curid=3231618", "title": "Alles mit Gott, und nichts ohn' ihn", "text": ""}
{"id": "3231621", "revid": "729019", "url": "https://it.wikipedia.org/wiki?curid=3231621", "title": "Stazione di Sant'Ilario Sangro", "text": "La stazione di Sant'Ilario Sangro era una stazione ferroviaria della ferrovia Sulmona-Isernia, posta alla quota di 1036 m s.l.m. Aveva la peculiarit\u00e0 di non avere strade di accesso, escludendo sentieri di montagna, in quanto, pur essendo aperta al traffico viaggiatori, la sua importanza primaria era un'altra: gestione del servizio ferroviario.\nStoria.\nLa stazione entr\u00f2 in funzione nel 1897 con l'apertura al traffico viaggiatori della tratta Cansano-Isernia. Fu realizzata con lo scopo di spezzare la lunga tratta tra Roccaraso e Alfedena (di 16+440 km), dando la possibilit\u00e0 di effettuare incroci ferroviari (considerando la velocit\u00e0 delle locomotive a vapore), di garantire il rifornimento idrico delle locomotive a vapore ed eventualmente funzionare da ricovero in caso di forti nevicate: possedeva infatti un deposito viveri. Posta ad una quota molto elevata rispetto a Castel di Sangro (1036 m s.l.m.) e lontano da centri abitati, la sua importanza \u00e8 venuta meno con la velocizzazione del tracciato e con la definitiva sostituzione della trazione a vapore per i treni merci.\nIl 7 agosto 1984, dopo la rimozione del binario di precedenza, la stazione venne declassata a fermata; tuttavia rimase ancora presenziata per alcuni anni. In seguito, anche se qualche treno continuava ancora a fermarsi, fu soppressa verso la met\u00e0 degli anni '90 per totale inutilit\u00e0. Nel 2002 \u00e8 stata cancellata dal Fascicolo Orario 108/CI, ed ora versa in uno stato di totale abbandono, invasa dalle erbacce.\nStrutture e impianti.\nPrima del declassamento al rango di fermata, avvenuto nel 1984, la stazione possedeva due binari, uno di corretto tracciato che, contrariamente al resto delle stazioni sulla linea, era quello pi\u00f9 vicino alla stazione, un binario di precedenza ed un binario tronco. Essendo la ferrovia Sulmona\u2013Isernia gestita in dirigenza unica, la stazione era retta da assuntore, i cui compiti erano quelli di aprire i due segnali di protezione ad ala posti agli ingressi della stazione ad un'ora prestabilita, contribuire alla pulizia della stazione ed espletare servizio di biglietteria. Il fabbricato viaggiatori ospita la biglietteria, la sala d'attesa e il deposito bagagli. La stazione era dotata di una torre dell'acqua e di una colonna idraulica per le locomotive a vapore.\nMovimento.\nLa stazione non ha mai visto un grande numero di viaggiatori, data la posizione scomoda e praticamente inaccessibile; del resto i comuni della valle in basso erano collegati con le stazioni di Alfedena-Scontrone, Montenero Valcocchiara e Castel di Sangro. Tuttavia per alcuni anni dopo la riapertura alcune persone preferivano prendere il treno da Sant'Ilario per risparmiare sul prezzo del biglietto, poich\u00e9 la stazione distava da Castel di Sangro 15 km di binario.\nServizi.\nLa stazione disponeva di:"}
{"id": "3231629", "revid": "113880", "url": "https://it.wikipedia.org/wiki?curid=3231629", "title": "Strada statale 460 del Gran Paradiso", "text": ""}
{"id": "3231632", "revid": "135491", "url": "https://it.wikipedia.org/wiki?curid=3231632", "title": "Yankee Doodle Dandy", "text": ""}
{"id": "3231635", "revid": "637991", "url": "https://it.wikipedia.org/wiki?curid=3231635", "title": "Carlo Regalia", "text": "Caratteristiche tecniche.\nGiocatore.\nCentrocampista offensivo non dotatissimo dal punto di vista tecnico, era in possesso di un buon senso del gol.\nCarriera.\nGiocatore.\nNativo di Lonate Pozzolo, dopo una breve esperienza al nel campionato di Serie C 1952-1953, crebbe nella , che lasci\u00f2 nel 1955 per passare al militante in Serie B. Con i sardi rimase quattro anni in serie cadetta, segnando 35 reti in 96 gare. Nel 1959, a seguito della retrocessione degli isolani in Serie C, venne ceduto al , sempre in B, dove rimase una stagione segnando 5 reti in 30 incontri.\nFu quindi ingaggiato dalla , dove rest\u00f2 un anno prima di passare alla , dove chiuse la sua carriera all'et\u00e0 di 32 anni.\nAllenatore.\nDopo il ritiro rimase nella Pro Patria (in Serie C) da allenatore delle giovanili: una serie di risultati negativi port\u00f2 all'esonero di Angelo Turconi e alla promozione di Regalia alla guida della prima squadra dopo 5 gare del campionato 1966-1967. Promosse ben presto una politica di crescita dei giovani, che port\u00f2 la squadra al 10\u00ba posto finale: la buona prestazione ottenuta gli valse la conferma per le stagioni successive, dove fece esordire giovani tra cui Alessandro Turini, Alberto Vivian e Luciano Re Cecconi, futuro giocatore della Nazionale. Rimase quattro stagioni alla guida dei \"bustocchi\", conquistando in ogni annata la permanenza in categoria. Lasci\u00f2 la squadra nel 1970, con l'abbandono dello storico Presidente Enrico Candiani.\nNella stagione 1971-1972 fu il secondo allenatore di Gigi Radice al .\nNel 1972 venne chiamato alla guida del , in Serie B, dal professor De Palo, che era intenzionato a cambiare notevolmente la formazione biancorossa senza appesantire ulteriormente il bilancio del club. Regalia fece spendere alla societ\u00e0 pugliese somme irrisorie (260 milioni di lire) per dodici giovani calciatori, quasi tutti di Serie C e con essi port\u00f2 il \"galletto\" a un buon campionato e alla salvezza a met\u00e0 classifica nella stagione 1972-1973 (questa giovane squadra venne chiamata \"\"il Bari dell'onda verde di Regalia\" e il tecnico lombardo \"il petroldollaro del Bari nel momento della svalutazione\"\"). L'annata seguente fu esonerato a met\u00e0 campionato per gli scarsi risultati ottenuti, sostituito da Luciano Pirazzini. Nell'estate del 1974 venne ingaggiato dalla , in Serie C, dove rimase due stagioni, prima d'approdare alla , dove rimase un anno. Nell'estate del 1977, offertogli il ruolo di direttore sportivo del Bari, da De Palo e i suoi due nuovi soci, Michele Mincuzzi e Aurelio Gironda, chiuse la carriera d'allenatore.\nDirigente sportivo.\nNel 1976 fu cofondatore dell'A.DI.SE., l\"'Associazione Italiana Direttori Sportivi\", della quale \u00e8 presidente. Da direttore sportivo del contribu\u00ec attivamente al grande rilancio dei biancorossi (che militavano in Serie B), scommettendo sui giovani del vivaio barese che poi sfiorarono per soli 2 punti la salita in Serie A nel 1982, con la squadra allenata da Enrico Catuzzi. Alcuni dei giovani baresi scoperti da Regalia furono Michele Armenise, Luigi De Rosa, Nicola Caricola. Sul finire della stagione 1982-1983 lasci\u00f2 l'incarico.\nDopo la breve parentesi 1984-1985 all' in Serie C2, si trasfer\u00ec alla del patron ligure Gianmarco Calleri, lavorandovi sempre in veste di direttore sportivo dalla stagione 1986-1987 al 1991-1992, contribuendo con le sue scelte di mercato prima alla salvezza dei biancocelesti nel 1987 e poi alla promozione in Serie A l'anno successivo, con in panchina Eugenio Fascetti che porter\u00e0 anche a Bari nel 1995.\nTorn\u00f2 al Bari nel 1993, da direttore generale. Il rendimento dei pugliesi fu positivo e dal 1996 al 2001 con l'asse \"Matarrese-Fascetti-Regalia\" alla guida il Bari disput\u00f2 quattro stagioni in massima serie e lanci\u00f2, fra gli altri, lo svedese Kennet Andersson, Nicola Ventola, i futuri campioni del mondo Gianluca Zambrotta e Simone Perrotta, oltre ad Antonio Cassano. Regalia lasci\u00f2 Bari dopo dieci anni, nel 2003 (con la squadra gi\u00e0 in Serie B), e nella stagione 2005-2006 divenne direttore sportivo del , in Serie A.\nA luglio 2010 venne ingaggiato dalla sua ex squadra, la , dimettendosi a febbraio 2011 a causa di problemi col presidente. Il 7 gennaio 2012 assume l'incarico di direttore sportivo del , in Lega Pro. In seguito al fallimento della societ\u00e0 emiliana, di comune accordo con i curatori fallimentari rescinde il contratto nell'aprile successivo."}
{"id": "3231639", "revid": "767487", "url": "https://it.wikipedia.org/wiki?curid=3231639", "title": "Ernesto Bazan", "text": "Studia a New York alla School of Visual Arts ed entra a far parte dell'agenzia Magnum.\nDal 1992 al 2006 vive a nell'isola di Cuba. Il lavoro svolto in questi anni gli varr\u00e0 l'assegnazione di alcuni premi fotografici.\nNel 2002 sviluppa i suoi workshop di fotografia e nel 2008 la casa editrice BazanPhoto Publishing pubblica il libro intitolato \"Cuba\".\nHa esposto in Europa, America Latina e Stati Uniti."}
{"id": "3231641", "revid": "91533", "url": "https://it.wikipedia.org/wiki?curid=3231641", "title": "Cameron Winklevoss", "text": ""}
{"id": "3231642", "revid": "91533", "url": "https://it.wikipedia.org/wiki?curid=3231642", "title": "Tyler Winklevoss", "text": ""}
{"id": "3231644", "revid": "135491", "url": "https://it.wikipedia.org/wiki?curid=3231644", "title": "Ryan's Daughter", "text": ""}
{"id": "3231645", "revid": "1305772", "url": "https://it.wikipedia.org/wiki?curid=3231645", "title": "Brief Encounter", "text": ""}
{"id": "3231646", "revid": "135491", "url": "https://it.wikipedia.org/wiki?curid=3231646", "title": "Don't Look Now", "text": ""}
{"id": "3231647", "revid": "135491", "url": "https://it.wikipedia.org/wiki?curid=3231647", "title": "The Lavender Hill Mob", "text": ""}
{"id": "3231648", "revid": "1305772", "url": "https://it.wikipedia.org/wiki?curid=3231648", "title": "The Crying Game", "text": ""}
{"id": "3231649", "revid": "135491", "url": "https://it.wikipedia.org/wiki?curid=3231649", "title": "A Fish Called Wanda", "text": ""}
{"id": "3231650", "revid": "135491", "url": "https://it.wikipedia.org/wiki?curid=3231650", "title": "This Sporting Life", "text": ""}
{"id": "3231657", "revid": "1452073", "url": "https://it.wikipedia.org/wiki?curid=3231657", "title": "Noelia Afonso", "text": "Biografia.\nStudiava da hostess prima di partecipare ai concorsi di bellezza, all'epoca convinta dal suo fidanzato Santiago Puig a prenderne parte. Venne eletta Miss Spagna nel 1969. L'anno seguente partecipando ai concorsi tenutisi a Tenerife, venne eletta Miss Europa. Partecip\u00f2 anche a Miss Universo 1970.\nIl compositore Augusto Alguer\u00f3 compose per lei la canzone \"Noelia\", cantata da Nino Bravo. In seguito si dedic\u00f2 alla gestione di un albergo a Tenerife."}
{"id": "3231660", "revid": "135491", "url": "https://it.wikipedia.org/wiki?curid=3231660", "title": "The Court Jester", "text": ""}
{"id": "3231661", "revid": "135491", "url": "https://it.wikipedia.org/wiki?curid=3231661", "title": "Bull Durham", "text": ""}
{"id": "3231662", "revid": "287204", "url": "https://it.wikipedia.org/wiki?curid=3231662", "title": "21 (album)", "text": ""}
{"id": "3231663", "revid": "135491", "url": "https://it.wikipedia.org/wiki?curid=3231663", "title": "The Jerk", "text": ""}
{"id": "3231669", "revid": "1573940", "url": "https://it.wikipedia.org/wiki?curid=3231669", "title": "Chiesa di San Lorenzo (Gudo)", "text": "La chiesa parrocchiale di San Lorenzo \u00e8 un edificio religioso che si trova a Gudo, in Canton Ticino.\nStoria.\nFra l'XI ed il XII secolo in questo sito venne costruita una chiesa in stile romanico, completamente rifatta nel 1615. Il campanile risale al 1576. L'edificio venne successivamente rimaneggiato, anche in modo pesante, nel 1764 e nel 1801.\nDescrizione.\nLa chiesa si presenta con una pianta a navata unica a tre campate, coperta con volta a botte lunettata ed una cupola."}
{"id": "3231670", "revid": "2210401", "url": "https://it.wikipedia.org/wiki?curid=3231670", "title": "Kim Young-sam", "text": "Ha lanciato un'ondata di riforme anti-corruzione e ha introdotto riforme economiche ad ampio raggio volte ad allentare i regolamenti interni e il codice del lavoro, incoraggiando gli investimenti stranieri e promuovendo la concorrenza. Ha difeso gli interessi dei chaebol introducendo una nuova legislazione sul lavoro. Facilita le procedure di licenziamento, mette in discussione la garanzia del posto di lavoro di cui beneficiava una parte dei dipendenti, aumenta l'orario di lavoro legale, che era gi\u00e0 molto alto (54,5 ore nel 1996), semplifica la sostituzione dei lavoratori in sciopero con lavoratori temporanei e proibisce la creazione di nuovi sindacati. Queste misure sono state votate in sette minuti il 26 dicembre 1996, durante una sessione segreta del Parlamento, in assenza dell'opposizione eletta. \nI poteri dei servizi segreti furono estesi, con grande dispiacere dei sindacalisti che temevano di essere presi di mira. Per molti aspetti, il suo governo ha ripreso i metodi autoritari dei suoi predecessori. Nel 1997, il numero di sindacalisti imprigionati era pari a quello del periodo della dittatura militare.\nTra novembre 1997 e gennaio 1998, la moneta coreana, il won, si \u00e8 svalutata del 96,5% rispetto al dollaro americano e nel 1998 il PIL \u00e8 crollato del 7%. "}
{"id": "3231672", "revid": "36617597", "url": "https://it.wikipedia.org/wiki?curid=3231672", "title": "Boccorio", "text": ""}
{"id": "3231673", "revid": "1272592", "url": "https://it.wikipedia.org/wiki?curid=3231673", "title": "Crisi infinita", "text": "Crisi infinita (\"Infinite Crisis\"), \u00e8 una miniserie a fumetti scritta da Geoff Johns e disegnata da Phil Jimenez, George P\u00e9rez, Ivan Reis e Jerry Ordway, pubblicata dalla DC Comics dal 2005.\nLa storia \u00e8 un sequel di \"Crisi sulle Terre infinite\", miniserie crossover del 1985, riprendendone i concetti - inclusa l'esistenza del multiverso - e i personaggi, alcuni dei quali presenti in versioni alternative - quali ad esempio Superman qui presente come Kal-L, versione proveniente dall'universo parallelo chiamato Terra-Due. Uno dei temi principali fu la natura dell'eroismo e il confronto fra gli eroi contemporanei, solitamente tetri e solitari, con il ricordo degli eroi pi\u00f9 lucenti e apparentemente pi\u00f9 nobili dei fumetti dei primi tempi.\nIl primo episodio della serie raggiunse il primo posto tra i 300 fumetti dell'ottobre 2005 con pre-ordinazioni per un ammontare di 249.265 copie, superiore al secondo classificato, \"House of Mystery\" n. 7, con 134,429 copie. Anche il secondo numero raggiunse il primo posto nel novembre successivo con pre-ordinazioni di 207.564 copie. Ogni numero fu pubblicato con due copertine diverse, una illustrata da P\u00e9rez e l'altra da Jim Lee e Sandra Hope.\nStoria editoriale.\n\"Crisi infinita\" fu annunciata nel marzo 2005. La miniserie venne preceduta da un prologo costituito dall'albo conclusivo \"Countdown a Crisi infinita\" e da una seguente miniserie di sei numeri. \"Countdown a Crisi infinita\" fu seguita da quattro miniserie di sei numeri: \"Il Progetto OMAC\", \"La guerra Rann-Thanagar\", \"Il giorno della vendetta\" e \"Villains United\", cos\u00ec come dalla serie limitata in quattro parti \"DC Special: The Return of Donna Troy\". Ognuna delle prime quattro serie limitate aveva al suo interno un numero speciale di collegamento, pubblicato a intervalli mensili durante gli eventi di \"Crisi infinita\".\nLa miniserie vera e propria inizio quando i personaggi di Kal-L - il Superman di Terra-Due - il Superboy di Terra Prime, Alexander Luthor Jr. della Terra 3 pre-\"Crisi\" e Lois Lane-Kent della Terra-Due pre-\"Crisi\" si esiliarono volontariamente nella \"dimensione paradiso\". Una volta che la storia fu completa, partirono gli eventi del crossover \"Un anno dopo\", nel quale vennero sviluppate le narrazioni della maggior parte delle serie dell'universo DC in avanti di un anno. La serie \"52\" esord\u00ec nel maggio 2006 e descrisse alcuni degli eventi che accaddero tra la \"Crisi infinita\" e \"Un Anno Dopo\".\nQuesta miniserie verr\u00e0 poi indicata come la \"Crisi di mezzo\" nella continuity dell'universo DC, perch\u00e9 seguita poi da una terza miniserie, \"Crisi finale\", esordita nel giugno 2008, e ambientata immediatamente dopo la conclusione del n. 51 di \"Countdwon a Crisi finale\".\nCome per tutti i crossover in larga scala, \"Crisi infinita\" present\u00f2 un enorme numero di fumetti correlati. Prima dell'annuncio dell'evento, fumetti come \"Adam Strange\" e \"Crisi d'identit\u00e0\" furono descritti come parte di piani pi\u00f9 grandi. Dopo \"Countdown\", numerosi fumetti furono identificati come correlazioni alle quattro miniserie. Cos\u00ec, anche se la stessa \"Crisi infinita\" \u00e8 lunga solo 7 numeri, gli elementi della trama compaiono in dozzine di pubblicazioni. Alcuni di questi fumetti furono di importanza diretta o maggiore, come la storia \"JLA \"Crisis of Conscience\"\" che termin\u00f2 con la distruzione della Torre di Guardia lunare della League distrutta, cosa che port\u00f2 a \"Crisi infinita\" n. 1.\nL'editore esecutivo della DC Comics Dan DiDio afferm\u00f2 che \"Crisi infinita\" venne accennata in varie storie per due anni precedenti alla sua pubblicazione, cominciando dalla \"morte\" di Donna Troy. Il collegamento fu per lo pi\u00f9 sopravvalutato fino al rilascio della serie limitata \"Adam Strange\" nel 2004, al cui punto l'industria della stampa cominci\u00f2 a riportare che la DC aveva in progetto un evento enorme, menzionando i titoli di \"Teen Titans\", \"The Flash\" e \"JSA\", tutti scritti da Geoff Johns.\nCon \"Countdown a Crisi infinita\", \"Crisi infinita\" cominci\u00f2 a influenzare visibilmente la politica di pubblicazione della DC. Geoff Johns e Grant Morrison, in aggiunta al loro ruolo di scrittori, si occuparono anche, rispettivamente, di coordinare la coerenza dell'Universo DC e di rivedere gli aggiornamenti di numerosi personaggi. Mark Waid firm\u00f2 esclusivamente con la DC, ricevendo un ruolo editoriale simile. La DC rimpiazz\u00f2 il suo vecchio logo (il \"proiettile DC\") con uno nuovo (\"la spilla DC\") che debutt\u00f2 nel primo numero di \"DC Special: The Return of Donna Troy\".\nA parte l'aver segnato un profondo cambiamento nella nuova direzione di pubblicazione della DC Comics, \"Crisi infinita\" fu un ritorno ai grandi crossover creati da grandi squadre di un tipo che non si vedeva dal rinnovamento dell'industria del fumetto degli anni novanta.\nTrama.\nLa storia ha inizio all'alba delle quattro miniserie principali, con Superman, Batman e Wonder Woman in litigio, la Torre di Guardia distrutta, e gli eroi in tutto il mondo che affrontavano una variet\u00e0 infinita di minacce. Su questo panorama, Kal-L (Superman di Terra-Due), insieme a Lois Lane di Terra-Due, Alexander Luthor Jr. di Terra 3 e Superboy-Prime, fugg\u00ec dall'universo in miniatura dove furono lasciati alla fine di \"Crisi sulle Terre infinite\". Kal-L and\u00f2 in cerca di sua cugina, Power Girl, l'unica altra sopravvissuta di Terra-Due. Credendo che la salute di Lois sarebbe migliorata con il ritorno sul loro mondo d'origine, sper\u00f2 anche di rimpiazzare la Terra corrente con Terra-Due, che considerava perfetta.\nKal-L tent\u00f2 di avvalersi dell'ausilio di Batman, affermando che la \"cattiva\" natura intrinseca della Terra post-Crisi fu la causa della sfiducia e dell'ostilit\u00e0 di quest'ultimo. Batman rifiut\u00f2. Dopodich\u00e9, scopr\u00ec che fu Superboy-Prime a distruggere la Torre di Guardia della JLA.\nAlexander rivel\u00f2 a Power Girl che lui e Superboy-Prime avevano lasciato la dimensione paradiso gi\u00e0 da un po', manipolando gli eventi che aiutarono la creazione di un diapason inter-dimensionale. Utilizzando i resti dell'Anti-Monitor e eroi e criminali catturati specificamente in sintonia dagli universi precedenti (tra di loro, Power Girl), Alexander ricostitu\u00ec Terra-Due, del tutto spopolata tranne che per gli eroi che vi abitavano e che vi furono ritrasportati.\nSuperboy-Prime attacc\u00f2 Conner Kent, il Superboy di questo mondo. Nel combattimento tra i due super ragazzi intervennero numerose squadre. Superboy-Prime uccise numerosi eroi prima che i due Flashes e Kid Flash lo portassero nella Forza della velocit\u00e0, aiutati alla fine dai velocisti gi\u00e0 presenti in essa. Jay Garrick, l'unico velocista rimasto indietro, disse infine che la Forza della velocit\u00e0 era scomparsa.\nCercando di creare il mondo perfetto, Alexander ricostitu\u00ec numerose Terre alternative. La Lois di Terra-Due infine mor\u00ec, e un Superman di Terra-Due infuriato e un pi\u00f9 giovane Superman/Kal-El si combatterono finch\u00e9 Wonder Woman li separ\u00f2. Bart Allen (indossando il costume di suo nonno, Barry Allen, e giunto inspiegabilmente all'et\u00e0 adulta) emerse dalla Forza della velocit\u00e0, avvertendo che lui e gli altri velocisti non riuscirono a trattenere Superboy-Prime, che ritorn\u00f2 con indosso una variante del costume dell'Anti-Monitor, che immagazzinando le radiazioni del sole giallo lo potenziava, rendendolo ancora pi\u00f9 potente.\nL'attacco di Batman distrusse Brother Eye. Alexander selezion\u00f2 e fuse numerose Terre, cercando di creare un \"mondo perfetto\", finch\u00e9 Firestorm non blocc\u00f2 i suoi sforzi. Conner, Nightwing e Wonder Girl liberarono i prigionieri della Torre. Combattendosi l'un l'altro, Conner e Superboy-Prime si scontrarono con la torre, distruggendola. Le Terre multiple si ricombinarono in una \"Nuova Terra\" quando Conner mor\u00ec tra le braccia di Wonder Girl. Power Girl arriv\u00f2 poco dopo e chiese a Kal-L cosa accadde a Lois. La risposta la abbatt\u00e9 e chiese a Kal-L perch\u00e9. La sua risposta fu perch\u00e9 aveva scelto il Superboy sbagliato.\nQuando un'orda di super criminali attacc\u00f2 Metropolis, gli eroi, correnti e in pensione, si precipitarono a fermarli. A loro si un\u00ec anche la Guardia Nazionale. La battaglia caus\u00f2 multipli decessi su entrambi i lati, inclusi molti di questi per mano dell stesso Superboy-Prime, che uccise sia eroi che criminali. Durante la battaglia, Superboy-Prime part\u00ec dalla Terra in direzione di Oa al fine di distruggerla, con il piano di far collassare l'universo, e ricrearlo con lui soltanto come unico eroe. Superboy-Prime si fece strada tra 300 miglia di spessi muri di forza di volont\u00e0, e uccise trentadue Lanterne Verdi prima che Kal-L e Kal-El lo portassero alle rovine di Krypton, ora essenzialmente un'enorme nuvola di kryptonite. Volando verso il sole rosso di Krypton, Rao, l'armatura di Superboy si disintegr\u00f2 e tutti e tre i kryptoniani cominciarono a perdere i propri poteri. Atterrando sul pianeta senziente (e membro del Corpo delle Lanterne Verdi) di Mogo, cominciarono a combattere. Kal-El riusc\u00ec infine a dare un pugno finale a Superboy-Prime che fin\u00ec k.o., mentre Kal-L mor\u00ec a causa delle gravi ferite riportate nello scontro tra le braccia di sua cugina.\nSulla Terra, Batman, affranto dalla perdita di Superboy e dalle gravi ferite riportate da Nightwing nella Battaglia di Metropolis, pens\u00f2 di sparare ad Alexander. Persuaso da Wonder Woman a non farlo, Alexander ne approfitt\u00f2 per fuggire.\nSuccessivamente, Wonder Woman, Batman e Superman si rincontrarono a Gotham. Wonder Woman decise di scoprire chi fosse in realt\u00e0. Anche Batman si dedic\u00f2 ad un simile viaggio di auto-scoperta, rivedendo l'allenamento intrapreso in giovent\u00f9, questa volta con Dick Grayson, ora in salute, e con Tim Drake al loro fianco. Superman, infine, si ritir\u00f2 dalla vita super eroistica finch\u00e9 non fossero tornati i suoi poteri.\nNascosto in un vicolo di Gotham City e pensando a nuovi piani, Alexander Luthor venne trovato da Lex Luthor e dal Joker. Il Joker lo sfigur\u00f2 spruzzandogli dell'acido sul volto, per poi ucciderlo quando Lex lo prese in giro per aver fatto il grave errore di non aver lasciato che il Joker si unisse alla Societ\u00e0.\nIl Corpo delle Lanterne Verdi imprigion\u00f2 Superboy-Prime in un Mangiatore di Soli rossi. La serie termina con Superboy che si incide una \"S\" sul petto a mani nude e dichiara di essere riuscito ad evadere da prigioni ben peggiori di quella.\nRaccolte in volume.\nLa serie e i suoi collegamenti sono stati raccolti in volumi singoli:\nRevisioni in copertina rigida.\nLa versione in copertina rigida contiene tutti e sette i numeri di \"Crisi infinita\", inclusi i cambi di colori cos\u00ec come, ancora pi\u00f9 significativo, le alterazioni dei dialoghi, la maggior parte dei quali si ricollega ad alcuni accenni della ricomparsa del multiverso. Un altro cambiamento \u00e8 una pagina verso la fine del fumetto dove \u00e8 stata sostituita un'immagine di George P\u00e9rez. Furono aggiunte anche quattro pagine in pi\u00f9 con illustrazioni di Phil Jimenez. Una sezione d'interviste venne inclusa al fine di spiegare i motivi che si celano dietro alcune delle alterazioni inserite.\nRisultati.\nSi pu\u00f2 pensare a \"Crisi d'identit\u00e0\", \"Countdown a Crisi infinita\", \"Crisi infinita\", \"52\", \"Un Anno Dopo\", \"Countdwon a Crisi Finale\" e a \"Crisi finale\" come a delle mega serie. Ci sono degli aspetti della continuit\u00e0 delle storie, sviluppi di personaggi, configurazioni di storie, e campagne di mercato simili per tutte le maxi serie. Cronologicamente, furono pubblicate una appresso all'altra, come se ognuna cominciasse dalla fine di quella precedente.\nSerie cancellate durante il crossover.\nUna variet\u00e0 di serie vennero cancellate con il salto di \"Un Anno Dopo\". Alcune terminarono direttamente, come \"Batgirl\", \"Gotham Central\" e \"\", mentre altre furono sospese e ricominciate successivamente, come \"JSA\", \"JLA\", \"Flash\" e \"Wonder Woman\". In pi\u00f9, \"Adventures of Superman\" ritorn\u00f2 al suo titolo originale, \"Superman\", mentre il fumetto che fu pubblicato fin dal 1987 con il titolo di \"Superman\", fu cancellato, rendendo cos\u00ec le due linee di fumetti a lui dedicati, \"Superman\" e \"Action Comics\", in sintonia con quelle di Batman, \"Batman\" e \"Detective Comics\".\nRelazione con le altre \"Crisi\".\nAl New York Comic Con del 2008, Dan DiDio descrisse come \"Crisi infinita\" fu connessa con le altre \"Crisi\": \u00e8 la seconda \"Crisi\" di una trilogia che mostra stadi differenti nello sviluppo del multiverso:\n\u00c8 anche la seconda trilogia che comprende \"un'esplorazione dei nostri eroi\":\nAdattamenti.\nLa Ace Books, sotto la stampa di The Berkley Publishing Group e pubblicata dal The Penguin Group, rilasci\u00f2 nell'ottobre 2006 un adattamento romanzato della serie scritta da Greg Cox, con un'introduzione di Mark Waid, e la copertina progettata da Greg Brewer e illustrata da Daniel Acu\u00f1a. La storia fu prima di tutto un adattamento dei primi sette numeri della mini serie pubblicata dalla DC Comics (dicembre 2005-giugno 2006). Materiale aggiuntivo nel libro fu adattato da:\nGraphicAudio produsse un libro audio del romanzo di \"Crisi infinita\". Il libro audio si estese per 2 volumi con 6\u00a0cd ognuno e present\u00f2 il cast completo, la musica e gli effetti sonori. Il volume 1 pubblicato nel maggio 2007 dura circa 6 ore, mentre il volume 2, del giugno 2007, dura all'incirca 7 ore."}
{"id": "3231675", "revid": "36617609", "url": "https://it.wikipedia.org/wiki?curid=3231675", "title": "Tarentasia", "text": ""}
{"id": "3231676", "revid": "287204", "url": "https://it.wikipedia.org/wiki?curid=3231676", "title": "8726 Masamotonasu", "text": "8726 Masamotonasu \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,1697816\u00a0UA e da un'eccentricit\u00e0 di 0,0750168, inclinata di 8,71471\u00b0 rispetto all'eclittica.\nL'asteroide \u00e8 dedicato allo scrittore giapponese Masamoto Nasu."}
{"id": "3231677", "revid": "1444886", "url": "https://it.wikipedia.org/wiki?curid=3231677", "title": "Santuario di San Gerolamo Emiliani", "text": ""}
{"id": "3231679", "revid": "119553501", "url": "https://it.wikipedia.org/wiki?curid=3231679", "title": "Nightbook", "text": "Nightbook \u00e8 un album, uscito nel 2009, del pianista italiano Ludovico Einaudi ed ha raggiunto l'undicesima posizione nella classifica generale rimanendo per tre settimane nella Top 20."}
{"id": "3231680", "revid": "767487", "url": "https://it.wikipedia.org/wiki?curid=3231680", "title": "Yongzhou", "text": "Yongzhou () \u00e8 una Citt\u00e0-prefettura della provincia cinese dell'Hunan."}
{"id": "3231681", "revid": "93556", "url": "https://it.wikipedia.org/wiki?curid=3231681", "title": "Castello dell'Innominato", "text": "Il castello dell'Innominato, cos\u00ec denominato per via dell'omonimo personaggio de \"I promessi sposi\", \u00e8 un complesso fortificato risalente al XIV secolo situato al confine tra i comuni di Vercurago e Lecco sulla cima del Sacro Monte di Somasca a circa s.l.m.\nIl castello sorge su un'altura calcarea detta del \"Tremasasso\" per via della sua franosit\u00e0 e abitata sin dalla prima et\u00e0 del ferro dalla cultura di Golasecca. Probabilmente di origine alto medievale, nel XIII secolo il castello fu di propriet\u00e0 della famiglia dei Benaglio, vassalli dei Della Torre di Milano per poi entrare a far parte dei possedimenti della Repubblica di Venezia dopo la pace di Lodi. Il castello fu distrutto pi\u00f9 volte e dopo essere stato raso al suolo nel 1799 durante la campagna italiana di Suvorov venne parzialmente ricostruito dai padri somaschi sul finire del XIX secolo.\nStoria.\nI primi insediamenti.\nIl primo insediamento stabile nella zona del castello risale alla prima et\u00e0 del ferro e fu costruito da alcuni membri della cultura di Golasecca, una popolazione celtica che si svilupp\u00f2 tra il IX secolo a.C. e il V secolo a.C. tra il Piemonte orientale e il Canton Ticino. Essendo posizionato sull'altura dove oggi sorge il castello, l'insediamento si trovava in un luogo strategico dato che permetteva il controllo visivo del lago di Garlate e delle vie di comunicazione verso le valli alpine. Inoltre da questo luogo era possibile vigilare sulla via che collegava Bergamo a Como che nel V secolo a.C. costituiva il collegamento principale tra gli Etruschi e i Celti transalpini con i quali questa cultura intratteneva fiorenti rapporti commerciali poi interrotti nel 388 a.C. dall'invasione dei Galli che determin\u00f2 la fine della cultura di Golasecca.\nLe tracce delle fondamenta dell'insediamento e dei reperti edilizi e ceramici contenuti vennero rinvenuti durante una campagna di scavi archeologici tra il 1986 e il 1988, ma i rimaneggiamenti subiti dal terreno dovuti alla costruzione del castello non permisero l'identificazione di architetture ben definite. I reperti individuati sono probabilmente relativi alle fasi pi\u00f9 tarde dell'insediamento e sono custoditi nel museo archeologico di Lecco.\nLa nascita del castello.\nLa strategicit\u00e0 del luogo si mantenne anche in epoca romana e in epoca altomedievale, quando probabilmente fu costruito il primo presidio militare. Probabilmente sin dalla sua costruzione venne utilizzato come confine del distretto di Bergamo che nel 1253 era certamente segnato da una muraglia detta \"chiusa\" che partiva dal castello per poi arrivare nel lago di Garlate. Nel 1286, nel corso delle lotte tra guelfi e ghibellini, il castello rientrava tra le propriet\u00e0 dei Benaglio, una famiglia guelfa vassalla dei della Torre che all'epoca, in opposizione ai Visconti, governavano la Signoria di Milano.\nNel 1312 la rocca figura tra i beni di Guido della Torre. I danneggiamenti al castello iniziarono nel 1373 ad opera di Bernab\u00f2 Visconti, nemico dei Della Torre, e poi proseguirono per tutto il secolo durante le lotte tra guelfi e ghibellini. Ma anche la popolazione locale se ne serv\u00ec successivamente come fonte di materiale da costruzione, fatto che ha pesantemente alterato il complesso nei secoli modificando gran parte della struttura originaria. La propriet\u00e0 del castello fu sempre contesa tra Milano e Venezia, quando pass\u00f2 definitivamente alla Serenissima con la Pace di Lodi nel 1445.\nDal XVI secolo al XX secolo.\nIl 15 aprile 1509 in seguito alla Lega di Cambrai le truppe francesi e brianzole guidate da Carlo II d'Amboise (governatore di Milano dal 1500 al 1510) distrussero buona parte del castello con il pretesto che le mura della rocca, essendo gi\u00e0 danneggiate, erano troppo pericolose per il borgo sottostante. In questo periodo all'interno dei ruderi del castello venne istituita una dogana. Nel 1529 viene organizzata da Gian Giacomo Medici un'invasione della bergamasca ed \u00e8 in questa occasione che suo fratello, Battista Medici, decide di restaurare il castello ormai in rovina, azione che per\u00f2 venne impedita dall'esercito veneto. Da questo momento il castello passer\u00e0 al Duacato di Milano anche se San Girolamo Emiliani utilizz\u00f2 il castello nel 1534 per ospitare gli orfanelli nel quale apr\u00ec una scuola di grammatica e una specie di seminario dove si alternavano lo studio, il lavoro agricolo, attivit\u00e0 di rilegatura e il tornio. Inoltre vi stabil\u00ec delle strutture create dalla congregazione dell'ordine dei chierici regolari di Somasca. Il 26 ottobre 1628 il castello venne ceduto dalla famiglia Limonta di Vercurago ai Padri somaschi. Essendo un territorio conteso tra due Stati vennero posizionati dei cippi. I cippi ancora esistenti al castello dell'Innominato indicano il limite delle appartenenze. L'attuale resto era in territorio di Milano assieme alla taverna della Malanotte e alla strada proveniente da Chiuso, mentre una parte del prato, il versante che sovrasta il santuario, la zona dell'eremo, la scala santa e gli accessi da questi luoghi al castello stesso erano in territorio veneto. Dal 1801 il castello \u00e8 passato al comune di Vercurago che congloba anche Somasca. Bernardino Visconti, dopo essere rientrato segretamente in Italia dalla Svizzera, ripiegher\u00e0 nel castello di Somasca ove continuer\u00e0 la sua vita protetto anche dai Padri Somaschi e iniziando pure un'attivit\u00e0 di contrabbando essendo la residenza sul confine.\nTra l'Ottocento e il novecento il castello sub\u00ec diversi rimaneggiamenti, venne costruita una croce ferrea, sul luogo di una preesistente croce cinquecentesca, dedicata nel 1976 del cappellano di guerra Giovanni Battista Pigato, appartenente all'ordine dei chierici regolari di Somasca e sepolto nel piccolo cimitero de \"la Valletta\". Dal 22 ottobre 2017 il castello ospita l\u2019esposizione permanente \u201cLa Rocca dell\u2019Innominato tra paesaggio, storia e letteratura\u201d. Nel dicembre 2019 si sono svolti i lavori di restauro del complesso.\nDescrizione.\nPer giungere al castello dell'Innominato passando da \"la Valletta\" \u00e8 necessario percorrere una scalinata di 150 gradini scavata nella roccia e realizzata dall'architetto don Antonio Piccinelli nel 1898 seguendo le tracce di una scala di origine medievale, \u00e8 anche possibile aggirare il Sacro Monte di Somasca tramite una via pi\u00f9 antica detta \"via di sass\". Giunti nel prato all'ingresso del castello \u00e8 presente un cippo di confine settecentesco anticamente utilizzato per la divisione tra la Repubblica di Venezia e il Ducato di Milano e che oggi funge da confine per i comuni di Vercurago e Lecco.\nL'ingresso \u00e8 costituito dalla cappella di Sant'Ambrogio, un edificio di origine medievale ricostruito dall'architetto Antonio Piccinelli nel 1895, e da un muro parzialmente originale che sviluppa lungo il perimetro sinistro del castello e in cui si notano gli sfregi delle cannonate del 1799 lasciate dai cannoni russi . Sul muro di fondo si trova una la cappella di San Girolamo, undicesima delle cappelle del Sacro Monte di Somasca e realizzata all'interno di una torre ricostruita nel 1897 dal Piccinelli cos\u00ec come il muro perimetrale alto circa . All'interno del castello \u00e8 presente un crocione in ferro risalente alla fine del XIX secolo dedicato dagli Alpini al cappellano di guerra Giovanni Battista Pigato.\nCappella di Sant'Ambrogio.\nDella piccola cappella a sant'Ambrogio si ha prima notizia scritta nel 1339; probabilmente questo fu anche l'anno di costruzione della cappella che venne eretta per commemorare la vittoria di Azzone Visconti nella battaglia di Parabiago, nella quale secondo la leggenda sarebbe intervenuto a favore di milanesi direttamente sant'Ambrogio. Nel XV secolo le comunit\u00e0 cristiane di Vercurago, Somasca e Chiuso, compivano processioni che salivano fino alla croce vicina alla cappella nella quale veniva celebrata la messa, e riscendevano spesso con un giro ad anello alla rispettiva parrocchia. La cappella rimase in profondo stato di abbandono a causa dell'eccessiva distanza tra il castello e l'abitato di Vercurago ed inoltre questa venne devastata con il castello durante le lotte tra guelfi e ghibellini. Con l'arrivo di san Girolamo Emiliani a Somasca nel 1533 la cappella venne restaurata da lui e dai suoi compagni la pietra recuperata dal forte, cos\u00ec come ricorda un'iscrizione interna e nel 1534 diede avvio alla costruzione di una cisterna per l'acqua al di sotto del pavimento. Anche dopo il passaggio di San Girolamo la cappella venne nuovamente abbandonata e lasciata andare in rovina fin quando nel 1892 furono ritrovate le fondamenta. I lavori di ricostruzione furono portati avanti dall'architetto don Antonio Piccinelli e si conclusero l'8 settembre 1895 con la benedizione da parte di padre Giuseppe Dioniso Pizzotti concessa dal cardinale di Milano Andrea Ferrari. La cappella venne restaurata nuovamente negli anni settanta e oggi viene utilizzata solo per funzioni occasionali.\nLa cappella \u00e8 in stile neoromanico e ha una pianta rettangolare che culmina con un'abside. L\u2019ingresso \u00e8 formato da un arco sormontato da un affresco della madonna, \u00e8 protetto da una cancellata in ferro e preceduto da sei gradini, oltre che dall'ingresso la facciata \u00e8 dotata anche da una finestra circolare e da dieci anchetti decorativi in mattoni. La muratura in pietra \u00e8 sovrastata da un tetto a capriata su cui \u00e8 posizionata una statua in cemento di san Girolamo Emiliani mentre sul lato destro \u00e8 presente una campana benedetta detta \"Ambrogia\" e realizzata dalla fonderia Barigozzi di Milano il 9 novembre 1902. L'interno \u00e8 in pietra a vista e culmina in un'abside ornato da due affreschi dipinti nel 1895 da Stefano Sibella, quello inferiore raffigura sant'Ambrogio in trono mentre quello nella parte superiore san Girolamo Emiliani.\nCappella di San Girolamo.\nIn seguito alla ristrutturazione del santuario di San Girolamo Emiliani e della cappella di Sant'Ambrogio l'architetto don Antonio Piccinelli decise di ricostruire anche la torre principale del castello. Una volta ritrovate le fondamenta della torre, ormai nascoste dai detriti e dalla vegetazione, il 7 dicembre 1897 con una messa celebrata nella cappella di Sant'Ambrogio si diede inizio ai lavori di ricostruzione. La torre fu innalzata per con le pietre del luogo e venne resa come parzialmente diroccata secondo lo stile neogotico, la torre fu poi inaugurata dopo circa un anno il 15 dicembre 1898 con una messa analoga a quella di inizio dei lavori.\nIl 6 dicembre 1900, grazie a un'offerta lasciata da Felice Bolis e suo figlio Alessandro, i padri somaschi decisero di convertire la torre nell'undicesima delle cappelle del Sacro Monte di Somasca. Si decise allora di rappresentare il miracolo della moltiplicazione dei pani effettuato da san Girolamo Emiliani nell'inverno del 1536 al castello con la creazione di statue in cemento realizzate dallo scultore Eugenio Goglio il 6 dicembre 1901 e dipinte dallo stesso una volta posate nella cappella. La cappella fu poi inaugurata e benedetta con una messa il 16 novembre 1902 da padre Giuseppe Pizzotti.\nCrocione.\nUn crocione ligneo era presente su un'altura alla sinistra del castello gi\u00e0 nel XV secolo epoca in cui i vercuraghesi salivano con delle processioni per venerarlo. In seguito all'arrivo di san Girolamo Emiliani, nel 1650 i padri somaschi innalzarono un nuovo crocefisso in legno in onore del santo che fu poi ripetutamente sostituito, in particolare nel 1847 venne realizzato di grandi dimensioni e in legno di larice. Probabilmente nel 1889 grazie all'intervento di padre Michele Rosati fu impiantato il crocione in ferro attuale, poi illuminato da numerose lampadine nel 1949. Il crocione nel 1979 fu dedicato dagli Alpini di Vercurago al cappellano di guerra padre Giovanni Battista Pigato e nel 1987 l'azienda Safilo inser\u00ec la nuova illuminazione tramite l'installazione di fari.\nLetteratura.\nIl castello \u00e8 il luogo centrale del capitolo XX de \"I promessi sposi\" di Alessandro Manzoni. in questo capitolo la scena si concentra sulla figura dell'Innominato, il potente bandito da cui si reca Don Rodrigo per chiedere il rapimento di Lucia Mondella e che grazie alle parole di lei si convertir\u00e0 al cristianesimo. Questo personaggio infatti abita un castello che \u00e8 per tradizione assimilato al castello dell'Innominato, dato che la descrizione dell'autore contiene tutti gli elementi realmente ravvisabili nel castello reale. La piccola fortezza sovrasta la frazione di Somasca dalla roccia del Tremasasso, cos\u00ec chiamata per la presenza dei bravi che nel XVII secolo infestavano la zona. Tra il castello e l'abitato di Somasca ci sono infatti i ruderi della cascina della bicocca che sono considerati i resti della Malanotte, la taverna dove i bravi dell'Innominato risiedevano.\nL'Innominato invece \u00e8 tradizionalmente identificato da Francesco Bernardino Visconti, signore di Brignano che apparteneva a una delle pi\u00f9 importanti famiglie nobili milanesi, ma che si era macchiato di reati gravissimi. La dimora dove il Visconti nacque e visse maggiormente fu per\u00f2 il castello di Brignano d'Adda."}
{"id": "3231683", "revid": "466539", "url": "https://it.wikipedia.org/wiki?curid=3231683", "title": "Norma Bengell", "text": "Biografia.\nNorma Bengell fu attiva nel cinema dal 1959, comparendo nel corso della carriera anche in numerose produzioni internazionali, incluso il periodo degli anni sessanta in cui fu coprotagonista in film italiani, nei quali era spesso l'oggetto del desiderio del protagonista. Fu la prima attrice brasiliana del grande schermo ad essere ripresa completamente nuda in un film: accadde in una scena, girata con Ruy Guerra e che dest\u00f2 scalpore, inserita nel suo film d'esordio, intitolato \"Os Cafajestes\".\nIn Italia lavor\u00f2 per la prima volta nel film \"Mafioso\", accanto a Sordi. Divenne nota soprattutto per la partecipazione con Barry Sullivan nel film \"Terrore nello spazio\" di Mario Bava e nello spaghetti western di Sergio Corbucci \"I crudeli\". Recit\u00f2 nel ruolo da protagonista ne \"La parola data\" di Anselmo Duarte, pellicola in cui impersonava una prostituta. Il film venne nominato all'Oscar per il miglior film straniero nel 1963, dopo essersi aggiudicato la Palma d'oro al Festival di Cannes nel 1962.\nDiresse anche alcuni film, tra cui nel 1988 \"Eternamente Pagu\", sulla vita della scrittrice Pagu, e un adattamento di \"O Guarani\" (1996), il capolavoro di Jos\u00e9 de Alencar. In Brasile prese parte ad alcune telenovelas, sostenendo ruoli di contorno, per esempio in \"Adolescenza inquieta\" e \"Partido Alto\". Fu una convinta femminista, impegnata nelle lotte per il diritto all'aborto, per il diritto al divorzio e per l'utilizzo dei metodi contraccettivi. Mor\u00ec nel 2013 per un tumore polmonare. Dal 1963 al 1967 era stata sposata con l'attore italiano Gabriele Tinti."}
{"id": "3231684", "revid": "729019", "url": "https://it.wikipedia.org/wiki?curid=3231684", "title": "Inchcolm", "text": "Inchcolm (in lingua gaelica scozzese: \"Innis Choluim\" - \"Isola di san Colombano\") \u00e8 un'isola situata sul Firth of Forth, ad est di Forth Bridge, a sud di Aberdour (regione di Fife) e a nord di Edimburgo, in Scozia.\nStoria.\nL'interesse principale di quest'isola risiede nella presenza dell'abbazia di Inchcolm, fondata dagli agostiniani, che rappresenta la costruzione monastica scozzese meglio conservata. In precedenza e forse a causa della sua dedica a san Colombano, era talvolta soprannominata la \"Iona d'Oriente\".\nL'isola esiste un monumento di pietra chiamato \"hogback\" (conservato con altri in pietra nel centro visitatori del monastero), che parrebbe il pi\u00f9 antico (fine del X secolo?) monumento dell'isola, risalente alla presenza dei danesi del nord in Inghilterra. Secondo una fonte medievale, questo monumento una volta era sormontato da una croce.\nL'isola pu\u00f2 essere suddivisa in tre parti: la parte orientale, dove sono vennero realizzate fortificazioni durante la seconda guerra mondiale, la parte inferiore dell 'isola, situata al centro, con un piccolo porto naturale e negozi, e la parte occidentale, che ospita una grande colonia di gabbiani.\nDifese militari.\nDurante la prima e la seconda guerra mondiale, Inchcolm fu oggetto di lavori di fortificazione. In aggiunta ad una batteria di mitragliatrici, la \"576 Cornwall Works Company\" costru\u00ec un tunnel sotto una collina nella parte orientale dell'isola. Il tunnel venne realizzato nel periodo 1916 -1917.\nTurismo.\nSi pu\u00f2 raggiungere Inchcolm, grazie ad un traghetto, da South Queensferry."}
{"id": "3231688", "revid": "287204", "url": "https://it.wikipedia.org/wiki?curid=3231688", "title": "Chenzhou", "text": "Chenzhou (\u90f4\u5dde; pinyin: \"Ch\u0113nzh\u014du\") \u00e8 una Citt\u00e0-prefettura della provincia cinese dell'Hunan."}
{"id": "3231690", "revid": "124123", "url": "https://it.wikipedia.org/wiki?curid=3231690", "title": "Kim Seong-soo", "text": " Nel 1905 fond\u00f2 l'universit\u00e0 privata Korea di Seul e, nel 1920, il quotidiano \"The Dong-a Ilbo\". Fu vicepresidente della Corea del Sud dal 17 maggio 1951 al 29 maggio 1952."}
{"id": "3231693", "revid": "1924342", "url": "https://it.wikipedia.org/wiki?curid=3231693", "title": "Divenire (album)", "text": "Divenire \u00e8 un album del pianista italiano Ludovico Einaudi, pubblicato nel 2006.\nL'album ha raggiunto la 12\u00aa posizione nella classifica generale rimanendo per quattro settimane nella Top 20.\nDescrizione.\nIl brano che d\u00e0 il titolo all'album ha fatto da colonna sonora al film \"Ovunque sei\" di Michele Placido del 2004 con Stefano Accorsi e Violante Placido.\nNel 2010 il film italo-tedesco \"La fine \u00e8 il mio inizio\" us\u00f2 le musiche dell'album per la sua colonna sonora; tra le canzoni usate troviamo il brano \"Rose\" che accompagna il film in una scena centrale e nei titoli di coda.\nNel 2011 anche il film francese \"Quasi amici - Intouchables\" ha ripreso alcune composizioni dell'album per la sua colonna sonora, tra cui \"Fly\" e \"L'origine nascosta\"."}
{"id": "3231696", "revid": "486946", "url": "https://it.wikipedia.org/wiki?curid=3231696", "title": "Santuario di Somasca", "text": ""}
{"id": "3231697", "revid": "339392", "url": "https://it.wikipedia.org/wiki?curid=3231697", "title": "Heinkel P.1075", "text": ""}
{"id": "3231701", "revid": "287204", "url": "https://it.wikipedia.org/wiki?curid=3231701", "title": "Campionati europei di nuoto in vasca corta 2010 - 100 metri dorso femminili", "text": "Le qualifiche per la semifinale si sono svolte la mattina del 25 novembre 2010, mentre la semifinale \u00e8 svolta la sera dello stesso giorno. La finale si \u00e8 svolta la sera del 26 novembre 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231702", "revid": "1977248", "url": "https://it.wikipedia.org/wiki?curid=3231702", "title": "Duncan Steel", "text": "Laureatosi all'Universit\u00e0 di Londra in fisica e astrofisica nel 1977 e in ottica nel 1979, ha conseguito il PhD all'Universit\u00e0 di Canterbury nel 1984 con un tesi sullo studio delle meteore con il radar.\nIl Minor Planet Center gli accredita la scoperta di dodici asteroidi, effettuate tra il 1990 e il 1994.\nGli \u00e8 stato dedicato l'asteroide 4713 Steel."}
{"id": "3231703", "revid": "1243", "url": "https://it.wikipedia.org/wiki?curid=3231703", "title": "Sant'Ilario Sangro", "text": ""}
{"id": "3231705", "revid": "110157", "url": "https://it.wikipedia.org/wiki?curid=3231705", "title": "Chiesa di Santa Maria (Bellinzona)", "text": "La chiesa di Santa Maria \u00e8 un edificio religioso che si trova a Progero, frazione di Bellinzona, in Canton Ticino.\nStoria.\nDurante l'et\u00e0 del ferro qui si trovava una vasta necropoli; in epoca medievale venne poi eretta una piccola chiesetta, modificata ed ampliata nel XII secolo ed in epoche successive. Il portico antistante la facciata risale al 1958.\nDescrizione.\nLa chiesa ha una pianta ad unica navata, con copertura lignea. \u00c8 conclusa da un'abside a forma di ferro di cavallo, decorata da affreschi del XV - XVI secolo."}
{"id": "3231707", "revid": "287204", "url": "https://it.wikipedia.org/wiki?curid=3231707", "title": "8731 Tejima", "text": "8731 Tejima \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,3106285\u00a0UA e da un'eccentricit\u00e0 di 0,1226994, inclinata di 7,31367\u00b0 rispetto all'eclittica.\nL'asteroide \u00e8 dedicato all'educatore giapponese Seiichi Tejima che contribu\u00ec sul finire del XIX secolo alla realizzazione dell'allora \"Museo dell'Educazione\", oggi \"Museo Nazionale Giapponese delle Scienze\"."}
{"id": "3231712", "revid": "149485", "url": "https://it.wikipedia.org/wiki?curid=3231712", "title": "Campionati europei di nuoto in vasca corta 2010 - 50 metri farfalla femminili", "text": "Le qualifiche per la semifinale si sono svolte la mattina del 26 novembre 2010, mentre la semifinale e le finali si sono svolte la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231716", "revid": "1123217", "url": "https://it.wikipedia.org/wiki?curid=3231716", "title": "Xia Gao", "text": "Xia Gao \u00e8 il nome completo di Gao (, detto anche \"Hao\" o \"Jianhao\"), quindicesimo monarca della dinastia Xia, figlio di Kong Jia e padre del successore Fa\nAltri dicono che sia il padre del futuro re Jie. Secondo lo Zuo Zhuan (cronaca di Zuo), la sua tomba si trova a Yao Nan Ling."}
{"id": "3231717", "revid": "3115", "url": "https://it.wikipedia.org/wiki?curid=3231717", "title": "Timotei Cipariu", "text": "Biografia.\nNato in una famiglia contadina, tra il 1814 e il 1825 ricevette un'ottima educazione nel seminario greco-cattolico (uniate) di Blaj, il principale centro culturale dei romeni della Transilvania nella prima met\u00e0 del XIX secolo. Cipariu rimase a Blaj per tutta la vita. Ricevette l'ordinazione sacerdotale nel 1827 e si dedic\u00f2 all'insegnamento ottenendo nel 1830 la nomina a professore di letteratura rumena al liceo di Blaj, istituto di cui fu in seguito preside, e la nomina a professore di teologia dogmatica nel seminario di Blaj nel 1830.\nCipariu fu per molti aspetti un tipico rappresentante della generazione rumena del 1848, ossia uno di quegli intellettuali che si formarono fra il 1830 e il 1840, i cui principali interessi erano l'indipendenza e l'unit\u00e0 dei rumeni. Come seguace della \u00ab\"Scuola latinista\"\u00bb, Cipariu riteneva che la lingua dovesse modellarsi sulla grammatica. Nel caso particolare della lingua rumena, Cipariu riteneva che il lessico del rumeno dovesse contenere solo vocaboli di origine latina; Cipariu si dedic\u00f2 pertanto alla ricerca degli antichi vocaboli rumeni caduti in disuso, per immetterli nuovamente nel vocabolario della lingua rumena moderna, di cui auspicava quindi una riforma su base etimologica.\nCipariu diffuse le sue opinioni anche con una intensa attivit\u00e0 pubblicistica. Collabor\u00f2 alle riviste \"Foaie literar\u0103\" (Foglio letterario), \"Foaie pentru minte, inim\u0103 \u015fi literatur\u0103\" (Foglio per la mente, il cuore e la letteratura) e \"Gazeta de Transilvania\" (Gazzetta di Transilvania); fond\u00f2 delle proprie riviste: \"\u00cenv\u0103\u0163\u0103torul poporului\" (Il maestro del popolo) nel 1848, \"Organul lumin\u0103rei\" (Organo dell'illuminismo) (1848-1849), la prima rivista rumena scritta completamente con l'alfabeto latino e \"Arhiv pentru filologie \u015fi istorie\" (Archivio per la filologia e la storia), la prima rivista rumena specializzata in filologia (1867-1872). Pubblic\u00f2 la prima antologia di testi medievali rumeni (\"Crestoma\u0163ie sau Analecte literare\", Crestomazia o Annali letterari, 1858).\nCipariu fu tra i fondatori della societ\u00e0 \"Astra\" e dell'Accademia rumena, di cui fu vicepresidente e dalla quale ebbe l'incarico di compilare la grammatica della lingua rumena."}
{"id": "3231725", "revid": "2025449", "url": "https://it.wikipedia.org/wiki?curid=3231725", "title": "South Queensferry", "text": "Queensferry (spesso indicata come South Queensferry per distinguerla da North Queensferry), era originariamente un \"Royal Burgh\" in West Lothian, ora parte della citt\u00e0 di Edimburgo in Scozia. Si trova a circa 16\u00a0km dal centro della citt\u00e0, sulle rive del Firth of Forth fra Forth Bridge e Forth Road Bridge, a circa 13\u00a0km dall'aeroporto di Edimburgo. La popolazione risultava essere di 9.370 abitanti nel censimento del 2001. L'antico nome in lingua gaelica scozzese \u00e8 \"Cas Chaolas\" che significa \"scoscesa ai lati dello stretto\", ma oggi viene frequentemente utilizzato il nome anglicizzato.\nLa citt\u00e0 ha preso il nome da Santa Margherita di Scozia che da qui attraversava il fiordo in traghetto per visitare la sua cappella nel Castello di Edimburgo. Ella mor\u00ec nel 1093 e fece il suo ultimo viaggio in traghetto verso l'abbazia di Dunfermline. Suo figlio, Davide I di Scozia, assegn\u00f2 i diritti di traghettamento all'abbazia.\nA South Queensferry non esistono pi\u00f9 i traghetti dal 1964 quando venne aperto al traffico il Forth Road Bridge. I servizi continuano dal porto verso le isole del Firth of Forth, compresa Inchcolm."}
{"id": "3231726", "revid": "287204", "url": "https://it.wikipedia.org/wiki?curid=3231726", "title": "Campionati europei di nuoto in vasca corta 2010 - Staffetta 4x50 metri stile libero femminile", "text": "Le qualifiche per la finale si sono svolte la mattina del 26 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3231731", "revid": "247222", "url": "https://it.wikipedia.org/wiki?curid=3231731", "title": "Sanremolab", "text": ""}
{"id": "3231734", "revid": "1543377", "url": "https://it.wikipedia.org/wiki?curid=3231734", "title": "Episodi di Human Target (seconda stagione)", "text": "La seconda ed ultima stagione della serie televisiva Human Target \u00e8 andata in onda negli Stati Uniti dal 17 novembre 2010 al 9 febbraio 2011 su Fox.\nIn Italia la stagione \u00e8 stata trasmessa da Steel dal 13 luglio al 17 agosto 2011, mentre in chiaro \u00e8 andata in onda su Italia 1 dal 23 agosto 2012.\nIlsa Pucci.\nTrama.\nWinston viene condotto dal suo sequestratore presso una banca, dove l'ex detective aveva riposto la valigetta. Chance libera l'amico con l'aiuto di Guerrero, ma subito dopo scompare. Sei mesi dopo un'ostinata cliente, Ilsa Pucci, lo rintraccia in un monastero nepalese e lo convince ad occuparsi della sua protezione. La donna \u00e8 stata presa di mira dopo la morte del ricco marito ed \u00e8 disposta a fare da esca per scoprire chi le sta dando la caccia. Durante una festa i tre catturano Ames, una ladra ingaggiata per rubare un anello alla Pucci, ma perdono la loro cliente.\nLa teoria di Daniel Brooks.\nTrama.\nIl poco raccomandabile Donnelly informa Chance che un sicario \u00e8 stato ingaggiato per uccidere Rebecca Brooks, una professoressa di economia il cui marito Daniel era stato assassinato sette anni prima proprio da Christopher. Mentre Chance si occupa della sicurezza della donna, Guerrero e Ames cercano di scoprire l'identit\u00e0 del mandante. Nel frattempo Winston deve gestire le continue intromissioni della loro nuova finanziatrice.\nNome in codice: Chicago.\nTrama.\nAmes aiuta l'amico Brody Rivera a compiere una rapina, ma la cosa non sfugge a Chance. Ammonita dalla Pucci a non partecipare ad altri crimini, la ragazza viene coinvolta da Brody in un colpo ancora pi\u00f9 grosso, organizzato dal pericoloso Andre Markus.\nIl ritorno di Baptiste.\nTrama.\nIlsa incarica la squadra di salvare la vita alla giornalista Susan Connors, rapita da un criminale sudamericano. L'unico in grado di localizzarla \u00e8 Baptiste, detenuto in un carcere siberiano.\nSenza memoria.\nTrama.\nUn possibile cliente d\u00e0 appuntamento a Chance e Winston, ma prima che i tre possano conoscersi una bomba esplode nella sua automobile. L'uomo viene salvato, ma l'attentato gli ha fatto perdere ogni ricordo. La squadra cerca quindi di scoprire la sua identit\u00e0, tenendo a bada le continue intromissioni di un gruppo di poliziotti corrotti guidato da una vecchia conoscenza di Winston.\nUna famiglia da proteggere.\nTrama.\nDurante il periodo natalizio la squadra si occupa della protezione della famiglia Applebaum, presa di mira da un gruppo assassini. Il padre Richard sospetta che la compagnia farmaceutica per cui lavora abbia scoperto la sua mano dietro una denuncia anonima che ha svelato la presenza di droghe nei loro prodotti.\nUn problema di nome Maria.\nTrama.\nMaria Gallego (ep. \"Operazione Oro\") cerca l'aiuto di Chance per liberare una persona a lei cara prigioniera di un dittatore sudamericano. La donna, che non racconta tutta la verit\u00e0, risveglia vecchie emozioni in Christopher, generando preoccupazioni in Winston e Guerrero e provocando attriti tra Chance e Ilsa.\nPericolo per Ilsa.\nTrama.\nL'aereo sul quale Christopher e Ilsa stanno fuggendo viene abbattuto da Hector Lopez, che d\u00e0 loro la caccia nella foresta sudamericana per vendicare la morte del fratello Eladio. Intanto Winston, Guerrero e Ames sono tornati a San Francisco, dove ricevono la visita di Harry, un investigatore privato braccato da un gruppo di criminali. I malviventi, che hanno seguito l'uomo, assediano la base operativa della squadra e provano a penetrare all'interno.\nOstaggi.\nTrama.\nConnie Pucci invita sua cognata Ilsa all'Opera per convincerla a rinunciare alla sua collaborazione con la squadra di Chance. Un'intrusione nel mainframe del teatro induce il gruppo ad aggregarsi per proteggere le due donne. Di l\u00ec a poco una squadra di criminali assalta la struttura, prendendo in ostaggio i ricchi spettatori in cambio di un riscatto. Il piano dei malviventi non convince Christopher, che sospetta si tratti di un diversivo per nascondere un diverso obiettivo.\nA 10 secondi dalla morte.\nTrama.\nIn Alabama Guerrero viene ingiustamente accusato dell'omicidio di uno spacciatore, suo amico di vecchia data che cercava di uscire dal giro. Chance e Winston lo raggiungono per convincerlo a non evadere e permettere loro di indagare sull'accaduto, mentre Ilsa e Ames provano a cercare indizi tra i suoi oggetti personali.\nUccidete Bob!\nTrama.\nDopo essere fortunosamente sopravvissuto ad un attentato alla sua vita nel traffico di San Francisco, l'informatico Bob Anderson chiede la protezione della squadra, che identifica il sicario in sua moglie Angela. Nel corso della missione Winston cerca di capire il motivo per cui Ames non lo abbia invitato al suo avventato matrimonio, mentre salta fuori un documento segreto riguardante il defunto marito di Ilsa.\nTotale controllo.\nTrama.\nGiunto in un bar per un appuntamento al buio, Harry trova Chance seduto al bancone e ammanettato ad un ordigno. Christopher gli racconta della sua ultima cliente Sarah Han, che ha chiesto aiuto alla squadra per allontanarsi dal compagno Henry Claypool, capo di una compagnia di sicurezza privata che offre segretamente sicari a pagamento.\nIlsa e Chance....\nTrama.\nDopo il bacio con Christopher, Ilsa \u00e8 intenzionata ad allontanarsi da San Francisco. Quando sta per partire per Londra, compare la presunta amante di Marshall Pucci, chiedendo protezione alla squadra contro gli uomini che stanno attentando alla sua vita."}
{"id": "3231737", "revid": "84369", "url": "https://it.wikipedia.org/wiki?curid=3231737", "title": "Turiddo Campaini", "text": "Per 41 anni \u00e8 stato il presidente di Unicoop Firenze, dal 1973 (anno in cui questa cooperativa venne creata dalla fusione di Toscocoop, Coop Etruria e Unicoop Empoli) al luglio 2014.\nBiografia.\nLa carriera di Campaini, diplomato in ragioneria, assunto nel 1958 in una vetreria di Empoli prima di entrare nel 1963 nel 'mondo cooperativo', la Cooperativa del popolo di Empoli presieduta da Duilio Susini. Nel '71, al momento della dimissione di Susini, ne diventa presidente per poi essere nel 1973 tra i protagonisti della fusione tra le principali cooperative di consumo toscane che porter\u00e0 alla nascita di Unicoop Firenze. E ne assume la presidenza. \nConsigliere comunale a Empoli del Pci dal 1980 al 1985, \u00e8 stato contrario all'alleanza tra il marchio Coop e Conad e contrario alla scalata di Unipol a Bnl perch\u00e9 la finanza \"\u00e8 una bestiaccia\", salvo poi entrare con una quota azionaria del 2,7% nella Banca Monte dei Paschi di Siena, sedendo dal 2003 nel consiglio d'amministrazione e diventandone in seguito vicepresidente per poi dimettersi alla fine del 2012 dall'incarico per motivi personali proprio poco prima che scoppiasse lo scandalo della Mps. Qualche mese pi\u00f9 tardi lascia anche il posto nel consiglio di amministrazione. Per i soci della cooperativa l'avventura in Mps costa 400 milioni.\nNel 2010 ha pubblicato per i tipi di Baldini Castoldi Dalai Editore il libro intervista \"Un'altra vita \u00e8 possibile\" in cui sono raccolti i risultati di alcune lunghe conversazioni tra questo manager e il giornalista Pietro Jozzelli. &lt;br&gt;\nQuando nel luglio 2014 non viene pi\u00f9 rieletto alla presidenza di Unicoop Firenze, Campaini \u00e8 nominato presidente onorario. Per farlo, viene cambiato lo statuto."}
{"id": "3231747", "revid": "223320", "url": "https://it.wikipedia.org/wiki?curid=3231747", "title": "Strawberry Shortcake", "text": ""}
{"id": "3231748", "revid": "21880", "url": "https://it.wikipedia.org/wiki?curid=3231748", "title": "Carbenia benedicta", "text": ""}
{"id": "3231750", "revid": "585241", "url": "https://it.wikipedia.org/wiki?curid=3231750", "title": "Gregorio di Dunkeld", "text": "Biografia.\nGregorio fu vescovo di Dunkeld intorno alla met\u00e0 del XII secolo. Egli appare in un gran numero di carte risalenti ai regni di Davide I di Scozia e Malcolm IV di Scozia, la prima delle quali pu\u00f2 datare al 1135, anche se il 1146 \u00e8 la data in cui appare assieme al vescovo Andrew di Caithness, nelle \"notitiae\" in lingua gaelica inserite a margine del \"Book of Deer\". Egli non fu l'ultimo vescovo della diocesi, ma la sua morte segn\u00f2 la fine del dominio dell'ufficio dei vescovi di lingua esclusivamente gaelica."}
{"id": "3231751", "revid": "767487", "url": "https://it.wikipedia.org/wiki?curid=3231751", "title": "Vladimir F\u00ebdorov", "text": "Carriera.\nClub.\nDurante la sua carriera, terminata con la sua morte l'11 agosto 1979 a causa di un incidente aereo, ha vestito solo la maglia del Paxtakor Tashkent.\nNazionale.\nCon la Nazionale sovietica conta 18 presenze."}
{"id": "3231754", "revid": "300067", "url": "https://it.wikipedia.org/wiki?curid=3231754", "title": "Parkersburg (West Virginia)", "text": ""}
{"id": "3231757", "revid": "287204", "url": "https://it.wikipedia.org/wiki?curid=3231757", "title": "Gran Premio motociclistico d'Olanda 1951", "text": "Il Gran Premio motociclistico d'Olanda 1951 fu il quinto appuntamento del Motomondiale 1951.\nSi svolse sabato 7 luglio 1951 sul circuito di Assen alla presenza di oltre 100.000 spettatori, e vide la vittoria di Geoff Duke su Norton in 500, di William Doran su AJS in 350 e di Gianni Leoni su FB Mondial in 125."}
{"id": "3231760", "revid": "1005847", "url": "https://it.wikipedia.org/wiki?curid=3231760", "title": "Provincia di Oxapampa", "text": "La provincia di Oxapampa \u00e8 una provincia del Per\u00f9, una delle tre della regione di Pasco. Il capoluogo della regione \u00e8 Oxapampa. Ha una popolazione di circa 70.000 abitanti. Confina a nord con la regione di Hu\u00e1nuco, ad est con la regione di Ucayali, a sud con la regione di Jun\u00edn, e ad ovest con la provincia di Pasco.\nStoria.\nVenne istituita il 27 novembre 1944 e fu popolata da coloni europei come gli austriaci, i croati, gli spagnoli e i tedeschi e dai nativi amuesha.\nGeografia antropica.\nSuddivisioni amministrative.\nLa provincia \u00e8 suddivisa in otto distretti:"}
{"id": "3231761", "revid": "729019", "url": "https://it.wikipedia.org/wiki?curid=3231761", "title": "Se per te", "text": "Se per te \u00e8 il secondo singolo del cantante svizzero Paolo Meneguzzi estratto dall'album \"Miami\".\nIl brano.\nIl brano \u00e8 stato trasmesso dal 26 novembre 2010 in tutte le emittenti radio."}
{"id": "3231771", "revid": "767487", "url": "https://it.wikipedia.org/wiki?curid=3231771", "title": "Anatolij Ko\u017eemjakin", "text": "\u00c8 scomparso nel 1974 a 21 anni a causa di un incidente verificatosi in un ascensore\nCarriera.\nClub.\nDurante la sua carriera ha vestito solo la maglia della Dinamo Mosca.\nNazionale.\nCon la maglia della Nazionale sovietica conta 3 presenze."}
{"id": "3231772", "revid": "124685395", "url": "https://it.wikipedia.org/wiki?curid=3231772", "title": "Auto GP 2011", "text": "La stagione 2011 dell'Auto GP fu la seconda del campionato di Auto GP, sorto sulle ceneri del campionato Euroseries 3000. Il campionato inizi\u00f2 il 14 maggio con un \"weekend\" di gare sull'Autodromo di Monza, e termin\u00f2, dopo altri 6 appuntamenti, sull'Autodromo del Mugello, il 2 ottobre.\nIn questa stagione il campionato collabor\u00f2 con il Campionato mondiale Turismo; le sue gare furono di supporto a molti eventi di tale campionato.\nLa pre-stagione.\nCalendario.\nIl calendario fu presentato nel novembre 2010. Prevedeva sei doppi appuntamenti, contro i cinque della passata stagione; la serie avrebbe dovuto correre la sua prima gara fuori dal continente europeo, a Marrakech e affrontare un circuito cittadino, il Bucarest Ring. Successivamente fu decisa la cancellazione della gara in Marocco da parte del WTCC, e la conseguente sua sostituzione con una gara in Europa, precisamente sull'Hungaroring.\nIl 23 giugno, a campionato in corso, venne cancellata la tappa di Bucarest. Il circuito non ottenne in tempo l'omologazione della FIA necessaria per poter ospitare l'evento. Venne fissata perci\u00f2 un weekend di gare il 1-2 ottobre presso l'Autodromo del Mugello.\nTest.\nQuello effettuato sul Circuito di Barcellona il 23 e 24 marzo \u00e8 un test collettivo.\nRiprese televisive.\nGrazie all'accordo col WTCC le gare del campionato vennero trasmesse dalla stessa emittente che segue il campionato Turismo, Eurosport. Le gare che si svolsero nell'ambito dei \"weekend\" del WTCC furono visibili anche negli Stati Uniti, trasmesse da Speed TV. In questi appuntamenti le gare venivano riprese in HD.\nMontepremi.\nPer il 2011 il montepremi fu di 700.000 Euro, con l'assegnazione di 60.000 al primo, 25.000 al secondo e 15.000 al terzo di una classifica stilata sulla base dei risultati delle due gare di ciascun appuntamento.\nAl vincitore della serie e a quello della classifica riservata agli under 21 venne data l'opportunit\u00e0 di testare una vettura di GP2.\nModifiche al regolamento.\nNumerazione.\nIn questa stagione l'attribuzione dei numeri di gara divenne libera. Ciascun \"team\" pot\u00e9 decidere con che numero far gareggiare le proprie vetture. Gli unici numeri riservati furono l'1 e lo 01, che vennero attribuiti al \"team\" vincitore della stagione 2010, la francese DAMS.\nClassifica Under 21.\nDa questa stagione venne stilata anche una classifica riservata a tutti i piloti under 21.\nSistema di punteggio.\nPer gara 1 venne adottato il sistema di punteggio in uso in Formula 1. Ci\u00f2 comport\u00f2 una modifica anche del punteggio di gara 2.\nRiassunto della stagione.\nWeekend di Monza.\nNelle prove del venerd\u00ec Adrian Campos jr. esce di pista all\"'Ascari\", si lesiona una vertebra e non pu\u00f2 proseguire nel corso del fine settimana.\nIn gara 1 in partenza Giovanni Venturini tiene la testa, mentre Adrien Tambay passa Fabrizio Crestani che partiva dalla prima fila. Il francese va lungo alla prima variante, tanto dover cedere la prima posizione a Venturini. Alla \"Roggia\" contatto tra Crestani e Tambay: l'italiano \u00e8 costretto al ritiro, mentre il francese prosegue con l'ala posteriore danneggiata. Contatto anche tra Cipriani e Haryanto, ed entrambi costretti al ritiro. Dopo cinque giri dal termine Tambay \u00e8 costretto dai commissari ad andare ai \"box\" per il problema all'ala posteriore. Adrian Zaugg parte dopo 6 giri, per un gusto al motore.\nAl \"pit stop\" problemi per Fabrizio Onidi, che si trovava in terza posizione e Luca Filippi che si presenta al cambio gomma con un giro d'anticipo ed \u00e8 costretto a proseguire.\nVince Venturini davanti a Filippi e Buttarelli.\nIn gara 2 dominio di Fabrizio Onidi che scatta dalla \"pole\" e mantiene la testa per tutta la gara. Alla partenza \u00e8 protagonista Tambay che si ritrova secondo. Durante tutta la gara il francese tallona Onidi, per\u00f2 senza riuscire a impensierirlo.\nWeekend di Budapest.\nIn gara 1 scatta bene Fabio Onidi che dalla terza posizione in griglia passa in testa davanti a Luca Filippi e Kevin Ceccon. Al sesto giro Filippi passa Onidi ma un problema al \"pit stop\" lo fa retrocedere nelle posizioni di rincalzo.\nDopo una serie di cambio gomme \u00e8 Kevin Ceccon a trovarsi davanti a Giovanni Venturini e Adrien Tambay. Marco Barba ha un incidente alla prima curva, tanto da far entrare la \"safety car\". La vettura di sicurezza si pone davanti a Filippi e non del capofila Ceccon che accumula sul gruppo un vantaggio considerevole che gli consente di effettuare il cambio gomme senza dover cedere la testa della gara.\nA fine corsa, per\u00f2, la Direzione Gara ha deciso di penalizzare Ceccon di un minuto per non aver rispettato le bandiere gialle, retrocedendolo cos\u00ec al quinto posto. Il suo team Ombra si \u00e8 appellato contro tale decisione; la classifica resta congelata fino alla pronuncia definitiva della Federazione Ungherese. Il 17 giugno viene confermata la vittoria di Ceccon; la penalizzazione viene portata a 25 secondi, pari al tempo per uno \"stop and go\" durante la gara.\nNella seconda gara parte in testa Rodolfo Gonz\u00e1lez, seguito da Fabrizio Crestani e Sergey Afanasyev. Nel corso del primo giro un contatto tra il venezuelano e l'italiano elimina entrambi dalle posizioni di testa. Afanasiev ne approfitta \u00e8 conduce la gara in testa fino al termine. Dietro al russo si pone Luca Filippi che, scattato dalla undicesima piazza, \u00e8 riuscito in partenza a sfilare ben sette vetture.\nWeekend di Brno.\nLa pista \u00e8 umida per la pioggia della notte; la direzione consente ai piloti di effettuare un giro per valutare le condizioni del tracciato.\nAlla partenza di gara 1 vi \u00e8 subito una situazione caotica: Giovanni Venturini, Marco Barba e Francesco Dracone si toccano e sono costretti tutti e tre al ritiro. Alla seconda curva altri tre piloti escono di pista e sono costretti al ritiro: Adrien Tambay, Fabio Onidi e Bruno Mendez. La \"safety car\" entra in pista per permettere la rimozione delle vetture e molti piloti entrano a cambiare le gomme. Dopo 5 giri la gara riprende. In testa c'\u00e8 ancora Rio Haryanto, seguito da Samuele Buttarelli, Luca Filippi e Fabrizio Crestani.\nButtarelli al giro seguente passa al cambio gomme, mentre nelle retrovie Lancaster guadagna due posizioni. Al 13\u00ba giro il \"leader\" della gara, Haryanto fa il suo \"pit stop\"; passa in testa Filippi, seguito da Crestani e Kevin Ceccon. Filippi mantiene la testa della gara fino all'arrivo.\nAl termine della gara, la direzione considera Venturini e Mendez responsabili per i due incidenti del primo giro. Venturini subisce una reprimenda scritta, mentre Mendez l'arretramento di dieci posizioni sulla griglia di partenza delle prossime due gare; la sanzione \u00e8 sospesa e verr\u00e0 applicata solo in caso di recidiva.\nNella seconda gara non c'\u00e8 Mendez, che a causa dell'incidente della prima gara, non ha la vettura a disposizione, per la rottura della scocca. Parte bene dalla \"pole\" Sergei Afanasiev mentre Jon Lancaster crea scompiglio facendo quasi spegnare il motore della sua monoposto. Afanasiev rovina la partenza alla seconda curva andando largo e facendosi passare da quasi tutto il gruppo. Intanto Haryanto ha passato Buttarelli, che per\u00f2 riprende la posizione ed \u00e8 in testa davanti a Haryanto e Luca Filippi.\nAl giro 7 Dracine esce di pista ed \u00e8 costretto al ritiro, mentre si sviluppa una lotta serrata tra Crestani e Pasquale Di Sabatino per il quarto posto e tra Lancaster e Onidi per il sesto. Al giro seguente Crestani passa e Di Sabatino perde ulteriori due posizioni. La radio della sua vettura si \u00e8 staccata e impedisce liberi movimenti nell'abitacolo al pilota.\nVince Buttarelli, davanti a Haryanto e Filippi.\nWeekend di Donington.\nLa gara 1 \u00e8 caratterizzata dalla pioggia, tanto che le vetture partono dietro la \"safety car\". La vettura di sicurezza rientra al sesto giro ma gi\u00e0 al terzo giro viene aperta la \"pit lane\" per il \"pit stop\" obbligatorio: ne approfittano subito le SuperNova, Fabrizio Crestani, Kevin Ceccon e Dani\u00ebl de Jong. Le altre vetture aspettano un giro perdendo cos\u00ec la possibilit\u00e0 di stare davanti alla ripartenza.\nAlla ripartenza della gara Luca Filippi passa Rio Haryanto (che non ha effettuato il cambio gomme), mentre nelle retrovie \u00e8 Jon Lancaster protagonista di una bella rimonta: prima passa Kevin Ceccon poi approfitta di un errore di Fabrizio Crestani e si pone cos\u00ec al secondo posto all'inseguimento di Filippi.\nL'inglese annulla il ritardo, \u00e8 dopo quattro giri passa l'italiano alla curva \"Coppice\". Filippi tenta di tenere il ritmo di Lancaster, ma senza riuscire a impensierirlo nuovamente. Chiude terzo Crestani davanti a Ceccon e Adam Carroll che al penultimo giro passa il compagno di scuderia Mend\u00e9z.\nFabio Onidi si frattura il polso in un'uscita in gara 1 \u00e8 cos\u00ec non partecipa a gara 2.\nAlla partenza di gara 2 Simone Buttarelli, partito dalla \"pole\", resiste all'attacco di Bruno M\u00e9ndez, e conduce i primi giri creando un certo distacco dagli inseguitori. Adam Carroll invece brucia alla partenza Dani\u00ebl de Jong e s'installa al terzo posto, prima di passare anche M\u00e9ndez. M\u00e9ndez perde un'ulteriore posizione al sesto giro, passato da Fabrizio Crestani, che alla partenza aveva passato Ceccon e de Jong.\nLe fasi pi\u00f9 incerte della gara riguardano la lotta per le posizioni di rincalzo: Lancaster e Filippi battagliano a lungo per la quarta posizione. Al quarto giro Lancaster passa Filippi alla \"Coppice\" e l'italiano risponde al tornantino: Lancaster riprende la quarta piazza al sesto passaggio. Altro bel duello quello tra Ceccon e Venturini per il sesto posto e tra de Jong e Haryanto con l'olandese costretto al ritiro per un contatto che costa ad Haryanto una penalizzazione di 25 secondi in classifica.\nVince per la seconda volta in campionato Buttarelli, davanti a Carroll e Crestani.\nWeekend di Oschersleben.\nNella gara 1 la partenza \u00e8 caratterizzata subito da un incidente. Chi parte dal lato della \"pole\" trova la pista pi\u00f9 asciutta: scatta bene il \"poleman\" Fabrizio Crestani, ma poco dopo la sua vettura viene colpita da quella di Samuele Buttarelli, che, partito dalla sesta piazza, commette un errore alla prima curva.\nNe approfitta Afanasiev che prende il comando, seguito da Adrien Tambay. Dietro Fabio Onidi passa Kevin Ceccon alla prima curva e s'installa al terzo posto.\nTambay si fa minaccioso nei confronti del russo dopo il \"pit stop\". Per il terzo posto invece l'estone Kevin Korjus approfitta di due \"pit stop\" poco veloci di Onidi e Ceccon, e passa entrambi. L'estone sconta gomme fredde tanto che Onidi cerca di riprendersi la posizione con una manovra di sorpasso all'esterno: Korjus chiude Onidi che viene passato da Ceccon. La lotta \u00e8 proseguita fino a quando un problema tecnico ha costretto l'estone al ritiro.\nVince Afanasiev, davanti a Tambay e Ceccon che resiste agli ultimi attacchi di Onidi nel finale.\nLa pioggia colpisce il circuito poco prima del via ma si asciuga anche rapidamente. I primi tre giri della gara sono svolti dietro la \"safety car\". Alla ripartenza Venturini viene pressato da Dani\u00ebl de Jong che ha subito passato Pasquale Di Sabatino. Nelle retrovie si fa vedere Adrien Tambay, che passa presto Ceccon per poi lottare con Onidi per il quarto posto.\nTambay, nel tentativo di passare Onidi, rovina l'ala anteriore ma passa e riesce anche a proseguire la rimonta superando Di Sabatino e poi mettendo pressione anche a De Jong. La lotta fra i due si conclude al giro 12 quando l'olandese chiude il francese e i due entrano in contatto, con Tambay che va in testacoda e viene passato da Afanasiev.\nA due giri dalla fine de Jong \u00e8 autore di un errore che consente sia ad Afanasiev che Tambay di salire sul podio dietro al vincitore Venturini.\nWeekend di Valencia.\nIn gara 1 Sergey Afanasyev parte dalla \"pole\" e mantiene la tesa della gara; dietro Fabio Onidi ha un ottimo spunto e si ritrova secondo, dopo essere partito dalla quinta piazza. Dietro si lui si pongono Adam Carroll e Kevin Ceccon.\nAl quarto giro si fermano, tra gli altri Ceccon, Rio Haryanto, e Filippi. Un problema al fissaggio di una ruota fa perdere molto tempo ai \"box\" al pilota piemontese della Super Nova. Stesso problema per Carroll che scende al sesto posto.\nGrazie a un veloce cambio gomme e alla difficolt\u00e0 di Afanasiev di passare Dracone, che non aveva ancora cambiato gli pneumatici, Onidi si avvicina al russo ma senza riuscire a passarlo. Terzo alla fine \u00e8 Ceccon, che resiste agli attacchi di Crestani e Haryanto.\nNella gara della domenica Adam Carroll mantiene il comando partendo dalla \"pole\"; \u00e8 seguito da Rio Haryanto che passa Simone Buttarelli. Dietro Tambay \u00e8 quarto, davanti a Crestani, Campos e Onidi.\nAl quinto giro, dopo una lunga pressione l'indonesiano ha passato Carroll che, successivamente, \u00e8 stato attaccato anche da Buttarelli. Al nono giro Onidi ha passato Campos con una manovra molto decisa.\nLa pressione di Buttarelli su Carroll per\u00f2 non \u00e8 stata premiata col sorpasso, e il britannico ha mantenuto sul traguardo la seconda posizione per meno di un secondo. Vince cos\u00ec Haryanto, davanti a Carroll e Buttarelli. Con l'ottavo posto Kevin Ceccon si \u00e8 aggiudicato matematicamente il titolo Under 21.\nWeekend del Mugello.\nBen 8 piloti possono ancora aggiudicarsi il titolo, prima dell'ultimo appuntamento sul Circuito del Mugello.\nNella prima gara Samuele Buttarelli \u00e8 protagonista di una vistosa partenza anticipata. Il pilota \u00e8 stato penalizzato con un \"drive through\". Adam Carroll fa spegnere invece la sua monoposto; la direzione di gara opta per una seconda partenza, con la riduzione di un giro della prova. Carroll \u00e8 cos\u00ec costretto a ripartire dai \"box\".\nAdrien Tambay scatta in testa, seguito da Luca Filippi, che partiva dalla seconda fila, e Fabio Onidi, che partiva dalla terza. Il \"leader\" della classifica, Kevin Ceccon parte male, scivolando in ottava posizione, ma grazie a un buon ritmo, dopo i \"pit stop\" si trova quarto.\nFilippi ha pressato Tambay per tutta la gara, ma non riuscendo mai a superarlo, nemmeno posticipando di un giro il \"pit stop\" obbligatorio. Grazie a questi risultati Filippi lima a 9 punti la distanza dal primo posto in classifica, Afanasiev (sesto in gara) scivola a 11 punti, mentre Tambay, con 18 punti di distacco da Ceccon, pu\u00f2 ancora matematicamente sperare nel titolo.\nIn gara 2 Adam Carroll sfrutta bene la \"pole\" prendendo la testa della contesa, mentre Afanasiev spegne la monoposto, dicendo cos\u00ec addio alle possibilit\u00e0 di titolo. Dietro il britannico c'\u00e8 Rio Haryanto; nelle retrovie Luca Filippi si pone in quinta posizione mentre Kevin Ceccon \u00e8 penalizzato dai problemi di Afanasiev e si trova solo ottavo. Filippi ha proseguito la rimonta fino al quarto posto, che mette in pericolo il titolo per Ceccon. Ceccon si \u00e8 rifatto al giro sette, quando ha passato Venturini, installandosi al settimo posto.\nLe posizioni restano cristallizzate. Vince Carroll, davanti a Haryanto e Crestani. Il titolo piloti va a Kevin Ceccon, che aveva gi\u00e0 vinto quello under21, e quello per le scuderie alla DAMS, che aveva gi\u00e0 trionfato nel 2010.\nRisultati e classifiche.\nClassifica piloti.\nI punti sono assegnati secondo lo schema seguente:"}
{"id": "3231774", "revid": "363629", "url": "https://it.wikipedia.org/wiki?curid=3231774", "title": "Gli orsetti del cuore (serie animata)", "text": "Gli Orsetti del Cuore (\"The Care Bears\") \u00e8 una serie animata televisiva, prodotta in seguito al successo dell'omonima linea di giocattoli. Sono state prodotte due serie, la prima \u00e8 della \"DiC\" con una sola stagione e la seconda \u00e8 della \"Nelvana\" con tre stagioni, ed \u00e8 stata trasmessa dal 1985 al 1988. In Italia la serie \u00e8 stata trasmessa dapprima da Euro TV, poi da Odeon TV e in seguito da Canale 5, Italia 1 e JimJam. Nella prima trasmissione venne mantenuta la sigla originale statunitense, che fu poi sostituita, una volta passata nelle mani di Fininvest/Mediaset, da una canzone cantata da Cristina D'Avena.\nTrama.\nLa storia del cartone animato ruota intorno alla vita degli Orsetti del Cuore, che vivono in un bellissimo posto fra le nuvole chiamato \"Care-a-Lot\", che \u00e8 parte del regno dell'Amore. Con l'aiuto dei loro cugini e dei vari amici che incontreranno, gli Orsetti devono sventare i piani di Mister Bestiaccia e del suo capo, il Professor SenzaCuore/FreddoCuore, che vogliono portare la tristezza nel mondo degli umani.\nDoppiaggio.\nIl doppiaggio della prima edizione italiana \u00e8 stato eseguito presso la P.A.C. di Roma sotto la direzione di Silvano Tranquilli. Il doppiaggio della seconda edizione \u00e8 stato eseguito presso lo studio Merak Film di Milano sotto la direzione di Paolo Torrisi.\nDistribuzione in VHS.\nSono stati distribuiti dalla \"DOMOVIDEO\" (in collaborazione con \"VIDEO bimbo\") e \"Alfadedis\" solo alcuni episodi:\nDistribuzione in DVD.\nSono stati distribuiti dalla \"Stormovie\" e Jetix solo in 6 volumi della serie, contiene 4 episodi su ogni volume con un totale di 24 episodi."}
{"id": "3231823", "revid": "196390", "url": "https://it.wikipedia.org/wiki?curid=3231823", "title": "Hal G. Moore", "text": ""}
{"id": "3231826", "revid": "196390", "url": "https://it.wikipedia.org/wiki?curid=3231826", "title": "Harold Moore", "text": ""}
{"id": "3231829", "revid": "767487", "url": "https://it.wikipedia.org/wiki?curid=3231829", "title": "Provincia di Huallaga", "text": "La provincia di Huallaga \u00e8 una provincia del Per\u00f9, situata nella regione di San Mart\u00edn. Essa confina al nord con la regione di Amazonas, ad est con la provincia di El Dorado e la provincia di Bellavista, a sud con la provincia di Mariscal C\u00e1ceres e ad ovest con la regione di La Libertad.\nGeografia antropica.\nSuddivisioni amministrative.\nLa provincia \u00e8 suddivisa in sei distretti:"}
{"id": "3231833", "revid": "72396", "url": "https://it.wikipedia.org/wiki?curid=3231833", "title": "Adriana Barraza", "text": "Biografia.\n\u00c8 stata nominata ai Premi Oscar 2007 come miglior attrice non protagonista grazie al ruolo di Amelia in \"Babel\", film del 2006 in cui ha recitato a fianco dei premi Oscar Brad Pitt e Cate Blanchett.\nDoppiatrici italiane.\nNelle versioni in italiano dei suoi lavori, Adriana Barraza \u00e8 stata doppiata da:"}
{"id": "3231843", "revid": "729019", "url": "https://it.wikipedia.org/wiki?curid=3231843", "title": "Ma\u1e63\u012bra", "text": "L'isola di Ma\u1e63\u012bra () o Masira o Masirah (\u00e0rab: \u0645\u0635\u064a\u0631\u0629) si trova nella parte dell'oceano Indiano che viene chiamato Mar Arabico, al largo della costa dell'Oman, del quale fa parte.\nDa nord a sud \u00e8 lunga circa 65\u00a0km, mentre ha una larghezza che varia tra i 12 ed 16\u00a0km, per una superficie totale di 649\u00a0km\u00b2; la popolazione \u00e8 di circa 12.000 abitanti ed il centro principale \u00e8 Daww\u0101h, nella porzione settentrionale dell'isola. Le principali attivit\u00e0 sono la pesca e le manifatture tessili tradizionali. Nel passato l'isola ha ospitato basi militari britanniche e poi statunitensi."}
{"id": "3231845", "revid": "124123", "url": "https://it.wikipedia.org/wiki?curid=3231845", "title": "Peggy Zlotkowski", "text": "Di origini russe e polacche, Peggy Zlotkowski \u00e8 stata eletta quarantaduesima Miss Francia, dopo essere stata incoronata Miss Aquitaine 1988. Si tratt\u00f2 della prima volta nella storia del concorso che due Miss Aquitaine (lei e la successiva Ga\u00eblle Voiry) venissero elette Miss Francia in due anni consecutivi."}
{"id": "3231846", "revid": "1005847", "url": "https://it.wikipedia.org/wiki?curid=3231846", "title": "Tranvia Milano-Monza", "text": "La tranvia Milano-Monza era una linea della rete tranviaria interurbana di Milano che consent\u00ec il collegamento con Monza tra il 1876 e il 1966.\nLa linea fu la prima interurbana ad essere costruita in Italia; inizialmente a trazione ippica, venne elettrificata a partire dal 1900.\nStoria.\nIl 26 gennaio 1871 il consiglio provinciale di Milano accord\u00f2 al cavalier Angelo Lu\u00e8 la concessione per la costruzione e l'esercizio di una strada ferrata, trainata da cavalli, tra Monza e il capoluogo. In quel periodo, la distinzione di termini tra tranvia e ferrovia non era stata codificata a livello legislativo, per cui il progetto di Lu\u00e8 fu considerato alla stregua di una linea ferroviaria qualsiasi, da sottoporsi quindi alle strette normative del tempo come la Legge 8 luglio 1860, n. 4241, e la Legge 20 marzo 1865, n. 2248.\nLa presenza della ferrovia Milano-Monza, esercita dalla Societ\u00e0 per le Ferrovie dell'Alta Italia (SFAI), permise a questa societ\u00e0 ferroviaria di opporsi alla costruzione di una linea concorrente, sebbene posta sopra su una strada ordinaria gi\u00e0 esistente. Solo grazie alla sentenza del Consiglio di Stato del 3 giugno 1874, che sanc\u00ec il concetto che le tranvie a cavalli o \"ippovie\" non dovevano essere comprese nell'insieme delle strade ferrate contemplate dall'articolo 5 della Legge 2248/1865, fu possibile riprendere la procedura relativa alla concessione di Lu\u00e8.\nTuttavia, costui non present\u00f2 le garanzie necessarie all'avvio dei lavori, per cui la Deputazione provinciale si sent\u00ec liberata dai vincoli giuridici della concessione e avvi\u00f2 le trattative con la Societ\u00e0 Anonima degli Omnibus (SAO), che gestiva il trasporto \"omnibus\" della citt\u00e0 capoluogo. La SAO ripresent\u00f2 quindi la domanda per la Milano-Monza, ottenendone la concessione il 15 febbraio 1876.\nLa SFAI, analogamente a quanto compiuto con l'iniziativa di Lu\u00e8, si rivolse al Consiglio di Stato per impugnare la decisione del consiglio provinciale. L'iniziativa della societ\u00e0 ferroviaria ottenne in questo caso anche il sostegno della Societ\u00e0 Anonima Ferrovie Milano\u2013Saronno e Milano\u2013Erba (FMSME), concessionaria della ferrovia Milano-Saronno, che si sentiva danneggiata da un'analoga decisione relativa ad un progetto di tranvia fra Milano e Saronno, e del Ministero dei trasporti, che contestava il diritto di un ente morale provinciale a deliberare concessioni su \"ippovie\" e \"trenovie\", queste ultime con trazione a vapore.\nIl 5 luglio 1876, il Consiglio di Stato rigett\u00f2 l'istanza, accettando l'interpretazione presentata dalla Deputazione provinciale, secondo la quale l'impedimento legislativo per le tranvie parallele alle linee ferroviarie si verificava solamente nel caso le prime avessero sede propria. La questione non avrebbe dunque riguardato n\u00e9 la tranvia per Monza, n\u00e9 quella per Saronno, dato che le rispettive concessioni erano relativa a \"ippovie\" i cui binari erano posati su sede stradale.\nOttenuto il via libera, la tranvia Milano-Monza fu inaugurata dalla SAO tre giorni dopo la sentenza, dato che la sua costruzione era stata completata nelle settimane precedenti. Alla cerimonia fu presente il Principe Umberto di Savoia, il Presidente della SAO Emilio Osculati e i sindaci di Monza e Milano..\nL'esercizio SAO.\nNel novembre del 1876, la SAO speriment\u00f2 la trazione a vapore sulla linea al fine di valutare la possibilit\u00e0 di sostituire il cavallo. Furono impiegate allo scopo tre locomotive \"Brown\" in alcune corse ordinarie, tuttavia per il particolare regime d'esercizio della linea tranviaria, ovvero con corse frequenti, a singola carrozza e su tracciato breve, la SAO decise di mantenere la trazione equina. Negli anni seguenti un confronto dei costi d'esercizio della tranvia Milano-Vaprio con quelli della Milano-Monza giustific\u00f2 la presa di posizione della SAO a favore del cavallo.\nNel 1877 la \"Omnibus Tram Milano Monza\" fu quotata alla Borsa di Milano. Nel novembre dello stesso anno la SAO ottenne il prolungamento dei tracciati all'interno della cinta muraria di Milano, per cui il capolinea fu spostato da Porta Venezia a San Babila. A Monza un analogo provvedimento fu preso definitivamente nel 1883, dopo una breve parentesi nel 1880, quando il capolinea fu spostato da largo Giuseppe Mazzini a via Carlo Alberto.\nIl servizio era espletato dalla SAO con corse a cadenza oraria e in seguito semioraria. Furono istituite anche \"corse bis\" per rinforzare il servizio sul tratto urbano.\nNel 1893 fu sperimentato per un breve periodo l'impiego di motrici con accumulatori, inizialmente a gelatina e di produzione Maschinenfabrik Oerlikon, in seguito \"a diaframma poroso\" della Gandini &amp; Lodi. Si tratt\u00f2 di un tentativo della SAO di arginare l'avanzata della Edison che in quell'anno aveva ottenuto la concessione per la costruzione di una tranvia urbana a trazione elettrica. Sebbene la sperimentazione avesse comunque dimostrato la convenienza dell'esercizio con motrici ad accumulatori, la societ\u00e0 esercente decise di mantenere anche in questo caso la trazione a cavalli.\nL'esercizio Edison e l'elettrificazione.\nDopo aver perso la gestione delle tranvie urbane milanesi (1895), la Societ\u00e0 Anonima degli Omnibus fu liquidata e il suo pacchetto di concessioni delle interurbane a trazione animale fu passato alla Edison che avvi\u00f2 un programma di elettrificazione delle stesse, tra cui la Milano-Monza. Nel 1897 il titolo \"Omnibus Tram Milano Monza\" fu cancellato dal listino.\nCon Regio Decreto 4 marzo 1900, n. 446, fu dunque concessa alla Edison la costruzione della tranvia elettrica fra Milano e Monza che fu aperta all'esercizio il 31 dicembre dello stesso anno. La nuova tranvia si presentava con l'armamento rinnovato e con alcune innovazioni di percorso come il sovrappasso della ferrovia Milano-Chiasso e i prolungamenti presso il Duomo, a Milano, e presso il Regio Parco, a Monza. Negli anni seguenti furono raddoppiati alcuni tronchi come il Molinetto di Monza-Monza Largo Mazzini (1902) e il Milano Loreto-Molinetto di Greco.\nA causa dell'aumento del traffico all'interno della circonvallazione milanese, nel 1911 il capolinea venne arretrato nuovamente a Porta Venezia: fu attivato un nuovo anello percorrente via Andrea Doria, via Settembrini e via Vittorio Veneto, mentre la stazione, di tipo passante, risult\u00f2 ubicata lungo quest'ultima strada. I tram interurbani ottennero comunque la possibilit\u00e0 di giungere al capolinea di piazza Duomo al mattino e alla sera.\nNell'agosto 1913 fu aperta all'esercizio la tranvia Milano-Torretta-Cinisello e la sua diramazione Torretta\u2013Sesto San Giovanni: quest'ultima consent\u00ec l'avvio di un servizio alternativo che collegava Monza agli stabilimenti Pirelli e Breda, rinforzando quindi la stessa Milano\u2013Monza che per il tratto tra Sesto San Giovanni\u2013Molinetto di Greco era a quel tempo a binario unico. Fu infatti solo nel 1919, al termine della prima guerra mondiale, che la Edison procedette al raddoppio tra Molinetto di Greco e il cavalcaferrovia di Cascina Novella; il doppio binario non pot\u00e9 essere posato sopra quest'ultima opera d'arte in quanto la sua larghezza era insufficiente allo scopo.\nLa STEL e il potenziamento della linea.\nNel 1919, la STEL ottenne dalla Edison, sua capogruppo, l'esercizio delle sue interurbane e il passaggio fu poi confermato con Regio Decreto 30 dicembre 1919, n. 9835.\nLa nuova societ\u00e0 dovette fronteggiare diversi ordini di problemi tra cui il volume di traffico superiore alle effettive capacit\u00e0 della linea, ancora a binario semplice per un buon tratto, e il mantenimento degli impegni intrapresi negli anni antecedenti dalla capogruppo con i comuni di Monza, Sesto San Giovanni e Milano.\nNel 1922 dalla provincia di Milano la STEL ottenne la proroga della concessione fino al 1941, esteso in seguito fino al 1951. Fu cos\u00ec possibile giustificare economicamente investimenti come il trasferimento la linea su marciatram, in affiancamento alle strade esistenti, e il raddoppio di binario su quasi tutto il percorso: l'operazione comport\u00f2 lavori che durarono fino al 1926.\nNello stesso 1922 la societ\u00e0 tranviaria stipul\u00f2 con l'ente provinciale una nuova convenzione relativa ad una linea di rinforzo lungo il percorso Sesto San Giovanni-Cascina Cornaggia-Cascina Robecco-Cascina Bovati (poi San Fruttuoso)-Monza, la quale fu inaugurata il 1\u00ba settembre dello stesso anno. A Monza, sempre nello stesso periodo, furono posati binari lungo la circonvallazione interna (via Manzoni e via Appiani) con lo scopo di rinforzare il percorso tranviario tra largo Giuseppe Mazzini e il capolinea del Regio Parco a seguito della richiesta del comune monzese di eliminare progressivamente l'uso delle motrici a due piani che limitavano il traffico veicolare privato.\nNel 1924 fu costruito il nuovo deposito di Monza Borgazzi e fu posato un tratto di binario fra Sesto Cascina Novella e la stazione di Sesto San Giovanni nei pressi dei cancelli del passaggio a livello dove la vecchia tranvia a trazione equina si incrociava con la ferrovia Milano-Chiasso. La nuova antenna nacque per essere impiegata per i servizi terminanti a Sesto, liberando la fermata di Sesto Rond\u00f2 dalla sosta dei veicoli di questa direttrice. Nello stesso anno fu costruito il tronco Regio Parco-Vedano, con un anello terminale presso questa localit\u00e0, per l'istituzione di servizi specifici a servizio dell'autodromo e dell'ippodromo monzesi.\nFu cos\u00ec possibile articolare il servizio viaggiatori su diverse relazioni in grado di rispondere alle esigenze di mobilit\u00e0 delle zone servite dalla tranvia, come per esempio l'istituzione di corse dirette Milano-Monza, con instradamento lungo la Sesto-San Fruttuoso-Monza, e il servizio urbano monzese fra Regio Parco e Largo Molinetto.\nL'offerta complessiva della STEL arriv\u00f2 dunque ad articolarsi nel seguente modo:\nIl passaggio all'ATM.\nIl 1\u00ba luglio 1939, la concessione della tranvia interurbana e delle sue diramazioni pass\u00f2 all'ATM di Milano a seguito del cosiddetto \"Atto Rivolta\" e dell'intenzione della municipalizzata milanese di razionalizzare il servizio tranviario urbano ed interurbano.\nLa seconda guerra mondiale procrastin\u00f2 il progetto che fu quindi perseguito negli anni cinquanta. Per quanto riguarda la Milano-Monza, l'ATM predispose la sua sostituzione con una metropolitana, la linea 1, che avrebbe percorso sottoterra lo stesso tragitto della tranvia tra Porta Venezia e Sesto Marelli, e da servizi autobus per coprire il restante tracciato. Si procedette alla progressiva dismissione dei diversi servizi presenti sulla linea a cominciare dal servizio diretto via San Fruttuoso (1953), da quello \"vicinale\" per la Bicocca via Torretta e Sesto e da quello urbano monzese, entrambi nel 1956. Durante lo stesso 1956 fu attivata la \"Celere\" il servizio automobilistico fra Monza e piazzale Cadorna di Milano.\nNel 1957 fu soppresso il servizio sulla Milano-Cinisello. A partire dal 2 marzo 1958 parte dei percorsi di questa tranvia e della diramazione Torretta-Sesto furono reimpiegati proprio dalla Milano-Monza allo scopo di mantenerne l'esercizio nel periodo in cui il tronco tra Porta Venezia e Sesto era coinvolto dai cantieri della metropolitana. Il nuovo capolinea fu posto presso piazza IV Novembre: da quel punto il tram proseguiva in senso ascendente lungo via Ponte Seveso e si immetteva sul vecchio tracciato della linea per Cinisello che veniva impiegato fino a Torretta, dove poi veniva instradato sulla diramazione per giungere a Sesto Rond\u00f2 e quindi tornare sulla vecchia sede. Il previsto incremento di traffico fece propendere per un raddoppio di binario della \"Cinisello\", tra viale Sarca e Sesto Rond\u00f2, e per la costruzione di una derivazione, che i tram avrebbero percorso in senso discendente, lungo viale Sarca, a meridione di via Pulci, e lungo via Arbe. Assieme all'attivazione della variante fu soppresso il servizio vicinale fra Milano e Sesto Cancelli.\nIl 1\u00ba novembre 1964 fu aperta la linea 1 della metropolitana che progressivamente assorb\u00ec gran parte del traffico passeggeri della tranvia. L'ATM decise quindi di chiuderne l'esercizio sostituendo il tratto Sesto Marelli-Monza con un servizio coperto da autobus articolati. L'ultimo giorno di attivit\u00e0 fu il 2 ottobre 1966.\nCaratteristiche.\nLa linea era una tranvia interurbana a scartamento ordinario di 1.445 mm.\nLa lunghezza della linea originaria concepita per la trazione a cavalli risultava, al momento dell'inaugurazione, di 13,630\u00a0km Quando il capolinea milanese fu spostato da Piazzale Venezia a Piazza San Babila (1877), essa sal\u00ec fino a 14,560\u00a0km, per poi crescere fino a 14,9\u00a0km quando anche il capolinea monzese fu spostato all'Arengario.\nL'elettrificazione avvenne al valore di 600 volt in corrente continua. La linea aerea era composta da un filo di contatto con sezione di 100\u00a0mm\u00b2. Nelle aree urbane, questo fu sostenuto da una sospensione trasversale ancorata ai muri portanti delle abitazioni, mentre in quelle extraurbane furono utilizzati gli alberi o pali in legno e in traliccio con una mensola metallica di sostegno. L'alimentazione fu garantita dalle sottostazioni della rete urbana e dalla sottostazione di Sesto San Giovanni, costruita appositamente dalla Edison, e che impiegava un convertitore della General Electric di 1000 kVA.\nPercorso.\nIl tracciato era a binario singolo per tutto il percorso con undici raddoppi per favorire incroci e precedenze; quello presenta a Sesto San Giovanni fungeva da punto di scambio degli equipaggi. Dopo l'inaugurazione della tranvia Milano-Gorgonzola-Vaprio (1878), il tracciato in comune lungo via Buenos Aires fu raddoppiato.\nIl tronco dal capolinea milanese fino a Piazzale Loreto era in origine dotato di rotaie Marseillon lunghe 6\u00a0m e pesanti 14,1\u00a0kg/m, le principali, e 10,9\u00a0kg/m, le controrotaie. In corrispondenza di alcuni deviatoi e del passaggio presso la Barriera di Porta Venezia furono invece utilizzate rotaie del tipo \"a canale\" su supporto continuo, molto simili alle attuali Phoenix. Le traverse erano di rovere e posizionate ogni 1,5\u00a0m. Nel tratto oltre piazzale Loreto, invece, furono applicate rotaie di tipo Marteau lunghe dai 4,5 ai 6\u00a0m, pesanti 14,5\u00a0kg/m e poggianti su traverse in rovere posto a un metro di distanza tra loro. Sul finire del XIX secolo le Marteau furono sostituite da Vignoles da 17,6\u00a0kg/m.\nIl tracciato della linea elettrificata risultava allungato a circa 17,1\u00a0km: il capolinea milanese della linea elettrificata fu posto in Piazza Duomo, mentre quello monzese al Regio Parco. Nel 1910 quello di Milano fu poi arretrato a Porta Venezia riducendo la lunghezza della linea a circa 15,5\u00a0km.\nNei primi due decenni del XX secolo l'intera linea fu progressivamente raddoppiata per far fronte alle esigenze di traffico. In seguito all'acquisizione della stessa da parte della STEL, si procedette alla sua ricostruzione a doppio binario, in gran parte su sede riservata protetta da marciatram. Rimasero alcuni tronchi a binario singolo per esigenze di spazio, mentre sul tracciato presso il cavalcaferrovia della Milano-Chiasso furono utilizzati binari compenetrati. La diramazione Sesto-Robecco-San Fruttuoso-Monza fu realizzata a binario semplice, priva di raddoppi di sosta; la sede era su marciatram fra Sesto e via Cavallotti a Monza, mentre la restante parte di tracciato era in sede promiscua.\nin seguito alle modifiche di tracciato contestuali all'elettrificazione la linea venne riarmata con rotaie di tipo Phoenix nei tratti a sede promiscua e di tipo Vignoles in quelli a sede riservata. Il peso per metro lineare di queste ultime fu di 25\u00a0kg. Dopo la ristrutturazione della STEL furono impiegate Phoenix da 48,7\u00a0kg/m e cinque tipi di Vignoles, differenti tra loro per il peso a metro lineare: da 25,000, 27,700, 28,300, 30,000 e 36,000\u00a0kg.\nMateriale rotabile.\nIn considerazione degli elevati carichi di utenza registrati fin dall'avvio del servizio, proprio la tranvia per Monza si avvalse sotto la gestione Edison di caratteristici tram a due piani che costituivano le serie 405-414, parzialmente trasformati durante l'esercizio della STEL che vedeva l'impiego delle vetture 424-433.\nNel tempo a tali tram si succedettero altri vetture, fino alla cessazione del servizio che vide in ultimo l'impiego dei gruppi ATM 124-128 e 130-139."}
{"id": "3231852", "revid": "599013", "url": "https://it.wikipedia.org/wiki?curid=3231852", "title": "Jos\u00e9 Maria Fid\u00e9lis", "text": "\u00c8 scomparso nel 2012 all'et\u00e0 di 68 anni a seguito di un tumore dello stomaco.\nCaratteristiche tecniche.\nGiocava come difensore; poteva agire sia come centrale che come terzino destro.\nCarriera.\nClub.\nCresciuto nel Bangu, societ\u00e0 di Rio de Janeiro, vi debutt\u00f2 nel 1963. Nel 1966, gi\u00e0 titolare fisso della formazione dalla maglia biancorossa, partecip\u00f2 al vittorioso campionato Carioca, andando a vincere per 3-0 in casa del Flamengo, al Maracan\u00e3; di quella finale, Fid\u00e9lis gioc\u00f2 tutti i novanta minuti.\nNell'estate 1967 con il disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Il Bangu rappresent\u00f2 gli , che concluse la Western Division al quarto posto finale.\nNotato dal Vasco da Gama, anch'esso club dello stato di Rio de Janeiro, venne acquistato nel 1969. Nel 1970 il difensore vinse il suo secondo titolo statale, e nel 1974 prese parte alla prima vittoria del Vasco nel recentemente formatosi campionato nazionale brasiliano. In quel torneo, Fid\u00e9lis fu una presenza costante, giocando tutti e ventotto gli incontri giocati dalla sua compagine, compresa la finalissima del 1\u00ba agosto 1974 al Maracan\u00e3. Successivamente, il terzino si risolse a lasciare la societ\u00e0 carioca, a trentadue anni gi\u00e0 compiuti, andando a disputare tre ulteriori edizioni del campionato brasiliano, la 1975 con l'Am\u00e9rica e la 1976 e 1977 con l'ABC. Nel 1981 ha chiuso la carriera, dopo aver giocato con il S\u00e3o Jos\u00e9.\nNazionale.\nFid\u00e9lis ebbe una breve carriera in Nazionale, della durata di un solo anno solare, il 1966. Difatti, prese parte alla lunga sessione di amichevoli pre-Mondiali che precedettero la partecipazione del Brasile al , presenziando contro , , (due volte, il 12 e 15 giugno 1966) e . Una volta inserito fra i convocati per la manifestazione vera e propria, scese in campo solo contro il , il 19 luglio a Goodison Park."}
{"id": "3231854", "revid": "124123", "url": "https://it.wikipedia.org/wiki?curid=3231854", "title": "Sylvie Bertin", "text": "\u00c8 stata eletta quarantunesima Miss Francia, dopo essere stata incoronata Miss Rodano-Alpi 1987. Ci\u00f2 nonostante la Bertin rifiut\u00f2 di partecipare a Miss Universo, a cui quindi ebbe accesso la seconda classificata al concorso Claudia Frittolini."}
{"id": "3231855", "revid": "339392", "url": "https://it.wikipedia.org/wiki?curid=3231855", "title": "Jos\u00e9 Maria Fid\u00e9lis dos Santos", "text": ""}
{"id": "3231861", "revid": "599013", "url": "https://it.wikipedia.org/wiki?curid=3231861", "title": "Paride Grassi (disambigua)", "text": ""}
{"id": "3231862", "revid": "729019", "url": "https://it.wikipedia.org/wiki?curid=3231862", "title": "Khuriya Muriya", "text": "Le Khuriya Muriya () sono un gruppo di cinque isole del Mar Arabico, al largo della costa sud-orientale del sultanato dell'Oman.\nLe isole fanno parte della provincia di Shalim nel Governatorato di Dhofar.\nIn antichit\u00e0 le isole furono chiamate Zenobia o isole Zenobia o Doliche. Furono menzionate da alcuni antichi scrittori tra cui Claudio Tolomeo, che le cita come \u201csette piccole isole che si trovano nella baia di Khuriya Muriya vicino all'ingresso del Golfo Persico\" (molto probabilmente il moderno Golfo di Aden).\nCitate da al-Idrisi nel XII secolo e da Ibn al-Muj\u0101wir cent'anni pi\u00f9 tardi, furono presumibilmente visitate da Ibn Battuta nel suo viaggio attorno al mondo allora conosciuto, iniziato a Tangeri nel 1325.\nNel 1854 Sayyid Sa\u02bf\u012bd \u2013 Sultano di Mascate e Zanzibar \u2013 cedette alla Regina Vittoria le isole, che rimasero possedimento britannico fino al 1967 quando la Gran Bretagna \u2013 in conformit\u00e0 con il desiderio espresso dagli abitanti e in contrasto con le critiche dello Yemen del Sud che le rivendicava \u2013 le restitu\u00ec al Sultanato di Oman.\nLe autorit\u00e0 di Muscat \u2013 nell'erronea convinzione che Kuriya Muriya fosse un'invenzione occidentale legata al nome della Vergine Maria \u2013 cambiarono la denominazione dell'arcipelago in al-\u1e24all\u0101niyya, dal nome dell'isola principale, la sola abitata permanentemente.\nOggi sede di vice-governatorato, l'isola di al-\u1e24all\u0101niyya \u00e8 dotata di centrale elettrica, impianto di desalinizzazione dell'acqua, scuola, clinica e moschea ed ospita uno stabilimento per il congelamento del pesce.\nIsole.\nLe isole principali sono:"}
{"id": "3231867", "revid": "1305772", "url": "https://it.wikipedia.org/wiki?curid=3231867", "title": "Cometa Boattini", "text": "Cometa Boattini \u00e8 un'espressione che pu\u00f2 essere riferita a varie comete scoperte dall'astronomo italiano Andrea Boattini. Questo perch\u00e9, nonostante esistano delle regole formali per la denominazione di nuove comete scoperte, \u00e8 ancora attuale, specie tra il grande pubblico, la consuetudine di indicare le comete periodiche con il cognome dello scopritore (e/o scopritori) seguito da un numero progressivo che tiene conto della sequenza di scoperta. Per quelle non periodiche, invece, si tende ad usare la comune espressione con la sola indicazione dello scopritore. In questo caso l'anno di apparizione, infatti, dovrebbe essere sufficiente a discriminare fra gli oggetti celesti."}
{"id": "3231869", "revid": "729019", "url": "https://it.wikipedia.org/wiki?curid=3231869", "title": "Al-Hallaniyya", "text": "L'isola di al-\u1e24all\u0101niyya () si trova nell'omologo arcipelago che in precedenza era chiamato Khuriya Muriya, nel Mar Arabico, al largo della costa dell'Oman, al quale appartiene.\nL'isola \u00e8 la maggiore dell'arcipelago ed occupa una superficie totale di 56 km\u00b2.\nOggi sede di vice-governatorato, l'isola \u00e8 dotata di centrale elettrica, impianto di desalinizzazione dell'acqua, scuola, clinica e moschea ed ospita uno stabilimento per il congelamento del pesce."}
{"id": "3231874", "revid": "196159", "url": "https://it.wikipedia.org/wiki?curid=3231874", "title": "Giuseppe Cantone", "text": "Molto noto all'epoca come realizzatore di altari, si forma nella bottega paterna per poi affermarsi a Brescia con due importanti incarichi: direttore alle opere lapidee del Duomo nuovo ed esecutore della facciata della chiesa dei Santi Faustino e Giovita, sua opera maggiore. Varie sono anche le opere realizzate nella provincia.\nBiografia.\nFiglio di Giovanni Antonio, lapicida di Rezzato con bottega fiorente attorno alla met\u00e0 del Seicento, nell'infanzia prosegue verosimilmente l'attivit\u00e0 paterna, formandosi professionalmente nel campo della scultura generica, principalmente nella progettazione e realizzazione di altari. Nel 1680, ormai acquisita notoriet\u00e0, riceve il prestigioso incarico di assistere alle opere lapidee nel cantiere del Duomo nuovo di Brescia. In questo contesto realizza anche l'altare dei Santi Faustino e Giovita, oggi altare dell'Angelo Custode, sulla testata della navata destra del Duomo. Dal 1690 al 1695 lo si trova nel cantiere della chiesa dei Santi Faustino e Giovita per la decorazione dell'altare del Santissimo Sacramento, per il quale progetta la mensa e la balaustra antistante. Nel 1693, inoltre, \u00e8 a Bagnolo Mella per la costruzione dell'altare di Sant'Antonio da Padova nella chiesa parrocchiale. Nel 1698 lo si ritrova a Brescia, dove sottoscrive il contratto per il rifacimento dell'altare maggiore della chiesa di Sant'Afra, oggi chiesa di Sant'Angela Merici. Probabilmente nello stesso periodo esegue anche l'altare maggiore della chiesa dei Santi Cosma e Damiano. Fra il 1699 e il 1705, ormai quarantenne, realizza la sua opera maggiore: la facciata della chiesa dei Santi Faustino e Giovita. Nel 1706 \u00e8 a Lumezzane per redigere il progetto di restauro della Torre Avogadro, ma lo si ritrova anche a Brescia in alcuni lavori di restauro alla chiesa di San Francesco di Paola. Torna infine al cantiere del Duomo nuovo nei disegni del cornicione superiore della facciata, datati 1712. Nel 1716 \u00e8 ancora in provincia, a Lonato del Garda, dove esegue l'altare di San Bartolomeo per la chiesa parrocchiale. Nei primi mesi del 1718 risulta deceduto, poich\u00e9 l'incarico di direttore dei lavori lapidei al Duomo viene ceduto al nipote e collaboratore Giovanni Antonio Biasio.\nOpere.\nPrincipalmente dedito alla sua attivit\u00e0 di progettista e costruttore di altari barocchi, lo si rileva nei documenti dell'epoca sostanzialmente per questo tipo di interventi. La maggior parte delle opere da lui eseguite sono giunte fino a noi, tranne l'altare della chiesa di Sant'Afra, oggi Sant'Angela Merici, che durante la seconda guerra mondiale fu bombardata con la conseguente distruzione degli interni, e i lavori alla chiesa di San Francesco di Paola, a sua volta demolita nell'Ottocento. La sua opera maggiore, come detto, resta la facciata per la chiesa dei Santi Faustino e Giovita a Brescia, che il Cantone arriv\u00f2 a curare personalmente nei particolari decorativi, ad esempio le finiture del frontone, i vari pinnacoli, i motivi vegetali e le volute laterali. Da ricordare inoltre la sua opera al Duomo nuovo che, per quanto non rilevabile direttamente, si colloca a monte di tutte le opere lapidee eseguite al suo interno per quasi quarant'anni."}
{"id": "3231880", "revid": "599013", "url": "https://it.wikipedia.org/wiki?curid=3231880", "title": "Den\u00edlson Cust\u00f3dio Machado", "text": "Caratteristiche tecniche.\nGiocava come centrocampista; era un trequartista abile tecnicamente.\nCarriera.\nClub.\nCresciuto nella societ\u00e0 del Madureira, dove milit\u00f2 dal 1961 al 1963, fu acquistato dal Fluminense di Rio de Janeiro, dove, alla prima stagione, segn\u00f2 due reti e vinse il titolo statale. Nel 1969 ripet\u00e9 l'impresa, cos\u00ec come nel 1971, in concomitanza con l'inizio del primo campionato nazionale. La carriera di Den\u00edlson fu dunque legata, per la maggior parte del suo svolgimento, al Fluminense, e, oltre ai sette titoli totali tra campionati Carioca e Ta\u00e7a Guanabara, le presenze superano cifra 400. Nelson Rodrigues, scrittore e tifoso del \"Flu\", soprannomin\u00f2 il calciatore \"Rei Zulu\" (Re Zul\u00f9). Una volta lasciata Rio, il centrocampista si trasfer\u00ec nello Stato di Amazonas dove, con il Rio Negro, disput\u00f2 altre due edizioni del campionato brasiliano (1973 e 1974). Nel 1975 chiuse la carriera con il Vit\u00f3ria.\nNazionale.\nFu chiamato per la prima volta in Nazionale nel 1966 da Vicente Feola, che cre\u00f2 una lista di quarantasette possibili convocati per il , da selezionare tramite una serie di amichevoli. Den\u00edlson debutt\u00f2 dunque il 14 maggio contro il , disputando le seguenti tre amichevoli contro , e . Feola decise di includerlo tra i ventidue per l'Inghilterra, e il giocatore fece il suo esordio al Mondiale il 12 luglio contro la a Goodison Park, partendo dal primo minuto. Il 19 luglio vide la sua ultima partita nella manifestazione, sempre a Liverpool contro il . Il 17 luglio 1968 Den\u00edlson gioc\u00f2 la sua ultima partita internazionale contro il Per\u00f9 a Lima."}
{"id": "3231885", "revid": "1494169", "url": "https://it.wikipedia.org/wiki?curid=3231885", "title": "Govoni", "text": ""}
{"id": "3231896", "revid": "466539", "url": "https://it.wikipedia.org/wiki?curid=3231896", "title": "World League di pallavolo 2011", "text": "La XXII World League di pallavolo maschile si \u00e8 svolta dal 27 maggio al 10 luglio 2011. La fase finale, a cui hanno partecipato le migliori otto squadre, si \u00e8 tenuta all'Ergo Arena di Danzica, in Polonia, dal 6 al 10 luglio 2011.\nPrima fase.\nIn questa fase le squadre sono state divise in quattro gironi all'italiana con partite di andata e ritorno. Ogni squadra affronta tutte le altre del girone due volte in casa e due volte in trasferta. La squadra vincitrice conquista tre punti in caso di vittoria \"piena\" (3-0 o 3-1) oppure due punti in caso di vittoria al \"tie-break\" (3-2), viceversa la squadra perdente non conquista nessun punto se viene sconfitta per 3-0 o 3-1, mentre conquista un punto se perde per 3-2. In caso di parit\u00e0 di punti la classifica viene stilata tenendo conto nell'ordine dei seguenti fattori:\nLe prime due classificate di ogni girone si qualificano alla fase finale. Se la Polonia, organizzatrice della fase finale, non si piazzer\u00e0 ai primi due posti del suo girone, si qualificher\u00e0 in ogni caso, insieme alle tre migliori tra tutte le seconde classificate.\nPodio.\nCampione.\nRussia(Secondo titolo)\nSecondo posto.\nBrasile\nTerzo posto.\nPolonia"}
{"id": "3231898", "revid": "1605525", "url": "https://it.wikipedia.org/wiki?curid=3231898", "title": "Book of Deer", "text": "Il Book of Deer (Cambridge University Library, MS. Ii.6.32) \u00e8 un evangeliario in lingua latina del X secolo proveniente dal \"monastero Old Deer\" (Aberdeenshire, Scozia), con aggiunte, dei primi anni del XII secolo, in latino, irlandese antico e gaelico scozzese. Esso \u00e8 importante in quanto contiene la pi\u00f9 antica letteratura superstite della Scozia in gaelico. L'origine del libro \u00e8 incerta, comunque, potrebbe essere il manoscritto pi\u00f9 antico prodotto in Scozia (anche se il \"Book of Kells\" \u00e8 noto per aver avuto origine in quelle che oggi sono le Lowlands scozzesi. Il libro ha 86 fogli e misura 54\u00a0mm x 107\u00a0mm.\nIl \"Book of Deer\" \u00e8 stato custodito presso la biblioteca della University of Cambridge dal 1715, quando la biblioteca del vescovo di Ely e Norwich (East Anglia) venne donata all'Universit\u00e0 da re Giorgio I. Prima di allora \u00e8 probabile che il libro fosse in possesso del preside della Scuola della Cattedrale di San Paolo a Londra.\nContenuto.\nI testi latini contengono alcune parti dei vangeli secondo \"Matteo\", \"Marco\" e \"Luca\", una parte dell\"'Office for the Visitation of the Sick\", il testo completo del \"Vangelo secondo Giovanni\" e gli \"Atti degli apostoli\". Esso termina con un colophon in irlandese antico. I testi dei vangeli sono basati sulla \"Vulgata\" ma contengono alcune peculiarit\u00e0 uniche nei vangeli in lingua irlandese. I testi sono scritti in irlandese minuscolo corsivo, apparentemente da un unico scriba. Anche se il testo del manoscritto \u00e8 nella tradizione dei vangeli irlandesi, gli studiosi hanno sostenuto che il manoscritto \u00e8 stato prodotto in Scozia.\nCi sono sette testi scritti in gaelico scozzese negli spazi che circondano le voci principali. Questi marginalia includono un resoconto sulla fondazione del \"monastero di Deer\" da parte di san Colombano e da san Drostan, la registrazione di cinque appezzamenti di terreno donati al monastero e dati sull'esenzione dal pagamento di tributi su determinati benefici concessi al monastero. C'\u00e8 anche copia di un atto, in latino, di Davide I di Scozia nel quale concedeva, al monastero, protezione \"da ogni adempimento laico ed esazione impropria\". I testi sono stati scritti in gaelico da ben cinque mani diverse. Questi rappresentano i primi documenti superstiti sull'uso del gaelico in Scozia e sono importanti per aver fatto luce sullo sviluppo del gaelico in terra scozzese.\nMiniature.\nIl manoscritto \u00e8 miniato. Dispone di una serie di miniature completa e ben ponderata. Comprende quattro pagine con una miniatura a pagina intera dei quattro evangelisti. Ogni ritratto \u00e8 affiancato ad una pagina di testo circondata da un bordo miniato. Ognuna di queste pagine di testo ha un grande capolettera. Il libro si apre con una miniatura a piena pagina dei quattro evangelisti e si chiude con due pagine affiancate ciascuna con una miniatura a piena pagina degli evangelisti. Il testo finale del \"vangelo secondo Giovanni\" si conclude con una miniatura di due uomini su mezza pagina. Ci sono capilettera iniziali decorati in tutto il testo. Esistono anche dieci pagine, tutte nella met\u00e0 finale del libro, con disegni marginali di uomini, animali o semplici scarabocchi.\nProvenienza.\nIl manoscritto deriva il suo nome dal \"monastero di Deer\", menzionato nei testi in gaelico e nella concessione in latino di re Davide I. Purtroppo, la fondazione del monastero di Deer non ha lasciato altra traccia della sua esistenza, anche se un monastero cistercense, fondato nelle vicinanze nel 1219, possedeva alcune terre di cui ai testi in gaelico. Il manoscritto giunse alla \"Cambridge University Library\" nel 1715 quando la biblioteca di John Moore, vescovo di Norwich e Ely, venne acquistata e poi donata da Giorgio I, all'Universit\u00e0. Non \u00e8 noto come il manoscritto fosse giunto nella biblioteca del vescovo Moore, ma alcuni sospettano che potrebbe essere stato saccheggiato durante le guerre di indipendenza scozzesi fra il tardo XIII secolo e gli inizi del XIV."}
{"id": "3231905", "revid": "36620722", "url": "https://it.wikipedia.org/wiki?curid=3231905", "title": "Danish National Space Center", "text": ""}
{"id": "3231908", "revid": "228587", "url": "https://it.wikipedia.org/wiki?curid=3231908", "title": "Intensit\u00e0", "text": ""}
{"id": "3231913", "revid": "508223", "url": "https://it.wikipedia.org/wiki?curid=3231913", "title": "Pure Intuition", "text": ""}
{"id": "3231924", "revid": "3115", "url": "https://it.wikipedia.org/wiki?curid=3231924", "title": "Corrado Faissola", "text": "Biografia.\nLaureatosi in Giurisprudenza all'Universit\u00e0 di Genova nel 1958, \u00e8 abilitato all'esercizio della professione di avvocato e procuratore generale. Nel 1960 \u00e8 stato assunto dall'\"Istituto Bancario San Paolo di Torino\" dove, nel 1973, diviene dirigente e poi nel 1979 \"Direttore Centrale\".\nNel 1984, sempre nell'ambito del Gruppo San Paolo, \u00e8 stato nominato Amministratore Delegato e Direttore Generale della \"Banca Provinciale Lombarda\".\nNel luglio 2006 \u00e8 stato eletto presidente dell'Associazione Bancaria Italiana (ABI), carica che ha mantenuto fino al 15 luglio 2010.\nDal 2 aprile 2007 al 9 maggio 2008 ha ricoperto la carica di vice presidente del Consiglio di Gestione di Unione di Banche Italiane Scpa (UBI Banca), nata dalla fusione tra \"Banca Lombarda e Piemontese\" e \"Banche Popolari Unite\". Dal 10 maggio 2008 \u00e8 presidente del Consiglio di Sorveglianza di UBI Banca; inoltre \u00e8 vicepresidente vicario della \"Banca Regionale Europea\", consigliere e membro del comitato esecutivo del \"Banco di Brescia\" oltre che consigliere del Banco di San Giorgio, dell'Assbank ed \u00e8 consigliere della Federazione nazionale dei Cavalieri del lavoro."}
{"id": "3231926", "revid": "110157", "url": "https://it.wikipedia.org/wiki?curid=3231926", "title": "Diocesi di Bunda", "text": "La diocesi di Bunda (in latino: \"Dioecesis Bundana\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2018 contava 310.415 battezzati su 1.276.730 abitanti. \u00c8 retta dal vescovo Simon Chibuga Masondole.\nTerritorio.\nLa diocesi comprende il distretto di Bunda nella regione del Mara e il distretto di Ukerewe nella regione di Mwanza, in Tanzania.\nSede vescovile \u00e8 la citt\u00e0 di Bunda, dove si trova la cattedrale di San Paolo.\nIl territorio si estende su 5.530\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 27 novembre 2010 con la bolla \"Cum esset petitum\" di papa Benedetto XVI, ricavandone il territorio dall'arcidiocesi di Mwanza e dalla diocesi di Musoma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.276.730 persone contava 310.415 battezzati, corrispondenti al 24,3% del totale."}
{"id": "3231927", "revid": "253269", "url": "https://it.wikipedia.org/wiki?curid=3231927", "title": "David Paymer", "text": "Carriera.\n\u00c8 un attore caratterista molto riconoscibile ed ha partecipato ad oltre 170 produzioni televisive e cinematografiche, a partire dal 1979. Paymer ha ricevuto una nomination ai Premi Oscar 1993 come miglior attore non protagonista per il film \"Mr. sabato sera\" del (1992).\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore, viene sostituito:"}
{"id": "3231928", "revid": "599013", "url": "https://it.wikipedia.org/wiki?curid=3231928", "title": "Ant\u00f4nio Lima dos Santos", "text": "Caratteristiche tecniche.\nGiocava originariamente come difensore; tuttavia, dimostr\u00f2 grande versatilit\u00e0, giocando sia in difesa su entrambe le fasce, sia come centrocampista, arrivando anche a ricoprire il ruolo di ala destra, in cui segn\u00f2 la maggior parte delle sue reti.\nCarriera.\nClub.\nInizi\u00f2 molto giovane, nel Juventus di San Paolo del Brasile; prima dei diciotto anni, per\u00f2, venne acquistato dal Santos. Nella societ\u00e0, che allora annoverava Pel\u00e9 nella sua rosa, Lima divenne uno dei giocatori pi\u00f9 importanti, grazie alla sua abilit\u00e0 e versatilit\u00e0, tanto da divenire uno degli idoli del club. Al suo primo anno vinse il campionato statale, mentre il 1962 vide il Santos primeggiare in vari tornei: oltre al Paulist\u00e3o, la societ\u00e0 di Vila Belmiro si aggiudic\u00f2 la Ta\u00e7a Brasil e, soprattutto, la Coppa Libertadores 1962 e la Coppa Intercontinentale 1962 (questa alla sua prima edizione), divenendo cos\u00ec il terzo club campione del mondo nella storia del calcio. La stagione successiva fu egualmente positiva, dato che solo il campionato Paulista manc\u00f2 all'appello. Lima gioc\u00f2 quasi settecento partite nel Santos, riuscendo a realizzare pi\u00f9 di sessanta reti: il numero di presenze con la maglia bianca \u00e8 inferiore solo a quello di Pel\u00e9, Pepe e Zito. Il polivalente calciatore arriv\u00f2 a giocare anche sette gare nel campionato nazionale brasiliano, da poco istituito, prima di trasferirsi al Fluminense, nello stato di Rio de Janeiro, disputandovi tre gare nel Quarto Campeonato Nacional de Clubes. Nel 1975 si trasfer\u00ec negli Stati Uniti, al Tampa Bay Rowdies, facendo parte, con la maglia numero nove, della rosa che quell'anno gioc\u00f2 nel campionato indoor. Nello stesso 1975 fece ritorno in patria, chiudendo la carriera con la Portuguesa Santista tre anni dopo.\nNazionale.\nDebutt\u00f2 il 2 maggio 1963 contro i ad Amsterdam. Prese poi parte alla serie di amichevoli in Europa del maggio 1963, che vide il Brasile contrapposto a , e . Segn\u00f2 la sua prima rete a livello internazionale contro l' il 22 novembre 1965 a San Paolo. Fu poi richiamato in Nazionale nel 1966 da Vicente Feola, che cre\u00f2 una lista di quarantasette possibili convocati per il , da selezionare tramite una serie di amichevoli. Incluso nella lista dei ventidue, Lima gioc\u00f2 tre partite al Mondiale: il 12 luglio contro la , il 15 luglio contro l' e il 19 luglio contro il ."}
{"id": "3231929", "revid": "830939", "url": "https://it.wikipedia.org/wiki?curid=3231929", "title": "Paride Pascucci", "text": "Biografia.\nStudi\u00f2 all'Accademia di Belle Arti di Siena, dove venne ammesso nel 1882. Pochi anni pi\u00f9 tardi entr\u00f2 nell'Alunnato Biringucci dopo aver vinto una borsa con un'opera di soggetto biblico, \"Adamo ed Eva cacciati dal paradiso terrestre\".\nCollabor\u00f2 fino al 1917 con Cesare Maccari alla decorazione del Santuario di Loreto e alla realizzazione di affreschi nel Palazzo di Giustizia a Roma.\nTornato a Manciano, avvi\u00f2 una produzione pittorica tutta incentrata sulle misere condizioni di vita dei contadini locali."}
{"id": "3231930", "revid": "287204", "url": "https://it.wikipedia.org/wiki?curid=3231930", "title": "Antonio Lima dos Santos", "text": ""}
{"id": "3231935", "revid": "83531", "url": "https://it.wikipedia.org/wiki?curid=3231935", "title": "Carlo Todros", "text": "Biografia.\nPiemontese (il padre apparteneva ad un'importante famiglia ebraica di Torino), nacque per\u00f2 a Pantelleria poich\u00e9 la madre era siciliana e, secondo l'uso dell'epoca, aveva voluto portare a termine la gravidanza a casa dei genitori.\nSfollato a Porto Maurizio a causa dei bombardamenti, fu arrestato dai tedeschi su delazione insieme al fratello Alberto, a fine settembre 1943 per la sua origine ebraica. Dapprima fu detenuto ad Imperia, poi fu trasferito a Savona e successivamente a Marassi, dove condivise la cella con Alberto e altre cinque persone: Raimondo Ricci, Enrico e Nicola Serra, Nino Esposito e un altro prigioniero non identificato.\nDopo circa un mese di permanenza nel carcere genovese fu trasferito al Campo di Fossoli, vicino Carpi.\nIl 10 maggio del 1944 fu deportato in treno a Mauthausen. Qui perse la propria identit\u00e0 per diventare il \"numero 76604\". Fu internato nel sottocampo di \"Gusen 1\" (dove era forte la presenza italiana) fino alla liberazione, avvenuta il 5 maggio 1945 ad opera dell'Esercito statunitense. &lt;br&gt;Anche suo fratello sopravvisse alla prigionia, e dopo la guerra fu Deputato al Parlamento italiano nelle file del PCI.\nNegli ultimi anni della sua vita Carlo Todros visit\u00f2 spesso le scuole per narrare la propria esperienza, a monito per le future generazioni.\nFu presidente della sezione ANED di Brescia, dove mor\u00ec nel 2003.\nCollegamenti esterni.\nTestimonianza di Carlo Todros sul sito della RAI."}
{"id": "3231941", "revid": "1495428", "url": "https://it.wikipedia.org/wiki?curid=3231941", "title": "Junkers CL.I", "text": "Lo Junkers CL.I (designazione aziendale J 10) era un monomotore da attacco al suolo ad ala bassa prodotto dall'azienda tedesco imperiale Junkers &amp; Co. negli anni dieci del XX secolo ed utilizzato dalla Luftstreitkr\u00e4fte, la componente aerea del Deutsches Heer, nelle ultime fasi della prima guerra mondiale.\nStoria del progetto.\nNel 1916 le esigenze belliche di sostituire il biposto da aerocooperazione Halberstadt CL.II suggerirono all'Idflieg di ordinare alla Junkers lo sviluppo di nuovo modello basato sullo J.I (designazione aziendale J 4). Tale velivolo fu sviluppato in parallelo con il nuovo caccia monoplano monoposto Junkers D.I, costituendone in pratica una versione biposto, modificata per l'attacco al suolo, ricognizione, controllo del tiro dell'artiglieria e caccia. La fusoliera fu leggermente allungata, passando a 7,9 metri, per poter installare un secondo abitacolo aperto, dotato di una mitragliatrice girevole su apposito anello. Anche l'apertura alare fu aumentata a 12,25 m, mentre il motore rimase quello originale, il Mercedes D.IIIa\u00fc da 160\u00a0hp. Il prototipo, designato J 8, vol\u00f2 per la prima volta nel dicembre 1917 e fu costruito in soli quattro esemplari. Dallo J 8 l'ufficio tecnico della Junkers trasse un derivato, designato J 10, che fu proposto per la produzione in serie, distinguendosi dal precedente per l'adozione di diverse modifiche.\nTecnica.\nL'aereo da attacco al suolo CL.I era un velivolo moderno per l'epoca, realizzato completamente in metallo, compreso il rivestimento esterno. La fusoliera realizzata in duralluminio, era caratterizzata dai due abitacoli aperti occupati dal pilota e dall'osservatore, e posteriormente terminava in un impennaggio classico monoderiva dotato di piani orizzontali. La configurazione alare era monoplana, con l'ala bassa di costruzione interamente metallica, compreso il rivestimento esterno. Il carrello d'atterraggio era un triciclo posteriore fisso, con pattino di coda.\nIl propulsore era un Mercedes D.IIIa\u00fc a 6 cilindri in linea, raffreddati a liquido, in grado di erogare una potenza pari a 180 CV (118 kW), azionante un'elica bipala lignea.\nL'armamento installato si basava su due mitragliatrici LMG 08/15 calibro 7,92 mm e una Parabellum MG 14 calibro 7,92\u00a0mm brandeggiabile dall'osservatore. Il velivolo poteva trasportare fino a 30\u00a0kg di piccole bombe antiuomo.\nImpiego operativo.\nIl prototipo vol\u00f2 per la prima volta il 4 maggio 1918, e dopo il completamento dei test di collaudo in quello stesso mese, il modello ricevette la designazione operativa di CL.I. Nel corso del mese di giugno la Idflieg ordin\u00f2 la produzione di un primo lotto di 10 esemplari, designazione di fabbrica J 8A-0. Prima della fine delle ostilit\u00e0 ne furono consegnati tra 6 e 8 esemplari, del cui impiego operativo non si conosce praticamente nulla. Su iniziativa dell'ingegner Hugo Junkers la produzione continu\u00f2 fino a raggiungere i 47 esemplari, di cui tre in versione idrovolante CLS.I (J 11), entro l'inizio del 1919.\nNel gennaio 1919 l'asso dell'aviazione Gotthard Sachsenberg form\u00f2 una unit\u00e0 aerea, denominata Kampfgeschwader \"Sachsenberg\", che venne equipaggiata con velivoli Junkers dei tipi J 9 (30 macchine), J 10 (15 velivoli) e Rumpler C.IV. Tale unit\u00e0 era composta da 700 tra piloti e specialisti, tra cui molti assi della prima guerra mondiale, e basata a Riga, (Letonia), oper\u00f2 in supporto ai Freikorps del generale R\u00fcdiger von der Goltz che contrastavano le forze sovietiche del Baltico lungo i confini di Germania, Lituania, Lettonia, Estonia e Finlandia. Oltre ad esercitare la superiorit\u00e0 aerea sulle forze avversarie, furono soprattutto eseguite missioni di attacco al suolo per conto dei Freikorps.\nIl Kampfgeschwader \"Sachsenberg\" stabil\u00ec la sua base centrale operativa sull'aeroporto di Windau, dove si trovavano anche depositi per dirigibili che furono usati come hangar. Durante il corso del breve conflitto l'Armata Rossa si impossess\u00f2 di due esemplari di J 10, il primo catturato dopo un atterraggio d'emergenza effettuato dietro le linee nemiche, mentre il secondo fu trovato fuori uso sul campo d'aviazione di Vainode, nelle vicinanze di Riga. Entrambi i velivoli furono trasportati a Mosca per un pi\u00f9 approfondito esame. Conservati per un breve periodo presso l'aeroporto di Khodynka furono successivamente demoliti.\nUn terzo esemplare di CL.I fu recuperato dai lettoni quando i tedeschi lasciarono Spilve. Riparato, il 17 maggio 1921 entr\u00f2 in servizio presso la locale aeronautica militare, volando fino al 22 marzo 1922, quando and\u00f2 fuori uso in seguito ad un incidente.\nSviluppi.\nAlcuni dei velivoli rientrati in Germania furono disarmati e trasformati in velivoli per il trasporto postale e di pacchi. Almeno due esemplari furono modificati in velivoli da trasporto passeggeri, ricoprendo il secondo abitacolo con una capottina in tela finestrata, anche al fine di migliorare le prestazioni aerodinamiche. Nel marzo 1919 la Junkers Luftverkehr inizi\u00f2 il servizio di trasporto passeggeri tra Dessau e Weimar, in occasione dell'Assemblea Costituente Nazionale, con un esemplare di J 10 equipaggiato con propulsore Daimler D.IIIav\u00fc da 200\u00a0hp, primo velivolo da trasporto passeggeri di costruzione metallica al mondo. Nell'estate dello stesso anno ricevette la matricola civile D-77, e rimase in servizio almeno fino al 1925.\nIn seguito alla firma del trattato di Versailles che imponeva alla Germania il divieto assoluto di costruire aerei a fini bellici l'ufficio tecnico della Junkers diede vita, sulla base dello J 10, ad un nuovo velivolo con fusoliera maggiorata, destinato a trasportare quattro passeggeri in un abitacolo chiuso, designato J 12. Dopo numerose revisioni tale progetto sfoci\u00f2 nel definitivo Junkers F 13, destinato ad avere un grande successo commerciale."}
{"id": "3231945", "revid": "61051", "url": "https://it.wikipedia.org/wiki?curid=3231945", "title": "Junkers &amp; Co.", "text": ""}
{"id": "3231946", "revid": "122246", "url": "https://it.wikipedia.org/wiki?curid=3231946", "title": "Qualificazioni alla World League di pallavolo 2011", "text": "Le qualificazioni per la World League di pallavolo maschile 2011, si svolsero dal 6 agosto al 28 agosto 2010. Vi parteciparono 6 squadre nazionali. Le due squadre vincenti della prima fase giocarono nella seconda fase contro le ultime classificate della World League 2010, vale a dire Cina e Corea del Sud. Le due squadre uscenti vincitori da questi spareggi conquistarono i due posti disponibili per la World League 2011."}
{"id": "3231955", "revid": "1114711", "url": "https://it.wikipedia.org/wiki?curid=3231955", "title": "Antti Aalto (hockeista su ghiaccio)", "text": "Carriera.\nInizi\u00f2 la sua carriera nel Turun Palloseura. Fu scelto da Anaheim come 134\u00ba al draft del 1993. Continu\u00f2 tuttavia a giocare in Finlandia col TPS, fino a quando nella stagione 1997-98 fu chiamato dal team statunitense e assegnato alla formazione affiliata in AHL, i Cincinnati Mighty Ducks.\nRimase con Anaheim fino al 2001. La stagione successiva ritorn\u00f2 in Finlandia, prima al Jokerit e poi di nuovo al TPS. Nel 2006 fu costretto al ritiro da un duro infortunio alla spalla. In carriera oltre a tre titoli nazionali di SM-liiga Aalto conquist\u00f2 in ambito europeo una Coppa dei campioni, una European Hockey League ed una Continental Cup."}
{"id": "3231957", "revid": "599013", "url": "https://it.wikipedia.org/wiki?curid=3231957", "title": "Sergio Rodr\u00edguez Garc\u00eda", "text": "Carriera.\nClub.\nDurante la sua carriera, cominciata nelle file del Barcellona, ha giocato con varie squadre di club, tra cui l'H\u00e9rcules, che l'ha acquistato nel luglio 2009. Dopo un'esperienza in Russia nello Spartak Mosca, il 31 agosto 2012 viene annunciato il suo acquisto a costo zero da parte del Rayo Vallecano, con cui ha firmato un contratto per una durata di due stagioni. Nel 2014 viene ceduto ai belgi del KAS Eupen."}
{"id": "3231958", "revid": "831312", "url": "https://it.wikipedia.org/wiki?curid=3231958", "title": "Vuelta al Ecuador", "text": "La Vuelta al Ecuador (it. \"Giro dell'Ecuador\") \u00e8 una corsa a tappe maschile di ciclismo su strada che si svolge in Ecuador ogni anno nel mese di novembre. \u00c8 stata inserita nell'UCI America Tour, classe 2.2, fino al 2010. Nel 2012 \u00e8 inserita nel calendario degli eventi nazionali.\nLa prima edizione fu corsa nel 1966 e successivamente non fu pi\u00f9 organizzata fino all'inizio degli anni ottanta. Solo dal 2000 invece viene organizzata con continuit\u00e0 e dal 2007 \u00e8 stata inserita nel calendario del circuito americano.\nAlbo d'oro.\n\"Aggiornato all'edizione 2020.\""}
{"id": "3231965", "revid": "170423", "url": "https://it.wikipedia.org/wiki?curid=3231965", "title": "Campionati del mondo Ironman del 1979", "text": "I Campionati del mondo Ironman del 1979 hanno visto trionfare tra gli uomini lo statunitense Tom Warren, davanti ai connazionali John Dunbar e Ian Emberson.\nTra le donne si \u00e8 laureata campionessa del mondo la statunitense Lyn Lemaire, prima donna a vincere la competizione.\nIl neo campione Tom Warren ha chiuso con un tempo di 11:15:56, migliorando di pi\u00f9 di mezz'ora il tempo con cui Gordon Haller ha vinto la prima edizione.\nSi \u00e8 trattata della 2\u00aa edizione dei campionati mondiali di Ironman, che si tengono annualmente dal 1978. I campionati sono organizzati dalla World Triathlon Corporation (WTC)."}
{"id": "3231977", "revid": "101768", "url": "https://it.wikipedia.org/wiki?curid=3231977", "title": "Punk hc", "text": ""}
{"id": "3231979", "revid": "2052793", "url": "https://it.wikipedia.org/wiki?curid=3231979", "title": "Cristiano Biraghi", "text": "Caratteristiche tecniche.\n\u00c8 un terzino sinistro che all'occorrenza pu\u00f2 essere schierato come esterno di centrocampo. Buon battitore di calci di punizione.\nCarriera.\nClub.\nEsordi.\nBiraghi ha iniziato la sua carriera sportiva nelle giovanili dell'AC Carugate per poi passare all'Atalanta all'et\u00e0 di otto anni. Dopo quattro stagioni nel vivaio atalantino \u00e8 passato all'Inter, con cui ha disputato i campionati Esordienti, Giovanissimi Regionali e Nazionali. Nella stagione 2007-2008 \u00e8 stato ceduto in prestito alla Pro Sesto, per poi ritornare all'Inter. Nel 2010 viene aggregato al ritiro della prima squadra guidata da Rafael Ben\u00edtez. Il 24 novembre 2010, a 18 anni, esordisce in prima squadra sostituendo Pandev nei minuti finali della partita di Champions League vinta 1-0 contro il Twente a Milano.\nJuve Stabia, Cittadella e Catania.\nL'8 luglio 2011 l'Inter comunica il suo passaggio temporaneo alla Juve Stabia. Fa il suo esordio in campionato il 27 agosto nella sconfitta per 2-1 contro l' subentrando a Antonio Zito al minuto 18 della ripresa.\nConclusasi l'esperienza alla Juve Stabia con 11 presenze di campionato, nel maggio 2012 torna ad allenarsi con l' in vista della tourn\u00e9e indonesiana di fine mese.\nIl 23 giugno 2012 passa in prestito al Cittadella. Debutta il 12 agosto contro la (2-0) nella sfida valida per il Secondo turno di Coppa Italia. Esordisce in campionato il 25 agosto nella partita giocata contro il , terminata (2-1) per i pugliesi. Gioca in totale 36 partite in stagione, e a fine stagione il Cittadella riscatta la met\u00e0 del suo cartellino.\nIl 2 settembre 2013 si trasferisce al Catania a titolo di compartecipazione: la squadra etnea ne acquisisce la met\u00e0 del cartellino appartenente al Cittadella mentre l'altra met\u00e0 rimane di propriet\u00e0 dell'Inter. Con 23 presenze non riesce ad evitare la retrocessione della squadra.\nChievo e Granada.\nIl 6 luglio 2014 si trasferisce al Chievo con la formula del prestito biennale debuttando il 30 agosto, nella prima giornata di campionato contro la Juventus: a decidere la gara \u00e8 un suo autogol al 6'. Disputa 18 partite di campionato, finendo poi ai margini della squadra.\nIl 26 agosto 2015 passa al Granada, squadra militante nella Primera Divisi\u00f3n spagnola, con la formula del prestito annuale. Debutta da titolare quattro giorni dopo nella vittoria esterna per 1-2 contro il Getafe. Colleziona in tutto 33 presenze.\nPescara.\nL'11 luglio 2016 viene ceduto a titolo definitivo al Pescara, neopromosso in Serie A, insieme all'interista Rey Manaj nell'ambito della trattativa che porter\u00e0 Gianluca Caprari all'Inter nel 2017. Il 13 agosto seguente fa il suo debutto con la maglia degli abruzzesi nella partita di Coppa Italia Pescara-Frosinone (2-0). Il 20 agosto debutta anche in campionato nel pareggio interno contro il . Il 22 dicembre 2016 sigla il suo primo gol in campionato, anche primo in Serie A, su rigore al 93\u00ba contro il Palermo, permettendo alla squadra di raggiungere l'1-1.\nFiorentina.\nIl 15 agosto 2017 passa in prestito oneroso alla Fiorentina per 500.000 euro con obbligo di riscatto fissato a 2 milioni. Il 25 febbraio 2018 mette a segno la sua prima rete in maglia viola firmando il gol decisivo al 6\u00ba minuto nella vittoria per 1-0 contro il Chievo, sua ex squadra.\nIn due anni a Firenze \u00e8 titolare fisso sulla fascia sinistra, segnando un'altra rete (su punizione) nel 2-0 contro l'Atalanta del 30 settembre 2018.\nRitorno all'Inter e ritorno a Firenze.\nIl 29 agosto 2019 passa in prestito con diritto di riscatto all', facendo cos\u00ec ritorno nel club che lo ha formato. Esordisce in Serie A coi nerazzurri il 25 settembre 2019 nella partita interna contro la , fornendo l'assist a Danilo D'Ambrosio per l'1-0 decisivo. A causa dell'infortunio di Kwadwo Asamoah, da ottobre inizia a trovare spazio stabilmente sulla fascia sinistra facendo spesso la staffetta con Ashley Young. Il 27 febbraio 2020 realizza la sua prima rete con l'Inter nella gara di ritorno dei sedicesimi di finale di Europa League contro il , vinta per 2-1 mentre il primo gol in campionato arriva il 24 giugno contro il Sassuolo. Termina il campionato con 26 presenze e 2 gol ed \u00e8 il secondo difensore ad aver realizzato pi\u00f9 assist nella competizione (6) dopo Robin Gosens; complessivamente ha collezionato 37 presenze, 3 gol e 7 assist.\nTerminato il prestito con i meneghini, Biraghi torna alla Fiorentina, firmando il rinnovo del contratto fino al 30 giugno 2024. Il 18 ottobre realizza il suo unico gol stagionale che vale il momentaneo 2-0 della formazione gigliata in casa dello Spezia, nella partita poi conclusa sul 2-2.\nAll'inizio della stagione successiva, il nuovo allenatore Vincenzo Italiano lo nomina capitano della squadra, in seguito alla cessione di Germ\u00e1n Pezzella. Il 24 ottobre 2021 realizza il suo primo rigore con i viola in occasione del successo per 3-0 contro il . Il 17 gennaio 2022, contro il Genoa, ha realizzato la sua prima doppietta, realizzando entrambi i gol su punizione, specifica che non si verificava da oltre 4 anni in Serie A.\nNazionale.\nGiovanili.\nIl 22 settembre 2010 esordisce in maglia azzurra giocando con l'Under-19, con la quale nel maggio 2011 gioca le partite della fase \u00e9lite del campionato europeo di categoria\nIl 17 novembre 2010 esordisce con la Nazionale Under-21 nella partita amichevole Italia-Turchia (2-1) disputata a Fermo.\nIl 14 dicembre 2011, convocato da Massimo Piscedda nella Rappresentativa della Lega Nazionale di Serie B, esordisce nell'amichevole persa per 1-0 contro l'Under-20 subentrando a Nicola Bellomo all'inizio della ripresa.\nNel febbraio 2013 torna a vestire la maglia dell'Under-21 e in giugno partecipa all'Europeo Under-21 in Israele, in cui l'Italia giunge seconda, sconfitta in finale 4-2 dalla Spagna.\nPartecipa all'Europeo Under-21\u00a02015 in Repubblica Ceca, nel quale l'Under-21 viene eliminata nella fase a gironi.\nMaggiore.\nNel marzo 2014 \u00e8 stato convocato dal CT della Nazionale maggiore Cesare Prandelli per uno stage organizzato allo scopo di visionare giovani giocatori.\nIl 21 novembre 2016 viene convocato per la prima volta dal CT Gian Piero Ventura, per uno stage in vista delle qualificazioni al Mondiale 2018.\nIl 21 febbraio 2018 viene convocato per uno stage anche dal CT \"ad interim\" Luigi Di Biagio.\nIl 1\u00ba settembre 2018 \u00e8 stato convocato dal CT Roberto Mancini per le prime due partite della nazionale italiana nella neonata UEFA Nations League. Esordisce in nazionale il 7 settembre 2018, a 26 anni, giocando titolare nella partita contro la Polonia (1-1) disputata a Bologna. Il 14 ottobre 2018 realizza la sua prima rete in azzurro, sempre contro la Polonia, siglando nei minuti di recupero il definitivo 1-0 che permette all'Italia di non retrocedere nella Lega B della Nations League e condanna contemporaneamente alla retrocessione la squadra polacca.\nStatistiche.\nPresenze e reti nei club.\n\"Statistiche aggiornate al 1 marzo 2022\""}
{"id": "3231989", "revid": "123390668", "url": "https://it.wikipedia.org/wiki?curid=3231989", "title": "Grand Prix Chantal Biya", "text": "Il Grand Prix Chantal Biya (it. \"Gran Premio Chantal Biya\") \u00e8 una corsa a tappe maschile di ciclismo su strada, che si svolge in Camerun, ogni anno in ottobre. Nata nel 2000, dal 2006 fa parte dell'UCI Africa Tour.\nLa corsa prende il nome da Chantal Biya, moglie del presidente del Camerun, Paul Biya.\nAlbo d'oro.\n\"Aggiornato all'edizione 2021.\""}
{"id": "3231998", "revid": "93556", "url": "https://it.wikipedia.org/wiki?curid=3231998", "title": "Persecuzione dei serbi durante la seconda guerra mondiale", "text": "Le persecuzione dei serbi durante la seconda guerra mondiale o Genocidio dei serbi furono una serie di abusi e violenze compiuti nei confronti dei serbi soprattutto di confessione ortodossa, in particolar modo da parte delle milizie locali collaborazioniste delle forze di occupazione nazifasciste.\nDurante la seconda guerra mondiale, con lo Stato Indipendente di Croazia - il regime degli Ustascia - furono uccise tra 330\u00a0000 e 700\u00a0000 persone, mentre 250\u00a0000 furono espulse e altre 200\u00a0000 furono costrette a convertirsi al cattolicesimo. Le vittime erano tutte di etnia serba e tra esse vanno inclusi anche 37\u00a0000 ebrei.\nLa stima della \"United States Holocaust Memorial Museum\" dice che le autorit\u00e0 croate uccisero tra 330\u00a0000 e 390\u00a0000 abitanti di etnia serba di Croazia e Bosnia durante il periodo del governo Ustascia, di cui tra 60\u00a0000 e 70\u00a0000 sono stati uccisi nel campo di concentramento di Jasenovac.\nIl memoriale di Jasenovac elenca i nomi di 75\u00a0159 uccisi in questo campo di concentramento.\nNumero delle vittime.\nIl numero totale delle vittime della guerra in Jugoslavia \u00e8 compreso tra 947\u00a0000 e 1,8 milioni, secondo le stime di diversi storici:\nInizio delle persecuzioni.\nDopo l'invasione del Regno di Jugoslavia nel 1941, il Regno fu diviso in diverse zone di occupazione.\nIl territorio \u00e8 stato diviso tra gli occupanti come segue:\nPersecuzione dei serbi in Croazia.\nSotto il suo leader, Ante Paveli\u0107, i nazisti croati iniziarono la persecuzione e le uccisioni di serbi, ebrei e rom.\nLe stime sul numero dei serbi uccisi nella seconda guerra mondiale varia da 500\u00a0000 a 1\u00a0200\u00a0000. \nAd esempio, il rappresentante di Hitler, Hermann Neubacher ha scritto:\nI campi di concentramento e noti siti di esecuzione nella NDH sono stati: \nUn numero imprecisato di serbi e rom \u00e8 stato ucciso, al di fuori dei campi di concentramento in siti diversi di esecuzione, gettati in pozzi, fiumi e altri luoghi. \nPersecuzioni nella Serbia occupata.\nIn Serbia non ci furono grandi episodi di uccisione di civili, tranne l'episodio nell'ottobre 1941, quando l'esercito tedesco occupante uccise fra 2\u00a0500 e 5\u00a0000 persone nel massacro di Kragujevac.\nSituazione in Voivodina.\nDurante i quattro anni di occupazione, le forze dell'Asse commisero numerosi crimini di guerra contro la popolazione civile in Voivodina, dove uccisero circa 50\u00a0000 persone e circa 280\u00a0000 furono arrestate, torturate o internate. Le vittime erano per lo pi\u00f9 serbi, ma anche ebrei e rom, oltre a slovacchi, bunjevci e romeni.\nSituazione in Kosovo.\nDurante la seconda guerra mondiale, gli Italiani annessero il Kosovo al Regno albanese.&lt;br&gt;\nL'inclusione del Kosovo in un'entit\u00e0 geo-politica albanese fu seguita da ampie persecuzione di non-albanesi (per lo pi\u00f9 serbi) dai fascisti albanesi. La maggior parte dei crimini di guerra sono stati perpetrati dalle SS Skenderbeg Division e dal Balli Komb\u00ebtar. Dai 10\u00a0000 ai 30\u00a0000 serbi sono stati uccisi e altri 100\u00a0000 furono espulsi.\nMustafa Merlika Kruja, l'allora primo ministro dell'Albania, \u00e8 stato in Kosovo nel giugno 1942, e in un incontro con i leader albanesi del Kosovo afferm\u00f2:\nNel mese di aprile 1943, Heinrich Himmler cre\u00f2 la 21. Waffen-Gebirgs-Division der SS \"Skanderbeg\" presidiata da volontari albanesi e kosovari. Dall'agosto 1944, la divisione partecip\u00f2 alle operazioni contro i partigiani jugoslavi e serbi, massacrando la popolazione locale."}
{"id": "3232004", "revid": "170423", "url": "https://it.wikipedia.org/wiki?curid=3232004", "title": "Campionati del mondo Ironman del 1980", "text": "I Campionati del mondo Ironman del 1980 hanno visto trionfare tra gli uomini lo statunitense Dave Scott, davanti ai connazionali Chuck Neumann e John Howard.\nTra le donne si \u00e8 laureata campionessa del mondo la statunitense Robin Beck.\nEntrambi i vincitori hanno registrato il tempo record nella competizione. Dave Scott ha chiuso sotto le dieci ore, con un tempo di 9:24:33, abbassando di quasi due ore il precedente record appartenente Tom Warren nell'edizione del 1979.\nRobin Beck ha chiuso sotto le dodici ore, con un tempo di 11:21:24, migliorando il record di pi\u00f9 di un'ora e mezza, appartenente a Lyn Lemaire nella competizione del 1979.\nSi \u00e8 trattata della 3\u00aa edizione dei campionati mondiali di Ironman, che si tengono annualmente dal 1978. I campionati sono organizzati dalla World Triathlon Corporation (WTC)."}
{"id": "3232005", "revid": "648716", "url": "https://it.wikipedia.org/wiki?curid=3232005", "title": "Stemma di Barbados", "text": "Lo stemma di Barbados fu adottato il 14 febbraio 1966.\nDescrizione.\nLo stemma \u00e8 composto da uno scudo sorretto da un pellicano e una lampuga. Sullo stemma sono raffigurati due fiori, si tratta di un simbolo di Barbados: la caesalpinia pulcherrima. Sotto i due fiori si trova un \"Ficus citrifolia\". Lo scudo \u00e8 sovrastato da un elmo e da una mano che stringe due canne da zucchero incrociate in modo da formare una Croce di Sant'Andrea.\nIn basso, in un cartiglio, si trova il motto di Barbados: \"Pride and Industry\", in inglese \"Orgoglio e Operosit\u00e0\"."}
{"id": "3232008", "revid": "486946", "url": "https://it.wikipedia.org/wiki?curid=3232008", "title": "FIBA South American Championship 1930", "text": ""}
{"id": "3232010", "revid": "831312", "url": "https://it.wikipedia.org/wiki?curid=3232010", "title": "Tour du Rwanda", "text": "Il Tour du Rwanda (it. \"Giro del Ruanda\") \u00e8 una corsa a tappe maschile di ciclismo su strada che si svolge ogni anno in Ruanda. Nata nel 1988 come corsa regionale di livello amatoriale, solo nel 2009 \u00e8 entrata a far parte dell'UCI Africa Tour come gara di classe 2.2, cominciando ad acquisire notoriet\u00e0 in ambito internazionale. Nel 2019 \u00e8 salita al livello 2.1, aprendosi alle formazioni World Tour. La prima formazione World Tour a partecipare alla corsa fu l'Astana.\nAlbo d'oro.\n\"Aggiornato all'edizione 2022.\""}
{"id": "3232016", "revid": "1371684", "url": "https://it.wikipedia.org/wiki?curid=3232016", "title": "Campionato sudamericano maschile di pallacanestro 1932", "text": "Il 2\u00ba Campionato dell'America Meridionale Maschile di Pallacanestro (noto anche come South America Championship 1932) si \u00e8 svolto dal 29 aprile al 14 maggio 1932 a Santiago del Cile in Cile. Il torneo \u00e8 stato vinto dalla nazionale uruguaiana.\nI FIBA South America Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3232018", "revid": "170423", "url": "https://it.wikipedia.org/wiki?curid=3232018", "title": "Campionati del mondo Ironman del 1981", "text": "I Campionati del mondo Ironman del 1981 hanno visto trionfare tra gli uomini lo statunitense John Howard, davanti ai connazionali Tom Warren e Scott Tinley.\nTra le donne si \u00e8 laureata campionessa del mondo la statunitense Linda Sweeney.\nSi \u00e8 trattata della 4\u00aa edizione dei campionati mondiali di Ironman, che si tengono annualmente dal 1978. I campionati sono organizzati dalla World Triathlon Corporation (WTC)."}
{"id": "3232019", "revid": "149485", "url": "https://it.wikipedia.org/wiki?curid=3232019", "title": "Campionato sudamericano maschile di pallacanestro 1934", "text": "Il 3\u00ba Campionato dell'America Meridionale Maschile di Pallacanestro (noto anche come South American Championship 1934) si \u00e8 svolto dal 13 al 21 aprile 1934 a Buenos Aires in Argentina. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3232020", "revid": "1793900", "url": "https://it.wikipedia.org/wiki?curid=3232020", "title": "Curepipe", "text": "Curepipe \u00e8 una citt\u00e0 di Mauritius, nel distretto di Plaines Wilhems, seconda citt\u00e0 del paese dopo la capitale Port Louis.\nNelle immediate vicinanze si trova il cratere di un vulcano spento, chiamato \"Trou-aux-Cerfs\"."}
{"id": "3232021", "revid": "16758", "url": "https://it.wikipedia.org/wiki?curid=3232021", "title": "Jacques-D\u00e9sir\u00e9 P\u00e9riatamb\u00e9e", "text": ""}
{"id": "3232027", "revid": "287204", "url": "https://it.wikipedia.org/wiki?curid=3232027", "title": "Federico Rossano", "text": "Biografia.\nSi iscrisse all'Accademia di belle arti di Napoli, scegliendo dapprima la scuola di architettura per poi cambiare indirizzo e frequentare per un periodo i corsi di pittura, sotto la guida dei pittori Gennaro Ruo e Giacinto Gigante. Scelse quindi di continuare da solo, seguendo il suo estro, dopo essere stato allontanato per indisciplina dall'Accademia. Fu in stretto rapporto con Giuseppe De Nittis. Essi si unirono a Marco De Gregorio, ad Adriano Cecioni, a Giuseppe Mancini e ad altri pittori, dando origine nel 1863 alla Scuola di Res\u00ecna, detta anche \"di Portici\", che era in strette relazioni con il gruppo dei Macchiaioli e con il verismo.\nNel 1875, dopo la morte di De Gregorio e su invito di De Nittis, si trasfer\u00ec a Parigi, dove rimase per circa venti anni, ispirandosi agli impressionisti - da cui prese una pennellata fluida, luminosa e chiara - e all'arte di Corot. Dipinse paesaggi parigini con \"delicate trasparenze e intrisi di sottili malinconie\".\nSpos\u00f2 nel 1880 Zelye Brocheton, figlia di un notaio di Soissons. Partecip\u00f2 a mostre, sia in Francia che in Italia\u02d0 personale a Parigi nel 1889, esposizioni a Vienna, nel 1873, e a Londra, nel 1880. Nel 1893 ritorn\u00f2 a Portici. A Napoli, per interessamento del pittore Domenico Morelli, ottenne la cattedra di pittura presso la Reale Accademia del Disegno, che mantenne fino al 1902. Partecip\u00f2 alla Biennale di Venezia, dal 1899 al 1905, e nel 1910.\nTra le sue opere presenti in musei, il \"Campo di grano\" del 1863, acquistato da Vittorio Emanuele II per il Museo di Capodimonte. Altre sue tele si trovano nella di Roma e nella collezione Grassi di Milano. La Galleria dell'Accademia di belle arti di Napoli possiede \"Les bouleaux\" (\"Le betulle\"), olio su tela, 1895, 55,5x70,5 cm."}
{"id": "3232032", "revid": "1722595", "url": "https://it.wikipedia.org/wiki?curid=3232032", "title": "Miss Am\u00e9rica Latina", "text": "Miss Am\u00e9rica Latina o Miss Am\u00e9rica Latina del Mundo \u00e8 un concorso di bellezza internazionale che si tiene annualmente. Il concorso \u00e8 gestito dalla organizzazione Miss Am\u00e9rica Latina Organization.\nA dispetto del nome, il concorso non \u00e8 limitato alle nazioni dell'America Latina, ma \u00e8 rivolto alle donne di tutto il mondo che hanno origini latino-americane. Ogni anno partecipano circa venti concorrenti ogni anno.\nIl concorso \u00e8 stato fondato nei primi anni ottanta e la prima edizione si \u00e8 tenuta nel 1981 a Miami negli Stati Uniti d'America. Nelle prime due edizioni il concorso era aperto soltanto a concorrenti provenienti da paesi dell'America Latina. Nel 1983 il concorso \u00e8 stato aperto a concorrenti provenienti da tutto il mondo."}
{"id": "3232033", "revid": "287204", "url": "https://it.wikipedia.org/wiki?curid=3232033", "title": "Miss America Latina", "text": ""}
{"id": "3232034", "revid": "170423", "url": "https://it.wikipedia.org/wiki?curid=3232034", "title": "Campionati del mondo Ironman del 1982 (febbraio)", "text": "I Campionati del mondo Ironman del febbraio 1982 hanno visto trionfare tra gli uomini lo statunitense Scott Tinley, davanti ai connazionali Dave Scott e Jeff Tinley.\nTra le donne si \u00e8 laureata campionessa del mondo la statunitense Kathleen McCartney.\nEntrambi i vincitori hanno registrato il tempo record nella competizione. Scott Tinley ha chiuso con un tempo di 9:19:41, abbassando di quasi cinque minuti il precedente record appartenente Dave Scott nell'edizione del 1980.\nKathleen McCartney ha chiuso con un tempo di 11:09:40, migliorando il record di pi\u00f9 di dieci minuti, appartenente a Robin Beck nella competizione del 1980.\nSi \u00e8 trattata della 5\u00aa edizione dei campionati mondiali di Ironman, che si tengono annualmente dal 1978. I campionati sono organizzati dalla World Triathlon Corporation (WTC)."}
{"id": "3232035", "revid": "170423", "url": "https://it.wikipedia.org/wiki?curid=3232035", "title": "Campionati del mondo Ironman del 1982 (ottobre)", "text": "I Campionati del mondo Ironman dell'ottobre 1982 hanno visto trionfare per la seconda volta tra gli uomini lo statunitense Dave Scott, davanti ai connazionali Scott Tinley e Jeff Tinley.\nTra le donne si \u00e8 laureata campionessa del mondo la statunitense Julie Leach.\nEntrambi i vincitori hanno registrato il tempo record nella competizione. Dave Scott ha chiuso con un tempo di 9:08:23, abbassando di pi\u00f9 di dieci minuti il precedente record appartenente Scott Tinley nella precedente edizione.\nJulie Leach ha chiuso la gara abbattendo il muro delle undici ore e chiudendo con un tempo di 10:54:08, migliorando il record di quasi quindici minuti, appartenente a Kathleen McCartney nella competizione di febbraio del 1982.\nSi \u00e8 trattata della 6\u00aa edizione dei campionati mondiali di Ironman, che si tengono annualmente dal 1978, la seconda dell'anno dopo quella di febbraio. I campionati sono organizzati dalla World Triathlon Corporation (WTC)."}
{"id": "3232037", "revid": "588670", "url": "https://it.wikipedia.org/wiki?curid=3232037", "title": "Marginalia", "text": "Marginalia (solo al plurale; \"marginalium\", invece, \u00e8 il singolare dedotto di \"marginalia\") sono annotazioni, scritte, glosse, commenti a margine di un libro, fatti da lettori, ma anche le decorazioni dei codici miniati che contornano le pagine.\nNon debbono essere confusi con le annotazioni dei lettori, segnate sui libri (ad esempio stelle, crocette, ecc.). Il modo formale di aggiungere note descrittive di un documento \u00e8 chiamato \"annotazione\".\nStoria.\nLo scolio sui manoscritti classici \u00e8 la prima forma conosciuta di marginalia. Un famoso esempio di \"marginalia\" \u00e8 quello sull'ultimo teorema di Fermat, il cui enunciato fu vergato a mano sul margine di un'edizione dell\"'Arithmetica\" di Diofanto di Alessandria: la mancanza della dimostrazione dopo l'enunciazione della tesi del teorema, veniva giustificata da Fermat proprio dalla ristrettezza dello spazio sul margine.\nIl primo uso documentato del termine \"marginalia\" risale al 1819, e si rinviene nel \"Blackwood's Magazine\". Dal 1845 al 1849 Edgar Allan Poe intitol\u00f2 come \"marginalia\" alcune sue riflessioni e materiale frammentario. Samuel Coleridge pubblic\u00f2 cinque volumi di marginalia.\nAlcuni marginalia famosi erano vere e proprie opere, o i relativi progetti, scritti sul margine di un testo a causa della penuria di carta dell'autore. Voltaire scrisse nei margini di libri mentre si trovava in prigione e sir Walter Raleigh annot\u00f2 su un libro una dichiarazione personale resa poco prima della sua esecuzione capitale. Il poeta inglese John Bethune, vivendo in ristrettezze economiche, doveva accontentarsi dell'unica carta che gli era disponibile, lo spazio a margine di libri.\nValore dei marginalia.\nI marginalia possono aumentare o sminuire il valore di un libro, a seconda del libro e dell'autore dei marginalia. Marginalia di Tony Blair in un libro di Winston Churchill, per esempio, potrebbe aggiungere valore, mentre le annotazioni di uno studente in una edizione popolare di \"Oliver Twist\" sicuramente no.\nLa ricercatrice Catherine C. Marshall ha studiato il fenomeno dell'annotazione sui testi nel corso delle ricerche sul futuro dell'interfaccia utente. Ha scoperto che, in alcuni dipartimenti universitari, studenti consapevoli hanno l'abitudine di passare in rassegna pile di libri di testo presso rivenditori di testi usati alla ricerca di copie con annotazioni di valore. Gli studenti hanno mostrato apprezzamento per le conoscenze distillate dai loro predecessori attraverso le annotazioni.\nMarginalia su formati digitali.\nL'introduzione, nel XX secolo, dei formati di scrittura digitale ha portato a una ridefinizione del significato di scritture sui margini dei libri. A cominciare dagli anni novanta del Novecento, sono stati fatti diversi tentativi per progettare e mettere in vendita dei lettori di e-book che facilitassero la possibilit\u00e0 di inserire una forma limitata di marginalia. Nel 2004, la Sony Librie EBR-1000EP introdusse nei suoi lettori digitali una minuscola ma completa tastiera qwerty proprio per permettere la creazione di marginalia e segnalibri."}
{"id": "3232038", "revid": "228587", "url": "https://it.wikipedia.org/wiki?curid=3232038", "title": "W 4 (sommergibile)", "text": "Il W 4 \u00e8 stato un sommergibile della Regia Marina, attivo nella Prima guerra mondiale.\nStoria.\nFu l'unico sommergibile della sua classe ad essere ceduto all'Italia prima di iniziare l'attivit\u00e0 operativa per la Royal Navy.\nDivenne operativo nel dicembre 1916, quando fu dislocato a Brindisi come caposquadriglia della III Squadriglia Sommergibili, al comando del tenente di vascello Alessandro Giaccone.\nFu l'unica unit\u00e0 della sua classe ad avere largo impiego: port\u00f2 a termine 18 missioni offensive nelle acque della Dalmazia e al largo dei porti di Cattaro e Durazzo, sia pur senza risultati.\nIl 3 agosto 1917 lasci\u00f2 Brindisi per la sua 19\u00aa missione, da svolgersi tra Punta Menders e la foce del Drina (Dalmazia). Una settimana pi\u00f9 tardi, il 10 agosto, uno dei piccioni viaggiatori in dotazione al sommergibile rientr\u00f2 nella propria colombaia della base. Il sommergibile sarebbe dovuto tornare alla base il 16 agosto: non se ne ebbero mai pi\u00f9 notizie.\nCon il \"W 4\" scomparvero il comandante Giaccone, altri due ufficiali, 6 sottufficiali e 13 tra sottocapi e marinai.\nL'inchiesta condotta dal viceammiraglio Camillo Corsi non port\u00f2 a nulla, cos\u00ec come nessuna notizia del possibile affondamento del \"W 4\" si ebbe dall'archivio della k.u.k. Kriegsmarine; l'unica ipotesi che fu possibile formulare fu che il sommergibile fosse saltato su una mina, probabilmente al largo di Cattaro o Durazzo il giorno 4 agosto."}
{"id": "3232049", "revid": "767487", "url": "https://it.wikipedia.org/wiki?curid=3232049", "title": "Willem Pijper", "text": "Biografia.\nNacque in un ambiente strettamente calvinista. Suo padre, che a volte suonava i salmi accompagnandosi con l'armonium, lo inizi\u00f2 alla tastiera quando aveva 5 anni. Cos\u00ec Willem scopr\u00ec il significato delle note e cominci\u00f2 a comporre semplici melodie. Prese poi delle regolari lezioni di pianoforte facendo notevoli progressi.\nDi famiglia povera, ricevette l'istruzione primaria a casa, fino a 13 anni, poi, nel 1912, dopo tre anni di ginnasio, entr\u00f2 nell'Accademia di Utrecht, dove impar\u00f2 composizione da Johan Wagenaar e super\u00f2 gli esami nel 1915. A parte gli insegnamenti di Wagenaar, egli, come compositore, fu interamente autodidatta.\nNegli anni seguenti si esib\u00ec in alcuni concerti per piano, ma la sua attivit\u00e0 di critico ebbe un'importanza ben maggiore. Alla fine della Prima Guerra Mondiale divenne infatti il critico musicale del \"Utrecht Dagblad\". Nel 1926, assieme a Paul F. Sanders, fond\u00f2 il periodico \"De Muziek\" al quale contribu\u00ec con diversi articoli e saggi. Due raccolte dei suoi scritti furono pubblicate da Querido con i titoli: \"De Quintencirckel\" e \"De Stemvork\".\nFu professore al conservatorio di Amsterdam nel 1925, quindi, nel 1930, fu chiamato a dirigere il conservatorio di Rotterdam, dove seppe dare nuove energie e motivazioni a studi e ricerche. Durante la Seconda Guerra Pijper lavor\u00f2 molto ad una nuova opera (la sua seconda) il \" \"Merlijn\"\", la cui storia si rif\u00e0 alle leggende di Re Art\u00f9. Si applic\u00f2 a questo progetto per pi\u00f9 di sei anni, perch\u00e9 non considerava mai completato il lavoro, e infatti l'opera rest\u00f2 incompiuta. Nel 1946 si ammal\u00f2 gravemente, eppure sin nelle sue ultime settimane di vita ebbe ancora la forza e la passione di riscrivere l'orchestrazione del Concerto per violino. Mor\u00ec il 18 marzo del 1947 a 53 anni.\nLa sua musica.\nMusicista di grande intelligenza e sensibilit\u00e0, fu certamente influenzato da compositori come Gabriel Faur\u00e9 e Claude Debussy, ma si apr\u00ec ben presto agli sviluppi determinati nella musica contemporanea da Stravinskij e da Sch\u00f6nberg.\nPijper \u00e8 stato un compositore prevalentemente politonale, passando dall'atonalit\u00e0 alla politonalit\u00e0, alla monotonalit\u00e0. Alcuni Autori, peraltro, lo definiscono pi\u00f9 spiccatamente atonale. La differenza di stile fra la sua prima Sinfonia (Pan), in cui \u00e8 evidente l'influenza di Gustav Mahler, e la seconda Sinfonia \u00e8, a questo proposito, eloquente.\nDal 1919 la musica di Pijper pu\u00f2 essere definita realmente politonale e il suo senso del contrappunto fece evolvere il suo stile armonico in tale direzione. Egli rimase comunque un compositore di forte carattere emozionale, come testimonia la sua terza Sinfonia del 1926. \nDal 1918 al 1922 divenne uno dei compositori pi\u00f9 avanzati d'Europa ed \u00e8 certamente stato il vero pioniere della rinascita musicale olandese. In ogni nuovo lavoro, infatti, egli compiva un ulteriore passo di affinamento, partendo dalla sua concezione secondo cui ogni opera artistica nasce da un certo numero di \"cellule-germe\" (qualcosa di assai simile a ci\u00f2 che Igor Stravinski chiamava \"prima cellula tecnica\").\nCome docente, Pijper ebbe una grande influenza sulla musica contemporanea olandese. Furono suoi allievi: Kees van Baaren, Hans Henkemans, Guillaume Landr\u00e9, Van Lier, e molti altri.\nOpere.\nMusica sinfonica:\nMusica da camera:\nMusica per pianoforte solista:\nMusica per coro:\nMusica vocale con accompagnamento strumentale:\nMusica per voce e pianoforte:\nMusiche di scena:\nOpere liriche:"}
{"id": "3232054", "revid": "54253", "url": "https://it.wikipedia.org/wiki?curid=3232054", "title": "Pijper", "text": ""}
{"id": "3232058", "revid": "1305772", "url": "https://it.wikipedia.org/wiki?curid=3232058", "title": "Modulo fotovoltaico CIGS", "text": "Le celle fotovoltaiche CIGS sono formate da un materiale semiconduttore composito a banda proibita diretta, chiamato appunto CIGS (acronimo dall'inglese: copper indium gallium (di) selenide; ossia \"(di)seleniuro di rame indio gallio\"). Poich\u00e9 il materiale ha un elevato potere di assorbimento della luce solare, \u00e8 sufficiente una pellicola (film) molto pi\u00f9 sottile rispetto ad altri materiali semiconduttori. L'assorbitore del CIGS \u00e8 depositato su un supporto di vetro, insieme a degli elettrodi per raccogliere la corrente.\nIl coefficiente di assorbimento del CIGS \u00e8 pi\u00f9 alto di qualsiasi altro semiconduttore usato per le celle solari. I dispositivi costruiti con il CIGS appartengono alla categoria del fotovoltaico (FV) a film sottili. Il mercato per il FV a film sottili \u00e8 cresciuto ad un tasso annuo del 60% tra il 2002 e il 2007 e sta ancora crescendo rapidamente. Perci\u00f2, esiste un forte incentivo a sviluppare e migliorare i metodi di deposizione di questi film che consentiranno minori costi e accresciuti rendimenti.\nPropriet\u00e0.\nIl CIGS (numero CAS: 12018-95-0) \u00e8 un materiale semiconduttore del I-III-VI2, composto di rame, indio, gallio e selenio. Il materiale a temperatura ambiente si presenta come una soluzione solida di di-seleniuro di rame e indio (spesso abbreviata \"CIS\") e di diseleniuro di rame e gallio, con una formula chimica bruta di CuInxGa(1-x)Se2, dove il valore di \"x\" pu\u00f2 variare da 1 (seleniuro di rame-indio puro) fino a 0 (seleniuro puro di rame-gallio).\nIl CIGS consiste in un semiconduttore, con la struttura del cristallo di calcopirite con legami chimici a tetraedro, ed una banda proibita che varia continuamente con \"x\" da circa 1,0 eV (per il seleniuro di rame-indio) fino a circa 1,7 eV (per il seleniuro di rame-gallio).\nIl CIGS viene utilizzato come materiale adsorbente la luce nelle celle solari a film sottile. Questo materiale ha un coefficiente di assorbimento eccezionalmente alto di pi\u00f9 di 105/cm per i fotoni di 1,5 eV e con energia superiore. Sia il National Renewable Energy Laboratory (NREL) sia lo Zentrum f\u00fcr Sonnenenergie und Wasserstoff Forschung (ZSW) hanno rivendicato la realizzazione di celle solari CIGS con efficienze maggiori del 20%, che \u00e8 il record fino ad oggi per qualunque cella solare a film sottili.\nCelle fotovoltaiche CIGS.\nLa struttura pi\u00f9 comune dei dispositivi per le celle solari CIGS \u00e8 mostrata in Figura 2. Il vetro si usa comunemente come substrato, tuttavia molte compagnie stanno guardando anche substrati pi\u00f9 leggeri e flessibili, come il poliimmide o le lamine metalliche. Si deposita uno strato di molibdeno (comunemente mediante polverizzazione catodica) che serve come contatto posteriore e per riflettere la maggior parte delle luce non assorbita di nuovo nell'assorbitore. Dopo la deposizione di Mo si fa crescere uno strato assorbitore CIGS di tipo p mediante uno di vari metodi esclusivi. In cima all'assorbitore \u00e8 aggiunto un sottile strato tampone di tipo n. Il tampone \u00e8 tipicamente CdS (solfuro di cadmio) depositato mediante bagno. Il tampone \u00e8 ricoperto di un sottile, intrinseco strato di ZnO (ossido di zinco) che \u00e8 sormontato da uno strato pi\u00f9 spesso di ZnO drogato con Al. Lo strato intrinseco di ZnO \u00e8 benefico per il rendimento della cella prevenendo il contatto tra lo strato conduttore di ZnO drogato con Al, e lo strato di CIGS. Lo ZnO drogato con Al serve come ossido conduttore trasparente per raccogliere e spostare gli elettroni fuori dalla cella mentre assorbono meno luce possibile.\nI materiali basati sul CuInSe2 che sono interessanti per le applicazioni fotovoltaiche includono diversi elementi dei gruppi I, III e VI nella tavola periodica. Questi semiconduttori sono specialmente attraenti per le applicazioni in film sottile di celle solari a causa del loro grande coefficiente di assorbimento ottico e per le caratteristiche ottiche ed elettriche versatili che in principio potrebbero essere manipolate e regolate finemente per adempiere ad una necessit\u00e0 specifica in un determinato dispositivo.\nEfficienza della conversione.\nLe CIGS vengono usate principalmente nelle celle fotovoltaiche nella forma di film sottile policristallino. Nel dicembre del 2005 la migliore efficienza ottenuta era del 19,5%. Un team nel National Renewable Energy Laboratory ha raggiunto un nuovo record mondiale di efficienza del 19,9% modificando la superficie CIGS e rendendola simile a una CIS.\nQueste efficienze sono diverse dalle efficienze di conversione dei moduli. Due dei principali produttori di film sottili CIGS hanno raggiunto nuovi record di conversione nei moduli. Lo U.S. National Renewable Energy Laboratory ha confermato un'efficienza del 13,8% per i pannelli da un metro quadro della MiaSol\u00e9, mentre la Fraunhofer ISE ha affermato che la sussidiaria della Q-Cells Solibro ha raggiunto un'efficienza del 13% nell'area totale (e 14,2% nell'area di apertura) con alcuni moduli di produzione.\nMaggiori efficienze (circa del 30%) possono essere ottenute usando lenti per concentrare la luce incidente. L'uso del gallio aumenta l'intervallo di banda (\"band gap\") ottico dello strato CIGS se confrontato ai CIS puri, e dunque aumenta il voltaggio del circuito aperto. Sotto un altro punto di vista, il gallio potrebbe sostituire l'indio (ove possibile) grazie alla relativa abbondanza del gallio.\nDeposizione.\nI film in CIGS possono essere fabbricati mediante diversi metodi:\nCon l'efficienza record del CIGS appena al di sotto del 20% per parecchi anni, le nuove tendenze delle ricerche sul CIGS si sono focalizzate sui metodi di deposizione a basso costo come alternativa ai costosi processi sottovuoto. Queste nuove ricerche hanno progredito rapidamente ed efficienze del 10%-15% sono state ottenute da molte squadre.\nCIGS e silicio.\nDiversamente dalle celle di silicio basate su una omogiunzione, la struttura delle celle CIGS \u00e8 un sistema pi\u00f9 complesso a eterogiunzione. Le celle solari CIGS non sono cos\u00ec efficienti come le celle solari di silicio cristallino, per le quali il record di efficienza si colloca al 24,7%, ma ci si aspetta che siano sostanzialmente pi\u00f9 economiche grazie a causa del costo molto inferiore del materiale e del costo potenzialmente inferiore della fabbricazione. Essendo un materiale a banda proibita diretta, il CIGS ha un assorbimento della luce molto forte, tanto che solo 1-2 micrometri di CIGS sono sufficienti ad assorbire la maggior parte della luce solare. Per lo stesso assorbimento \u00e8 richiesto uno spessore di silicio cristallino molto maggiore.\nLo strato attivo (CIGS) pu\u00f2 essere depositato in una forma policristallina direttamente su fogli di vetro rivestito di molibdeno o su fascette di metallo. Questo utilizza meno energia che coltivare grandi cristalli, il che \u00e8 un passo necessario nella produzione delle celle solari silicio cristallino. Inoltre, a differenza del silicio cristallino, questi substrati possono essere flessibili.\nCIGS e altri film sottili.\nIl CIGS appartiene alla categoria delle celle solari a film sottili (in inglese \"thin film solar cells\", TFSC). I semiconduttori usati come strato assorbitore nel fotovoltaico a film sottili mostrano bande proibite dirette che consentono alle celle di essere sottili alcuni micrometri; perci\u00f2, si usa il termine celle solari a film sottili. Altri materiali in questo gruppo TFSC includono il CdTe e l'Si amorfo. Le loro efficienze record sono leggermente inferiori a quella del CIGS per celle ad alta prestazione su scala di laboratorio. L'efficienza del 19,9% \u00e8 di gran lunga la pi\u00f9 alta in confronto a quelle conseguite da altre tecnologie a film sottili come il tellururo di cadmio (CdTe) o il silicio amorfo (a-Si). Per quanto riguarda il CIS e le celle solari CIGS, i record mondiali per le efficienze totali di area sono rispettivamente il 15,0% e il 9,5%. Un altro vantaggio del CIGS in confronto al CdTe \u00e8 la minore quantit\u00e0 di materiale tossico di cadmio presente nelle celle CIGS.\nStruttura delle celle fotovoltaiche a film sottile CIGS.\nLa struttura basilare di una cella solare a film sottile Cu(In, Ga) Se2 \u00e8 rappresentata nell'immagine della Figura 2 a destra. Il substrato pi\u00f9 comune \u00e8 vetro sodico-calcico dello spessore di 1\u20133\u00a0mm. Questo \u00e8 rivestito su un lato di molibdeno (Mo) che funge da contatto posteriore metallico. L'eterogiunzione viene formata tra i semiconduttori CIGS e ZnO, separati da un sottile strato di CdS e da uno strato di ZnO intrinseco. Il CIGS \u00e8 un semiconduttore drogato di tipo p per difetti intrinseci, mentre lo ZnO \u00e8 un semiconduttore drogato di tipo n in misura molto maggiore attraverso l'incorporazione di alluminio (Al). Questo drogaggio asimmetrico fa s\u00ec che la regione di carica spaziale si estenda molto di pi\u00f9 nel CIGS che nello ZnO. Legati a questo sono gli spessori degli strati e le bande proibite dei materiali: l'ampio strato del CIGS serve da assorbitore con una banda proibita tra 1.02 eV (CuInSe2) e 1.65 eV (CuGaSe2). L'assorbimento \u00e8 minimizzato negli strati superiori, chiamati \"finestra\", dalla scelta di bande proibite pi\u00f9 grandi: Eg, ZnO=3.2 eV ed Eg, CdS=2.4 eV. Lo ZnO drogato funge anche da contatto anteriore per la raccolta della corrente. I dispositivi a scala di laboratorio, grandi tipicamente 0,5\u00a0cm\u00b2, sono muniti di una griglia di Ni/Al depositata sul lato anteriore per fare contatto con lo ZnO.\nLa produzione di moduli implica che lo strato di deposizione sia tagliato in una serie di strisce parallele collegate. Un'ulteriore copertura protettiva trasparente \u00e8 applicata al modulo. Questa costruzione a sandwich \u00e8 poi sigillata contro l'ingresso di umidit\u00e0. Occorre un qualche tipo di sostegno fisico per impedire la rottura di questa fragile struttura.\nPropriet\u00e0 generali degli assorbitori CIGS ad alta prestazione.\nTutti gli assorbitori CIGS ad alta prestazione nelle celle solari hanno parecchie somiglianze indipendentemente dalla tecnica di crescita utilizzata. Per prima cosa, essi sono una fase \u03b1 policristallina che ha la struttura dei cristalli di calcopirite mostrata in Figura 3. La seconda propriet\u00e0 \u00e8 una carenza complessiva di Cu. La carenza di Cu aumenta la concentrazione (buco) del portatore maggioritario aumentando il numero delle lacune di Cu. Queste lacune agiscono come accettori di elettroni. Inoltre, quando i film di CIGS sono ricchi di In (carenti di Cu) lo strato superficiale del film forma un composto con difetti ordinati (\"ordered defect compound\", ODC) con una stechiometria di Cu(In, Ga)3Se5. L'ODC \u00e8 di tipo n, formando un'omogiunzione p-n nel film all'interfaccia tra la fase \u03b1 e l'ODC. La velocit\u00e0 di ricombinazione all'interfaccia CIGS/CdS \u00e8 diminuita dalla presenza dell'omogiunzione. Il calo nella ricombinazione dell'interfaccia attribuibile alla formazione dell'ODC \u00e8 dimostrato da esperimenti che hanno mostrato come la ricombinazione nella massa del film sia il principale meccanismo di perdita nei film carenti di Cu, mentre nei film ricchi di Cu la perdita principale \u00e8 all'interfaccia CIGS/CdS.\nAnche l'incorporazione del sodio (Na) \u00e8 necessaria per una prestazione ottimale. Si ritiene che la concentrazione ideale di Na sia approssimativamente allo 0,1%. L'Na \u00e8 fornito comunemente dal vetro sodico-calcico usato come substrato, ma nei processi che non usano questo substrato l'Na deve essere necessariamente aggiunto. Gli effetti benefici dell'Na includono aumenti della conduttivit\u00e0 di tipo p, della tessitura e della granulometria media. Inoltre, l'incorporazione di Na consente alla prestazione di essere mantenuta atteverso deviazioni stechiometiche pi\u00f9 ampie. Le simulazioni hanno previsto che l'Na su un sito con In crea un basso livello di accettori e che l'Na serve a eliminare l'In sui difetti del Cu (donatori), ma le ragioni di questi benefici sono ancora oggetto di dibattito. All'Na si attribuisce anche la catalizzazione dell'assorbimento di ossigeno. L'ossigeno passiva le lacune di Se, che agiscono come donatori compensativi e centri di ricombinazione.\nLegare il CIS (CuInSe2) con il CGS (CuGaSe2) aumenta la banda proibita. Per raggiungere la banda proibita ideale per una cella solare a giunzione singola, 1.5 eV, sarebbe ottimale un rapporto Ga/(In+Ga) grosso modo di 0,7. Tuttavia, a rapporti sopra ~0,3 la prestazione dei dispositivi cala. L'industria attualmente punta al rapporto Ga/(In+Ga) di 0,3, che d\u00e0 come risultato bande proibite tra 1.1 e 1.2 eV. \u00c8 stato postulato che la prestazione decrescente sia un risultato del CGS che non forma l'ODC, che \u00e8 necessario per una buona interfaccia con il CdS.\nI dispositivi a pi\u00f9 alta efficienza mostrano un alto grado di tessitura, ovvero orientazione cristallografica preferenziale. Fino a tempi recenti i dispositivi con efficienza record mostravano una tessitura di (112), ma ora un'orientazione superficiale di (204) si osserva nei dispositivi di migliore qualit\u00e0. Si preferisce una superficie assorbitrice levigata per massimizzare il rapporto tra l'area illuminata e l'area dell'interfaccia. L'area dell'interfaccia aumenta con la rugosit\u00e0 mentre l'area illuminata rimane costante, diminuendo il voltaggio del circuito aperto (VCA). Alcuni studi hanno anche collegato un aumento della densit\u00e0 dei difetti al VCA diminuito. Si \u00e8 suggerito inoltre che la ricombinazione nel CIGS sia dominata da processi non radiativi. Teoricamente, la ricombinazione pu\u00f2 essere controllata dall'ingegneria del film, invece di essere intrinseca al materiale.\nDeposizione dei precursori e successiva trasformazione.\nForse il metodo pi\u00f9 comune usato per creare i film CIGS per uso commerciale \u00e8 la deposizione dei materiali precursori \u2013 compresi sempre Cu, In e Ga, e a volte anche Se \u2013 su un substrato e la trasformazione di questi film ad alte temperature in un'atmosfera appropriata. Le sezioni seguenti delineano la varie tecniche per la deposizione e la trasformazione dei precursori, compreso lo spruzzamento di strati metallici a basse temperature, la stampa di inchiostri contenenti nanoparticelle, l'elettrodeposizione e una tecnica ispirata al legame su wafer.\nPreoccupazioni generali sulla selenizzazione.\nLa fornitura di Se e l'ambiente della selenizzazione \u00e8 estremamente importante nella determinazione delle propriet\u00e0 e della qualit\u00e0 del film prodotto dagli strati precursori. Quando l'Se \u00e8 fornito nella fase gassosa (ad esempio come H2Se o Se elementale) ad alte temperature l'Se s'incorporer\u00e0 nel film per assorbimento e successiva diffusione. Durante questo stadio, chiamato calcogenizzazione, avvengono complesse interazioni per formare un calcogenuro. Queste interazioni includono la formazione di leghe intermetalliche di Cu-In-Ga, la formazione di composti binari intermedi di seleniuri metallici e la separazione in fasi di vari composti stechiometrici di CIGS. A causa della variet\u00e0 e della complessit\u00e0 delle reazioni che hanno luogo, le propriet\u00e0 del film CIGS sono difficili da controllare.\nEsistono differenze tra i film formati usando diverse fonti di Se. Usare H2Se produce la pi\u00f9 veloce incorporazione di Se nell'assorbitore; l'Se al 50at% (cio\u00e8 con una percentuale atomica del 50%) pu\u00f2 essere ottenuto nei film CIGS a temperature basse fino a 400\u00a0\u00b0C. In confronto, l'Se elementale ottiene l'incorporazione completa soltanto con temperature di reazione di 500\u00a0\u00b0C e oltre. Sotto 500\u00a0\u00b0C i film formati da Se elementale non solo erano carenti, ma avevano anche fasi multiple compresi seleniuri metallici e varie leghe. L'uso di H2Se fornisce anche la migliore uniformit\u00e0 compositiva e le maggiori granulometrie. Tuttavia, l'H2Se \u00e8 altamente tossico ed \u00e8 classificato come pericoloso per l'ambiente.\nSpruzzamento degli strati metallici seguito da selenizzazione.\nIn questo metodo di formazione degli assorbitori CIGS, un film metallico di Cu, In e Ga subisce uno spruzzamento catodico o \"sputtering\" alla o vicino alla temperatura ambiente ed una reazione in un'atmosfera di Se ad alta temperatura. Questo processo ha una produttivit\u00e0 superiore alla coevaporazione e l'uniformit\u00e0 compositiva pu\u00f2 essere raggiunta pi\u00f9 facilmente.\nLo spruzzamento catodico di un multistrato di metallo accatastato\u00a0\u2013 ad esempio una struttura Cu/In/Ga/Cu/In/Ga.. \u2013 produce una superficie pi\u00f9 levigata e una migliore cristallinit\u00e0 nell'assorbitore, quando si confronta con uno spruzzamento catodico su un semplice bistrato (lega Cu-Ga/In) o tristrato (Cu/In/Ga). Questi attributi danno come risultato dispositivi con efficienza superiore, ma la formazione del multistrato \u00e8 un processo di deposizione pi\u00f9 complicato e non vale probabilmente il costo dell'attrezzatura supplementare o l'ulteriore complessit\u00e0 del processo. Per giunta, i tassi di reazione degli strati di Cu/Ga e di Cu/In con l'Se sono diversi. Se la temperatura di reazione non \u00e8 abbastanza alta, o non \u00e8 mantenuta abbastanza a lungo, CIS e CGS si formano come fasi separate. Le stesse considerazioni delineate nella sezione precedente valgono per l'incorporazione di Se.\nLe societ\u00e0 che usano attualmente processi simili comprendono la Showa Shell, la Avancis (ora una consociata del gruppo Saint-Gobain), la Miasol\u00e9, la Honda Soltec e la Energy Photovoltaics (EPV). La Showa Shell spruzza uno strato di una lega di Cu-Ga e uno strato di In, seguito dalla selenizzazione con H2Se e dalla solforizzazione con H2S. Lo stadio della solforizzazione sembra passivare la superficie in modo simile al CdS nella maggior parte delle altre celle. Pertanto, lo strato tampone utilizzato \u00e8 privo di Cd, il che elimina le preoccupazioni legate alla tossicit\u00e0 e all'impatto ambientale del Cd. La Showa Shell ha riferito un modulo di efficienza massimo del 13,6% con una media dell'11,3% per substrati di 3.600\u00a0cm\u00b2. La Shell Solar usa la stessa tecnica della Showa Shell per creare l'assorbitore; tuttavia, usano uno strato di CdS depositato mediante deposizione di vapori chimici. I moduli venduti dalla Shell Solar hanno una specificazione di efficienza del 9,4%.\nLa Miasol\u00e9 ha avuto grande successo nel procurare fondi in capitale di rischio per il suo processo ed \u00e8 cresciuta per gradi. Tuttavia, poco si sa del loro processo di spruzzamento catodico/selenizzazione al di l\u00e0 dell'efficienza del 9-10% da loro dichiarata per i moduli.\nL'EPV usa un ibrido tra coevaporazione e spruzzamento catodico in cui In e Ga sono evaporati in un'atmosfera di Se. A questo segue uno spruzzamento di Cu e una fase di selenizzazione. Infine, In e Ga sono di nuovo evaporati alla presenza di Se. In base alle misurazioni di Hall, questi film hanno una bassa concentrazione di vettori e un'alta mobilit\u00e0 in confronto ad altri dispositivi. \u00c8 stato anche dimostrato che i film della EPV hanno una bassa concentrazione di difetti.\nCalcogenizzazione degli strati di precursori particellari.\nIn questo metodo, nanoparticelle di metalli e di ossidi metallici sono usate come precursori per la crescita del CIGS. Queste nanoparticell sono generalmente sospese in una soluzione a base d'acqua e sono poi applicate su grandi superfici mediante vari metodi, dei quali la stampa \u00e8 il pi\u00f9 comune. Il film viene poi disidratato e, se i precursori sono ossidi metallici, ridotto in un'atmosfera con 2/N2. Dopo la disidratazione, il film poroso rimanente \u00e8 sinterizzato e selenizzato a temperature maggiori di 400\u00a0\u00b0C.\nLa Nanosolar e la International Solar Electric Technology (ISET) stanno tentando di aumentare gradualmente questo processo. La ISET usa particelle di ossido mentre la Nanosolar \u00e8 estremamente riservata sul suo inchiostro. La composizione dell'inchiostro \u00e8 sconosciuta ma \u00e8 in qualche modo implicito che anche l'Se sia incorporato nell'inchiostro della Nanosolar. I vantaggi di questo processo includono l'uniformit\u00e0 su grandi superfici, l'attrezzatura non sottovuoto o a basso vuoto e l'adattabilit\u00e0 alla fabbricazione su rotoli di plastica flessibile o di lamina metallica (tecnica \"roll-to-roll\"). Quando si confronta con gli strati di precursori metallici laminari, la selenizzazione delle particelle sinterizzate \u00e8 pi\u00f9 rapida. L'accresciuto tasso \u00e8 una conseguenza dell'area con una maggiore superficie associata alla porosit\u00e0. Diminuire la selenizzazione ad alta temperatura riduce il bilancio termico. Sfortunatamente, l'inconveniente della porosit\u00e0 \u00e8 una tendenza verso superfici degli assorbitori pi\u00f9 rugose. L'uso di precursori particellari permette la stampa su una grande variet\u00e0 di substrati con elevato utilizzo di materiali, intorno al 90% o pi\u00f9. Uno svantaggio \u00e8 che esistono poche ricerche e sviluppi in questo campo della deposizione. Nella fabbricazione della Nanosolar i rotoli stampati sono tagliati in celle e devono essere raggruppati in classi secondo le loro specifiche caratteristiche e integrati in modo simile a come si fanno oggi i dispositivi di Si. Il processo di raggruppamento in classi (\"binning\") \u00e8 diverso dall'integrazione monolitica che molte societ\u00e0 CIGS stanno usando. L'integrazione \u00e8 di gran lunga pi\u00f9 adattabile alla produzione in linea. \nLa Nanosolar ha riferito un'efficienza delle celle (non dei moduli) del 14%, tuttavia questo risultato non \u00e8 stato verificato da prove di laboratori nazionali, n\u00e9 essi stanno consentendo ispezioni sul sito dei loro impianti per verificare questa e altre asserzioni fatte in passato. In prove indipendenti l'assorbitore della ISET aveva la 2\u00aa efficienza pi\u00f9 bassa all'8,6%. Tuttavia, tutti i moduli che superavano quello della ISET erano coevaporati, un processo che ha svantaggi di fabbricazione e costi pi\u00f9 alti. Il campione dell'ISET ha sofferto maggiormente di un basso VCO e un basso fattore di riempimento, indicativo di una superficie rugosa e/o di un alto numero di difetti che facilitano la ricombinazione. In relazione a questi aspetti, il film aveva scarse propriet\u00e0 di trasporto compresa una bassa mobilit\u00e0 di Hall e una breve vita come vettore.\nElettrodeposizione seguita da selenizzazione.\nI precursori possono essere depositati anche mediante elettrodeposizione. Esistono due diverse metodologie: la deposizione di strutture elementali stratificate, e la deposizione simultanea di tutti gli elementi (incluso l'Se). Entrambi i metodi richiedono un trattamento termico in un'atmosfera di Se per creare film di qualit\u00e0 per i dispositivi. Poich\u00e9 l'elettrodeposizione richiede elettrodi conduttivi, le lamine metalliche sono un logico substrato. L'elettrodeposizione di strati elementali \u00e8 simile allo spruzzamento catodico degli strati elementali. Attualmente nessuna societ\u00e0 sta aumentando progressivamente questo processo.\nLa deposizione simultanea \u00e8 effettuata usando un elettrodo di lavoro (catodo), un controelettrodo (anodo) e un elettrodo di riferimento come nella Figura 4. Un substrato a lamina metallica \u00e8 usato come elettrodo di lavoro nei processi industriali. Un materiale inerte \u00e8 usato per il controelettrodo, e l'elettrodo di riferimento serve per misurare e controllare la differenza di potenziale tra l'anodo e il catodo. L'elettrodo di riferimento permette al processo di essere effettuato potenziostaticamente, che significa che il potenziale del substrato pu\u00f2 essere controllato.\nL'elettrodeposizione di tutti gli elementi simultaneamente \u00e8 un problema difficile della lavorazione, per una variet\u00e0 di ragioni. Primo, i potenziali di riduzione standard degli elementi non sono gli stessi, causando la deposizione preferenziale di un singolo elemento. Questo problema \u00e8 alleviato comunemente aggiungendo controioni diversi in soluzione per ogni ione da depositare (Cu2+, Se4+, In3+ e Ga3+), cambiando cos\u00ec il potenziale di riduzione per quello ione. Secondo, il sistema Cu-Se ha un comportamento complicato e la composizione del film dipende dal rapporto del flusso di ioni Se4+/Cu2+ che pu\u00f2 variare sulla superficie del film. A causa di questo comportamento le condizioni di deposizione, specificamente le concentrazioni dei precursori e il potenziale di deposizione, devono essere ottimizzati. Anche con l'ottimizzazione, per\u00f2, la riproducibilit\u00e0 su grandi aree \u00e8 bassa a causa delle variazioni della composizione e dei cali di potenziale lungo il substrato.\nI film risultanti hanno grani piccoli, sono ricchi di Cu e contengono generalmente fasi di Cu2-xSex insieme a impurit\u00e0 della soluzione. La ricottura \u00e8 richiesta per migliorare la cristallinit\u00e0. Al fine di conseguire efficienze superiori al 7%, \u00e8 richiesta anche una correzione stechiometrica. La correzione \u00e8 fatta attraverso la deposizione fisica da vapore (\"physical vapour deposition\", PVD) ad alta temperatura, che per\u00f2 non \u00e8 pratica nell'industria.\nAvendo risolto i problemi di ottimizzazione, la Solopower sta attualmente producendo celle con un'efficienza di conversione &gt;13,7% come da NREL. La SoloPower sta attualmente tentando di aumentare gradualmente il processo, ma pochi dettagli sono stati diffusi al riguardo. L'azienda sta facendo affidamento sui vantaggi della fabbricazione su rotoli (\"roll-to-roll\") e sui substrati di lamina metallica flessibile.\nCombinazione dei precursori mediante tecnica ispirata al collegamento su wafer.\nIn questo processo, due diversi film precursori sono depositati separatamente su un substrato e un superstrato. I film sono pressati insieme e riscaldati per liberare il film dal superstrato, lasciando un assorbitore CIGS sul substrato. Questa tecnica consente al superstrato di essere riutilizzato (Figura 5). La Heliovolt ha brevettato questa procedura e l'ha denominata processo FASST. Pertanto, la Heliovolt \u00e8 l'unica societ\u00e0 che attualmente sta aumentando progressivamente l'utilizzo di questa tecnica. In linea di principio, i precursori possono essere depositati a bassa temperatura usando tecniche di deposizione a basso costo, riducendo il costo finale del modulo. Tuttavia, la prima o le prime due generazioni del prodotto useranno ancora metodi PVD a pi\u00f9 alta temperatura e non raggiungeranno il pieno potenziale di abbattimento dei costi. Da ultimo substrati flessibili potrebbero essere usati in questo processo. \nLe caratteristiche tipiche della pellicola non sono conosciute fuori della societ\u00e0, poich\u00e9 non \u00e8 stata condotta nessuna ricerca da laboratori sovvenzionati in modo indipendente. Tuttavia, la Heliovolt ha asserito un'efficienza massima della cella del 12,2%.\nCoevaporazione.\nLa coevaporazione, o codeposizione, \u00e8 la tecnica di fabbricazione del CIGS pi\u00f9 prevalente in laboratorio e un metodo importante nell'industria. Il processo di coevaporazione della Boeing deposita bistrati di CIGS con diverse stechiometrie su un substrato riscaldato e permette loro di mescolarsi. Il National Renewable Energy Laboratory (NREL) ha sviluppato un altro processo che implica tre fasi di deposizione e ha prodotto l'attuale detentore del record di efficienza del CIGS al 20,3%. La prima fase nel metodo dell'NREL \u00e8 la codeposizione di In, Ga e Se. Questa \u00e8 seguita da Cu ed Se depositati a una temperatura pi\u00f9 alta per tenere conto della diffusione e del mescolamento degli elementi. Nello stadio finale sono di nuovo depositati In, Ga e Se per rendere la composizione complessiva carente di Cu.\nLa W\u00fcrth Solar produce celle CIGS usando un sistema di coevaporazione in linea dal 2005 con efficienze dei moduli tra l'11% e il 12% raggiunte entro la fine di quell'anno. Successivamente hanno aperto un altro impianto di produzione e continuato a migliorare l'efficienza e il rendimento. Altre societ\u00e0 che stanno viva via aumentando i processi di coevaporazione includono la Global Solar e l'Ascent Solar. Anche la Global Solar usa un processo di deposizione in linea in tre stadi. In tutte le fasi l'Se \u00e8 fornito in eccesso nella fase in vapore. In e Ga sono evaporati per primi seguiti da Cu e poi da In e Ga per rendere la pellicola carente di Cu. Questi film hanno avuto prestazioni piuttosto favorevoli in relazione non solo ad altri produttori ma anche agli assorbitori sviluppati all'NREL e all'Institute for Energy Conversion (IEC). Tuttavia, i moduli interamente fabbricati dei film della Global Solar's non hanno avuto prestazioni altrettanto buone. La propriet\u00e0 in cui il modulo ha avuto pi\u00f9 chiaramente prestazioni inferiori \u00e8 stato un basso VCA, che \u00e8 caratteristico di un'alta densit\u00e0 di difetti e di alte velocit\u00e0 di ricombinazione. In modo interessante, lo strato assorbitore della Global Solar ha superato come prestazioni l'assorbitore dell'NREL per quanto riguarda la vita dei portatori di carica e la mobilit\u00e0 di Hall. Tuttavia, come celle completeil campione dell'NREL ha avuto una prestazione migliore. Questo \u00e8 la prova di un'interfaccia CIGS/CdS scarsa, dovuta probabilmente alla mancanza di uno strato superficiale ODC sul film della Global Solar.\nPoich\u00e9 la maggior parte delle ricerche sul CIGS nei laboratori nazionali e nelle universit\u00e0 riguardano la coevaporazione, le societ\u00e0 che usano questa tecnica si trovano a ottenere il massimo vantaggio dalla comunit\u00e0 scientifica. Tuttavia, esse affrontano anche significativi svantaggi compresi i problemi di uniformit\u00e0 su grandi superfici e la relativa difficolt\u00e0 di far coevaporare gli elementi in un sistema in linea. Un altro svantaggio sono le alte temperature di crescita che innalzano il bilancio termico e il costo. In pi\u00f9, la coevaporazione \u00e8 afflitta da una bassa utilizzazione dei materiali (deposizione sulle pareti della camera invece che sul substrato, specialmente per il selenio) e da un'attrezzatura costosa per il sottovuoto. Un modo per accrescere l'utilizzazione del selenio \u00e8 l'uso di un processo di scissione del selenio di tipo termico o al plasma, che pu\u00f2 inoltre essere abbinato a una sorgente di fasci ionici per una impiantazione ionica.\nDeposizione chimica da vapore.\nLa deposizione chimica da vapore (\"chemical vapor deposition\", CVD) \u00e8 stata implementata in molteplici modi per la deposizione del CIGS. I processi includono la CVD organica di metalli a pressione atmosferica (\"atmosphere pressure metal organic CVD\", AP-MOCVD), la CVD assistita da plasma (\"plasma-enhanced CVD\", PECVD), la MOCVD a bassa pressione (\"low-pressure MOCVD\", LP-MOCVD), e la MOCVD assistita da aerosol (\"aerosol assisted MOCVD\", AA-MOCVD). Il lavoro attuale \u00e8 focalizzato sul tentativo di cambiare i tipici precursori a duplice fonte in precursori a fonte singola. I precursori a fonte multipla devono essere mescolati in modo omogeneo e le velocit\u00e0 di flusso dei precursori devono essere mantenute alla stechiometria appropriata. I metodi per i precursori a fonte singola non soffrono di questi inconvenienti e dovrebbero consentire un miglior controllo della composizione dei film in confronto ai precursori a fonte multipla.\nLa CVD non sta ancora venendo usata da nessuna societ\u00e0 per la sintesi del CIGS. Attualmente, i film prodotti con la CVD hanno bassa efficienza e un basso VCA, in parte una conseguenza di un'alta concentrazione di difetti. In aggiunta, le superfici delle pellicole sono generalmente alquanto rugose, il che serve a diminuire ulteriormente il VCA. Tuttavia, la carenza richiesta di Cu \u00e8 stata ottenuta usando l'AA-MOCVD insieme a un'orientazione cristallina (112).\nComunque, se la qualit\u00e0 dei film prodotti mediante CVD pu\u00f2 essere migliorata, qualunque compagnia che usi questa tecnica potrebbe beneficiare della conoscenza ottenuta nelle altre industrie che usano la deposizione CVD su grandi superfici, come i fabbricanti di rivestimenti vetrosi. Le temperature della deposizione CVD sono pi\u00f9 basse di quelle usate per altri processi come la coevaporazione e la selenizzazione dei precursori metallici. Pertanto, la CVD ha un bilancio termico inferiore, riducendo i costi. I potenziali problemi di fabbricazione comprendono le difficolt\u00e0 di convertire la CVD a un processo in linea nonch\u00e9 la spesa per la gestione di precursori volatili.\nDeposizione mediante elettrospray.\nRecentemente, \u00e8 stata introdotta una nuova tecnica per la deposizione dei film CIS nota come deposizione mediante elettrospray (\"electrospray deposition\"). Questa tecnica comporta lo spruzzamento assistito da un campo elettrico di inchiostro contenente nanoparticelle di CIS direttamente sul substrato e poi la sinterizzazione in ambiente inerte. Il principale vantaggio di questa tecnica \u00e8 che il processo ha luogo a condizioni ambiente ed \u00e8 possibile unire questo processo con un sistema di produzione continuo o di massa come il meccanismo di produzione su rotoli (\"roll-to-roll\").\nProduzione commerciale.\nPur avendo il CIGS il vantaggio sul CdTe, che risente negativamente dei problemi sia dell'uso del metallo pesante cadmio che della disponibilit\u00e0 della terra rara tellururo, lo sviluppo del CIGS commercialmente resta indietro rispetto al CdTe. In laboratorio, su un mezzo flessibile \u00e8 stata raggiunta un'efficienza del 18,7% con celle CIGS, sebbene rimanga da vedere quanto bene possano essere raggiunti i valori della produzione di massa con una qualsiasi cella CIGS. A Berlino, in Germania, la produzione commerciale di celle flessibili CIGS \u00e8 iniziata, dopo i lotti iniziali, su un impianto della capacit\u00e0 di 35\u00a0MW annuali."}
{"id": "3232059", "revid": "110157", "url": "https://it.wikipedia.org/wiki?curid=3232059", "title": "Seli\u0219te (Nisporeni)", "text": "Seli\u015fte \u00e8 un comune della Moldavia situato nel distretto di Nisporeni di 3.388 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3232064", "revid": "121957225", "url": "https://it.wikipedia.org/wiki?curid=3232064", "title": "Nissan Silvia", "text": "La Nissan Silvia \u00e8 il nome dato dalla casa automobilistica Nissan ad una serie di automobili coup\u00e9 sportive dal 1964 al 1968 e successivamente dal 1974 al 2002, basate tutte su un telaio denominato \"S\".\nLa storia.\nNissan Silvia CSP311.\nIl nome \"Silvia\" venne utilizzato per la prima volta per la presentazione, al salone dell'automobile di Tokyo del 1964, di una coup\u00e9 basata sulla Nissan Fairlady e commercializzata dal marzo dell'anno seguente anche come Datsun Coup\u00e9 1600. Conosciuta anche con la sigla \"CSP311\", veniva fabbricata in modo parzialmente artigianale e ne vennero costruiti 554 esemplari sino al 1968, venduti quasi tutti sul mercato interno giapponese. Questo primo modello era equipaggiato di un propulsore a 1,6 litri, alimentato a carburatori e in grado di erogare 96 CV di potenza.\nNissan Silvia S10.\nIl nome venne ripreso nel 1974 con la presentazione della \"Silvia S10\", commercializzata anche come Datsun 200SX (negli Stati Uniti d'America dove era disponibile un propulsore da 2.0 litri) e Datsun 180SX. La vettura, a trazione posteriore e motore anteriore, presentata diverse parti in comune con la contemporanea Nissan Sunny e aveva un propulsore 4 cilindri in linea da 1,8 litri e circa 100 CV, sempre alimentato a carburatori come la serie precedente. La trasmissione avveniva attraverso un cambio manuale a 4 rapporti.\nEsteticamente, sempre rispetto alla prima serie, presentava un profilo in cui il lunotto posteriore era raccordato con il bagagliaio, ottenendo una linea simile a quella delle vetture hatchback.\nGli ingombri vennero aumentati rispetto alla prima serie, arrivando a 4.135\u00a0mm di lunghezza, 1.600\u00a0mm di larghezza e 1.300\u00a0mm di altezza. Anche il passo \u00e8 stato incrementato a 2.340\u00a0mm.\nQuesta generazione \u00e8 restata in produzione sino al 1979, quando \u00e8 stata sostituita dalla \"Silvia S110\".\nNissan Silvia S110.\nLa maggiore novit\u00e0 della terza generazione del 1979, fu che la Silvia venne resa disponibile, oltre che in una versione coup\u00e9 classica a 2 porte, anche in versione hatchback con portellone posteriore, denominata Nissan Gazelle sul mercato interno giapponese. Venne commercializzata su alcuni mercati anche come Datsun Sakura.\nDa questa serie venne utilizzato un telaio di dimensioni superiori, con un interasse da 2.400\u00a0mm, in grado di alloggiare vari propulsori. Anche gli ingombri aumentarono leggermente rispetto alla versione precedente.\nInizialmente era prevista la presenza nella gamma di una versione dotata di motore rotativo che non vide per\u00f2 la luce; i propulsori restarono pertanto dei classici motori in linea con cilindrate comprese tra 1,8 e 2,2 litri e ne venne presentata anche una versione dotata di turbocompressore.\nDa questa generazione venne anche ricavata una versione destinata alle competizioni rallystiche di Gruppo B, la Nissan 240 RS.\nNissan Silvia S12.\nLa versione successiva venne presentata nel 1984 e prese la denominazione di \"Silvia S12\", restando in produzione sino al 1988.\nDisponibile anch'essa nelle due versioni da coup\u00e9 2 porte e con portellone posteriore, venne maggiormente esportata in varie parti del mondo. In ognuna di esse poteva avere denominazioni diverse e anche le configurazioni estetiche e meccaniche erano diverse da mercato a mercato; ad esempio sul mercato australiano veniva commercializzate entrambe le versioni di carrozzeria ma era disponibile unicamente il propulsore da 2.0 litri abbinato a un cambio manuale a 5 rapporti o a un cambio automatico a 4 rapporti\nNissan Silvia S13.\nLa quinta generazione, la Nissan Silvia S13, vide la luce nel 1988, restando in produzione sino al 1994.\nNissan Silvia S14.\nNel 1994 inizi\u00f2 la produzione della sesta generazione, la \"Silvia S14\", che rest\u00f2 in produzione sino al 2000.\nNissan Silvia S15.\nNel 1999 inizi\u00f2 la produzione della settima generazione, la \"Silvia S15\", che rappresenta l'ultima serie della vettura, la cui commercializzazione \u00e8 terminata nel 2002."}
{"id": "3232065", "revid": "110157", "url": "https://it.wikipedia.org/wiki?curid=3232065", "title": "\u0218i\u0219cani", "text": "\u0218i\u0219cani \u00e8 un comune della Moldavia situato nel distretto di Nisporeni di 2.901 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3232066", "revid": "154893", "url": "https://it.wikipedia.org/wiki?curid=3232066", "title": "Erodoto di Alicarnasso", "text": ""}
{"id": "3232068", "revid": "767487", "url": "https://it.wikipedia.org/wiki?curid=3232068", "title": "Sua Maest\u00e0 (film)", "text": "Sua Maest\u00e0 (\"Your Highness\") \u00e8 un film del 2011 diretto da David Gordon Green.\nTrama.\nRinascimento. Il perfido mago Leezar rapisce Belladonna, promessa sposa dell'eroico principe Fabious. Fabious decide di partire per una missione di salvataggio e il re ordina al pigro principe Thadeous, fratello minore di Fabious, di partecipare alla spedizione.\nI due, inizialmente, vengono attaccati da dei cavalieri doppiogiochisti intenti ad ucciderli, ma loro riescono con fortuna a fuggire.\nDopo che si sono addentrati nella foresta vengono catturati da dei cannibali che li conducono in una zona in stile \"Colosseo\" dove devono sconfiggere un mostro a 5 teste comandato dal capo dei cannibali.\nI tre trovandosi in difficolt\u00e0 stanno per essere mangiati dal mostro, finch\u00e9 non giunge sul posto una guerriera, Isabel, che lo uccide.\nScappati dai cannibali, i 4 si fermano per dormire nella foresta e, senza farsi vedere, Isabel ruba la bussola di Thadeous. I tre, disperati, vanno al mercato dove Thadeous e Courtney trovano Isabel e recuperano la bussola; ma per loro sfortuna Fabious viene rapito dai cavalieri traditori a cui erano scappati ad inizio film.\nI due allora vengono raggiunti di nuovo da Isabel che, recuperata di nuovo la bussola, li aiuta a trovare la magica Lama dell'Unicorno, unica spada in grado di uccidere Leezar.\nI tre allora vanno dentro al labirinto dove Thadeous trova la spada magica, e con essa uccide il minotauro che stava attaccando Isabel e Courtney.\nThadeous, Isabel e Courtney vanno alla ricerca di Fabious. I tre giungono nel posto dove \u00e8 tenuto prigioniero e lo liberano.\nRecuperate le armi, i quattro si imbattono in uno scontro all'ultimo sangue: Fabious combatte contro Boremont, uno dei cavalieri traditori, e lo uccide tagliandogli un braccio e infilzandogli le parti intime; Thadeous cerca di liberare Belladonna; Isabel combatte contro le tre streghe alleate con Leezar, che uccider\u00e0 alla fine dello scontro; Courtney prima uccide Julie, il suo assistente traditore e poi cerca, insieme a Thadeous, di liberare Belladonna. Infine manca solo Leezar a morire, e dopo una breve colluttazione tra Leezar e Fabious, quest'ultimo lo uccide, trafiggendolo con la Lama d'Unicorno.\nI quattro allora tornano a casa e l\u00ec Thadeous trova Isabel, desiderosa di fare sesso con lui; sfortunatamente non possono perch\u00e9 una strega malefica mise, tempo fa, a Isabel una cintura di castit\u00e0, e solo uccidendo la strega la cintura si spezzer\u00e0; allora Thadeous, accetta di andare ad uccidere la strega, facendo pensare ad un possibile sequel.\nProduzione.\nLe riprese si sono svolte in Irlanda del Nord.\nDistribuzione.\nIl primo trailer del film \u00e8 stato distribuito il 17 novembre 2010, mentre il film \u00e8 uscito nelle sale statunitensi l'8 aprile 2011. In Italia invece \u00e8 uscito direttamente in DVD il 15 dicembre 2011.\nIn Italia il film \u00e8 stato valutato V.M.14 ovvero vietato ai minori di 14 anni, a causa dei riferimenti sessuali, del linguaggio volgare e dell'estrema violenza.\nE negli Stati Uniti \u00e8 stato valutato R [Restricted] ovvero vietato ai minori di diciassette anni non accompagnati per gli stessi motivi.\nCritica.\nIl film ha ricevuto una nomination durante i Razzie Awards 2011: Peggior attore non protagonista per James Franco."}
{"id": "3232069", "revid": "110157", "url": "https://it.wikipedia.org/wiki?curid=3232069", "title": "Valea-Trestieni", "text": "Valea-Trestieni \u00e8 un comune della Moldavia situato nel distretto di Nisporeni di 2.142 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3232072", "revid": "247222", "url": "https://it.wikipedia.org/wiki?curid=3232072", "title": "Friends (colonna sonora)", "text": ""}
{"id": "3232073", "revid": "767487", "url": "https://it.wikipedia.org/wiki?curid=3232073", "title": "V\u0103rz\u0103re\u0219ti", "text": "V\u0103rz\u0103re\u0219ti \u00e8 un comune della Moldavia situato nel distretto di Nisporeni di 6.344 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3232074", "revid": "154893", "url": "https://it.wikipedia.org/wiki?curid=3232074", "title": "Nicol\u00f2 Pignatelli d'Aragona", "text": ""}
{"id": "3232075", "revid": "46291", "url": "https://it.wikipedia.org/wiki?curid=3232075", "title": "Centaurea benedicta", "text": "Il cardo santo (Centaurea benedicta ) \u00e8 una pianta erbacea, angiosperma dicotiledone, annuale, appartenente alla famiglia delle Asteracee.\nDescrizione.\nQuesta pianta \u00e8 alta 10\u201360\u00a0cm, e in condizioni favorevoli pu\u00f2 anche arrivare al metro; la radice \u00e8 gracile e fistolosa, i fusti e rami sono angolosi grigio-rossastri o anche aracnoideo-pubescenti, con peli pi\u00f9 o meno ghiandolosi. Il caule \u00e8 eretto e i rami pi\u00f9 lunghi del fusto principale sono ridotti spesso ad un capolino. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nFoglie.\nLe foglie inferiori sono brevemente picciolate, grandi con forme da lirate a pennatosette, a lobi triangolari e dentati; i lobi e i denti finiscono in una spina. Quelle basali sono lunghe 30\u00a0cm con 4 - 6 coppie di segmenti; le caulinari sono lunghe fino 10\u00a0cm, larghe la met\u00e0, sessili, un po' scorrenti sul fusto, sinuato-dentate, spinose, leggermente coriacee, con nervature bianche anastomizzate. Le ultime in alto sono lunghe 8 \u2013 12\u00a0cm, larghe 2 \u2013 3\u00a0cm. La superficie delle foglie \u00e8 verde, da bianco-lanosa a sparsamente pubescente.\nInfiorescenza.\nIl capolino \u00e8 avvolto completamente dalle foglie superiori (foglie bratteali a forma lanceolata larghe 8\u00a0mm e lunghe 30\u00a0mm). Il periclinio (involucro a forma ovoidale con un diametro di 20\u00a0mm) \u00e8 formato da numerose brattee, le esterne sono simili alle foglie caulinari ovali, lanceolate e verdi, le mediane sono larghe fino a mezzo centimetro e terminano in un'appendice spinosa, breve e semplice; le altre sono pi\u00f9 strette ed hanno l'appendice spinosa lunga e pennata, rossiccia, diretta in fuori. Tutte sono glabre e verdi sulla faccia esterna, bianche lucenti sulla parte opposta, al posto della spina si trovano inseriti peli lunghissimi che avvolgono il capolino.\nFiori.\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili. Molto raramente sono presenti dei fiori periferici radiati e sterili.\nFrutti.\nIl frutto \u00e8 un achenio cilindrico, lungo quasi un centimetro (6 \u2013 8\u00a0mm) e largo 3\u00a0mm, bruno, lucente e con fitti solchi paralleli longitudinali (circa 20), tagliato obliquamente alla base, con ilo laterale. Il pappo \u00e8 formato da due serie ben distinte di setole (in quella esterna le setole sono pi\u00f9 lunghe dell'achenio; in quella interna le setole sono pi\u00f9 brevi dell'achenio).\nSemi.\nI semi sono lunghi meno di mezzo millimetro e sottili.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa \" Centaurea benedicta \" appartiene al gruppo delle centauree le cui brattee (o squame) dell'involucro terminano con delle rigide spine a forma pennata o palmata e il pappo \u00e8 formato da due serie ben distinte (in quella esterna le setole sono pi\u00f9 lunghe dell'achenio; in quella interna le setole sono pi\u00f9 brevi dell'achenio). (In base alla suddivisione proposta da Pignatti). Questa suddivisione comunque \u00e8 priva di valore tassonomico ma puramente di comodo dato il grande numero di specie spontanee presenti sul territorio italiano.\nSpecie simili.\nPu\u00f2 essere confusa con:\nPrincipi attivi.\nContiene glucosidi amari quali cnicina, olio etereo, zuccheri, mucillagini, sostanze tanniniche, resinose e gommose, lascia abbondanti ceneri con presenza di salli di potassio, calcio e magnesio.\nUsi.\nViene utilizzata in fitoterapia, la pianta essiccata intera (tolte le parti pi\u00f9 grandi e del fusto) e fiorita, ha con propriet\u00e0 amare, toniche, stimolanti, emagoghe, diuretiche, diaforetitiche, il sovradosaggio provoca bruciori tracheo-esofagei, vomito e coliche accompagnate da diarrea. \u00c8 sconsigliata in chi soffre di ipercloridria o con lesioni renali. Viene inoltre utilizzata anche in liquoreria.\nRaccolta.\nUn tempo anche coltivata, con semina ad aprile in file con sesto di 60\u201370\u00a0cm x 30\u00a0cm. Le piante venivano tagliate all'inizio fioritura in estate, con possibilit\u00e0 di effettuare un secondo sfalcio in autunno."}
{"id": "3232078", "revid": "709565", "url": "https://it.wikipedia.org/wiki?curid=3232078", "title": "Popples (serie animata)", "text": "Popples \u00e8 una serie animata televisiva, prodotta in seguito al successo dell'omonima linea di giocattoli ed andata in onda dal 1986 al 1987.\nL'episodio pilota della serie fu un live action con Shelley Duvall intitolato \"It's Popple Time\", nel quale i popples erano della marionette. Dopo che l'episodio pilota fu ben accolto, fu prodotta una serie a cartoni animati dalla DiC Entertainment e distribuita dalla LBS Communications in associazione con The Maltese Companies.\nTrama.\nNove popples vivono segretamente con due fratellini umani Billy e Bonnie Wagner. I popples sono delle creature simili a dei coloratissimi orsetti, con orecchie da cocker e code con ponpon sull'estremit\u00e0 in grado di estrarre qualunque oggetto dalla magica tasca che hanno sulla schiena, nella quale possono persino nascondere se stessi in caso ce ne fosse bisogno, assumendo la forma di palle. I popples tendono a combinare guai in casa, anche quando sono animati da buone intenzioni. Billy e Bonnie pensano di essere gli unici bambini ad avere dei popples, finch\u00e9 non conoscono altri bambini del vicinato con cui vivono altri popples, i popples rock stars e i popples babies. La maggior parte degli episodi ruotano intorno ai tentativi dei bambini di nascondere l'esistenza dei popples agli adulti, o di rimettere a posto i disastri che hanno combinato."}
{"id": "3232083", "revid": "2126909", "url": "https://it.wikipedia.org/wiki?curid=3232083", "title": "Frances Shand Kydd", "text": "Biografia.\nFrances Shand Kydd nacque a Park House, nella residenza reale di Sandringham, nel Norfolk. Suo padre, Maurice Roche, IV barone Fermoy, era uno dei migliori amici del re Giorgio VI, nonch\u00e9 figlio dell'ereditiera americana Frances Work e del suo primo marito, James Roche, III barone Fermoy. La madre di Frances era Ruth Roche, baronessa Fermoy, intima amica e confidente della regina consorte Elizabeth Bowes-Lyon.\nIl matrimonio con Edward Spencer, VIII conte Spencer.\nIl 1\u00ba giugno 1954, all'et\u00e0 di soli 18 anni, Roche spos\u00f2 John Spencer nell'abbazia di Westminster, ottenendo il titolo di \"viscontessa Althorp\". Dopo il divorzio riprese a usare il suo titolo di \"onorevole\", dovutole per essere figlia di un barone e di una baronessa.\nLa coppia ebbe cinque figli:\nSovente i media inglesi hanno paragonato la vita matrimoniale della principessa Diana con quella di sua madre Frances in quanto entrambe sposarono uomini pi\u00f9 anziani di loro e si trovarono improvvisamente catapultate in un mondo non loro. Come per Diana, anche per Frances il matrimonio non fu dei pi\u00f9 felici.\nNel 1967 lady Althorp conobbe Peter Shand Kydd, erede di una notevole fortuna pur non essendo nobile. Gli Althorp divorziarono nell'aprile del 1969 anche se Frances continu\u00f2 a essere tradizionalmente conosciuta con il titolo di viscontessa Althorp.\nVita personale dopo il divorzio.\nNel 1976 lord Althorp spos\u00f2 Raine, contessa di Dartmouth, figlia della scrittrice Barbara Cartland, ottenendo per\u00f2 la custodia dei figli avuti dal primo matrimonio. Frances spos\u00f2 quindi Shand Kydd il 2 maggio 1969, vivendo nella remota isola scozzese di Seil, conducendo una vita distaccata e appartata venendo costretta ad apparire in pubblico solo in occasione del matrimonio di sua figlia Diana con il principe di Galles nel 1981.\nFrances si separ\u00f2 da Shand Kydds nel giugno del 1988 dopo che il marito l'aveva abbandonata per una donna pi\u00f9 giovane. Peter Shand Kydd mor\u00ec nel 2006. Dopo questo secondo matrimonio fallito, Frances si rinchiuse ancora di pi\u00f9 in s\u00e9 stessa e si dedic\u00f2 alla sua passione per la pesca. Interruppe ogni contatto anche con la stampa dalla morte della figlia Diana nel 1997. Si convert\u00ec nel contempo al cattolicesimo e visse in solitudine a Seil, dedicandosi per\u00f2 alle opere di carit\u00e0.\nLa morte.\nFrances mor\u00ec il 3 giugno 2004 per le complicazioni del morbo di Parkinson e di un cancro al cervello, all'et\u00e0 di 68 anni, per coincidenza il giorno del compleanno del re Giorgio V (bisnonno di suo genero il principe Carlo), dopo essere nata il giorno della morte del medesimo (20 gennaio 1936).\nI funerali si svolsero il 10 giugno 2004 nella cattedrale cattolica di Oban e vi presenziarono molti nipoti e pronipoti tra i quali il principe William del Galles e il principe Henry del Galles. Il principe Carlo non pot\u00e9 partecipare alla cerimonia in quanto si trovava a presenziare a un altro funerale negli Stati Uniti, quello di Ronald Reagan."}
{"id": "3232085", "revid": "648716", "url": "https://it.wikipedia.org/wiki?curid=3232085", "title": "W 3 (sommergibile Italia)", "text": "Il W 3 \u00e8 stato un sommergibile della Regia Marina.\nStoria.\nPrest\u00f2 per servizio per alcuni mesi nella Royal Navy, poi, con i gemelli, fu acquistato dalla Regia Marina che intendeva rafforzare la propria componente subacquea.\nIl tenente di vascello Ugo Cosentini lo prese in consegna a Portsmouth e ne divenne comandante, portandolo nella base di Brindisi. Dislocato nel porto pugliese, il sommergibile entr\u00f2 a far parte della III Squadriglia Sommergibili.\nA partire dal dicembre 1916 effettu\u00f2 tre missioni nell'Adriatico meridionale, lungo le rotte mercantili e nei dintorni dei porti austroungarici, ma non avvist\u00f2 navi nemiche.\nAssunse poi il comando del sommergibile \u2013 nel gennaio 1918 \u2013 il tenente di vascello Silvio Arata, con il quale il \"W 3\" svolse altre nove missioni.\nDisarmato a fine guerra, fu radiato nel 1919 e demolito."}
{"id": "3232088", "revid": "107936359", "url": "https://it.wikipedia.org/wiki?curid=3232088", "title": "332P/Ikeya-Murakami", "text": "La cometa Ikeya-Murakami, formalmente 332P/Ikeya-Murakami, \u00e8 una cometa periodica del Sistema solare, scoperta visualmente da due astrofili giapponesi, Kaoru Ikeya e Shigeki Murakami. Appartiene alla famiglia di comete di Encke.\nLa scoperta \u00e8 avvenuta senza l'utilizzo di immagini fotografiche o CCD, favorita dal fatto che la cometa era stata interessata poche ore o giorni prima da un'intensa attivit\u00e0 del nucleo (indicata con il termine inglese \"outburst\" - esplosione in italiano), simile a quella manifestata dalla cometa periodica 17P/Holmes nel 2007. La cometa \u00e8 stata riscoperta a fine 2015 presentando almeno undici frammenti secondari oltre al nucleo principale.\nOrbita.\n332P/Ikeya-Murakami percorre un'orbita mediamente eccentrica, inclinata di circa 9\u00b0 rispetto al piano dell'eclittica. L'afelio, interno all'orbita di Giove, \u00e8 a 4,6\u00a0UA dal Sole; il perielio \u00e8 raggiunto in prossimit\u00e0 dell'orbita di Marte, a 1,58\u00a0UA dal Sole. La cometa completa un'orbita in quasi 5 anni e mezzo.\nIl nodo discendente dell'orbita \u00e8 prossimo all'orbita di Marte. La distanza minima tra l'orbita della cometa e quella della Terra (MOID) \u00e8 pari a circa 0,58\u00a0UA."}
{"id": "3232097", "revid": "599013", "url": "https://it.wikipedia.org/wiki?curid=3232097", "title": "George Blay", "text": "Carriera.\nClub.\nDopo aver giocato con varie squadre di club in Ghana, Belgio e Romania, nel 2010 si trasferisce all'Unirea.\nHa chiuso la carriera nell'.\nNazionale.\nConta con la Nazionale ghanese conta 7 presenze ed una rete."}
{"id": "3232098", "revid": "599013", "url": "https://it.wikipedia.org/wiki?curid=3232098", "title": "Alcindo Martha de Freitas", "text": "Caratteristiche tecniche.\nGiocava originariamente come centrocampista offensivo; divenne poi un prolifico centravanti, che faceva dell'opportunismo la propria miglior qualit\u00e0.\nCarriera.\nClub.\nDopo la prima annata da professionista al Rio Grande, nel 1964 si trasfer\u00ec al Gr\u00eamio di Porto Alegre, una delle principali squadre dello Stato del Rio Grande do Sul. Con il club centr\u00f2 un pentacampionato statale, vincendo i titoli dal 1964 al 1968 consecutivamente; nel 1965 e nello stesso 1968 fu anche miglior marcatore, rispettivamente con ventuno e dodici gol. Il successo del Gr\u00eamio a livello locale gli permise di essere convocato in Nazionale, e, nel 1971, di giocare il primo campionato nazionale brasiliano. Nello stesso anno Alcindo lasci\u00f2 il club per accasarsi al Santos; le sue 264 marcature con la maglia del Gr\u00eamio lo rendono il miglior marcatore della storia della societ\u00e0. Con la squadra di Santos Alcindo gioc\u00f2 per tre stagioni, assommando quattordici presenze nel campionato brasiliano e una vittoria nel Campionato Paulista del 1973. Avendo ricevuto l'offerta del Jalisco, squadra messicana, l'attaccante si trasfer\u00ec nell'agosto del 1973 in Centroamerica per disputare quattro stagioni, di cui una con il Jalisco e tre con l'Am\u00e9rica di Citt\u00e0 del Messico; con quest'ultima societ\u00e0, vinse il campionato messicano 1975-1976. Con il Jalisco debutt\u00f2 l'8 agosto 1973, segnando una rete da 40 metri contro il Torre\u00f3n. Torn\u00f2 poi al Gr\u00eamio, giocando un ultimo incontro nel campionato nazionale il 18 dicembre 1977 contro il Santa Cruz. Passato al Francana, vi si ritir\u00f2 nel 1979.\nNazionale.\nFu chiamato in Nazionale nel 1966 da Vicente Feola, che cre\u00f2 una lista di quarantasette possibili convocati per il , da selezionare tramite una serie di amichevoli. Di queste, ne disput\u00f2 quattro tutte nel giugno 1966, contro , e per due volte . Incluso nella lista definitiva dei ventidue, part\u00ec titolare contro la , giocando anche nella successiva partita contro l'. Nel 1967 chiuse la carriera in Nazionale dopo la Copa Rio Branco."}
{"id": "3232102", "revid": "1699816", "url": "https://it.wikipedia.org/wiki?curid=3232102", "title": "Fragolina Dolcecuore (serie animata)", "text": "Fragolina Dolcecuore (\"Strawberry Shortcake\") \u00e8 una serie animata televisiva, prodotta dalla DiC Entertainment nel 2003 per rilanciare l'omonimo personaggio nato nel 1977. Sono state trasmesse quattro stagioni per un totale di 44 episodi, un cortometraggio di cinque minuti ed un film. In Italia sono andate in onda su Italia 1 le prime tre stagioni, mentre la quarta su Hiro, per un totale di 48 episodi. Dal 7 gennaio 2013 vanno in onda su Cartoonito le repliche della terza e quarta stagione.\nSuccessivamente nel 2009 \u00e8 stato prodotto un seguito in computer grafica intitolato Strawberry Shortcake's Berry Bitty Adventures prodotto da Cookie Jar Entertainment, Moonscoop e American Greetings composta da tre stagioni.\nIn Italia \u00e8 stata trasmessa con lo stesso titolo della serie precedente, ovvero \"Fragolina Dolcecuore\", su DeA Kids nel 2011 la prima stagione. L'anno dopo, dal 7 maggio 2012, \u00e8 andata in onda la seconda stagione sempre su DeA Kids. Dal 4 febbraio 2013 sono andate in onda su Cartoonito le repliche delle prime due stagioni. La sigla \u00e8 scritta da Andrea Amati e Fabio Vaccaro.\nTrama.\nPrima serie.\nA Fragolandia c'\u00e8 una bambina che si chiama Fragolina Dolcecuore. Il suo sogno pi\u00f9 grande \u00e8 quello di stringere sempre nuove amicizie poich\u00e9, per lei, non esiste tesoro pi\u00f9 grande. Questo suo sentimento la porter\u00e0 a girare il mondo e a farsi un sacco di amici. Le amiche del cuore di Fragolina sono Pandolce, Zenzerella e Arancina, ma col progredire della storia il numero aumenter\u00e0 sempre pi\u00f9, sebbene molti di questi personaggi facciano poche apparizioni.\nSeconda serie.\nRispetto a quella precedente, incentrata sulle nuove amicizie, in questa serie si \u00e8 optato sulla convivenza della comunit\u00e0 di Berry Bitty City. Fragolina Dolcecuore insieme alle sue amiche Arancina, Meringa di Limone, Torta di Lamponi, Focaccina al Mirtillo e Budino alla Crema fanno fronte ai loro impegni giornalieri aiutando chi si trova in difficolt\u00e0.\nLista episodi.\nPrima serie.\nPrima stagione (2003).\nQuesta stagione \u00e8 stata suddivisa in 12 episodi da 15 minuti, mentre in America \u00e8 composta da 8 episodi da 22 minuti.\nSeconda stagione (2004-2005).\nQuesta stagione \u00e8 composta da 12 episodi da 20 minuti ciascuno.\nQuarta stagione (2008).\nTutti i personaggi umani comparsi nelle prime due stagioni, ad eccezione di Focaccina cambiano completamente il loro look. Tutti gli altri personaggi rimangono uguali eccetto Fior di Loto che sfoggia una nuova pettinatura. Inoltre dall'episodio 41 al 48 \u00e8 stato cambiato radicalmente l'intero cast di doppiatori.\nSeconda serie.\nPrima stagione.\nVengono introdotti animali antropomorfi parlanti, mentre Pasticcina diventa un gatto normale.\nSeconda stagione.\nIl personaggio di Mr. Longface viene completamente rimosso, resta solo il suo croquet club. Al suo posto viene introdotta la pop-star Ciliegina. A partire dall'episodio 31 la doppiatrice storica di Arancina viene cambiata.\nFilm.\nNel 2006 \u00e8 stato realizzato il primo film intitolato \"Fragolina Dolcecuore - La terra dei sogni - Il film\" (\"Strawberry Shortcake: The Sweet Dreams Movie\").\nNel 2009 \u00e8 stato realizzato il secondo film intitolato \"The Strawberry Shortcake Movie: Sky's The Limit\" ancora inedito in Italia.\nSpecial.\nDal 1980 al 1985 vennero prodotti, con cadenza annuale, 6 special della durata di 22 minuti ciascuno finalizzati alla vendita dei giocattoli.\nNel 1983 in Italia vennero trasmessi sulle reti Rai i primi tre special riuniti in un unico film intitolato \"Nina Fragolina\". Gli ultimi tre special, prodotti dallo studio Nelvana, sono ancora inediti."}
{"id": "3232108", "revid": "120527466", "url": "https://it.wikipedia.org/wiki?curid=3232108", "title": "Numero IMO", "text": "Il Numero IMO (da International Maritime Organization) \u00e8 una sequenza di sette numeri assegnata a ogni nave al momento della costruzione.\nDescrizione.\nIl numero IMO \u00e8 assegnato al natante al momento della posa della chiglia dall'IHS Fairplay, ex-Lloyd's Register - Fairplay.\nViene utilizzato per identificare univocamente ogni tipo di natante superiore alle 100 tonnellate e provvisto di apparato propulsivo proprio. Fanno eccezione a questa regola generale le seguenti categorie di natanti, che non hanno un proprio numero IMO:\nIl numero IMO \u00e8 unico, accompagna la nave per tutta la vita operativa, non varia al cambiare del proprietario, nome o registrazione e non viene mai riutilizzato per navi di nuova costruzione."}
{"id": "3232109", "revid": "599013", "url": "https://it.wikipedia.org/wiki?curid=3232109", "title": "Adam Vinatieri", "text": " Durante i suoi vent'anni di carriera ha vinto quattro Super Bowl. Detiene i record NFL per il maggior numero di apparizioni (5) al Super Bowl e di titoli vinti (4) da parte di un kicker, oltre che il record assoluto per il maggior numero di gare disputate nei playoff (30).\nVinatieri \u00e8 stato soprannominato \"Mr. Clutch\" (\"Signor Decisivo\") dalla stampa per la sua freddezza durante la carriera nella National Football League. Altri soprannomi affibbiatigli sono \"Automatic Adam\", per la sua accuratezza, e \"Iceman\", per la sua calma sotto pressione. Vinatieri ha trasformato diversi dei field goal pi\u00f9 cruciali della storia della lega, inclusi quello del pareggio e della vittoria in mezzo a una bufera di neve nella famigerata \"Tuck Rule Game\", e quelli della vittoria nei secondi finali di due Super Bowl (XXXVI, XXXVIII).\nCarriera universitaria.\nAdam Matthew Vinatieri \u00e8 il secondo di quattro figli di Paul e Judy Vinatieri, e il pronipote del musicista italiano Felice Vinatieri che nel 1876 partecip\u00f2 alla battaglia di Little Big Horn con il generale George Armstrong Custer come direttore della banda del Settimo Cavalleggeri. \nDopo aver studiato alla Central High School di Rapid City e a West Point, Adam Vinatieri gioc\u00f2 con i South Dakota State Jackrabbits per quattro anni, squadra rappresentativa dell'universit\u00e0 del Dakota del Sud. Nel 1995 decide di andare a giocare nella NFL Europa con gli Amsterdam Admirals.\nCarriera professionistica.\nNew England Patriots.\nVinatieri non fu selezionato nel draft NFL 1996 e firm\u00f2 con i New England Patriots. Debutt\u00f2 nella NFL il 1\u00ba settembre 1996 contro i Miami Dolphins indossando la maglia numero 4. Nella sua stagione da rookie raggiunse il suo primo Super Bowl, perso contro i Green Bay Packers. In dieci anni coi Patriots vinse tre Super Bowl, nel 2001, 2003 e 2004.\nIndianapolis Colts.\nIl 22 marzo del 2006 firm\u00f2 un contratto con i Colts, vincendo con loro il Super Bowl XLVI contro i Chicago Bears.\nNell'ultima gara della stagione regolare , Vinatieri entr\u00f2 nel ristretto gruppo di giocatori ad aver segnato pi\u00f9 di duemila punti in carriera, superando George Blanda e Matt Stover nella classifica di tutti i tempi. L'11 gennaio 2014 contro i Denver Broncos nel divisional round dei playoff, divenne il primo giocatore a segnare 50 field goal nella \"post-season\".\nIl 16 novembre 2014, nella settimana 11 contro i Patriots, divenne il primo giocatore della storia della NFL a segnare pi\u00f9 di 100 punti in 17 diverse stagioni, superando il record che condivideva con Jason Elam. A fine anno fu convocato per il terzo Pro Bowl in carriera e inserito nel First-team All-Pro. Nel primo turno di playoff, vinto contro i Bengals, stabil\u00ec un nuovo record di franchigia nella \"post-season\" segnando un field goal da 53 yard.\nIl 4 ottobre 2015, nel giorno in cui segn\u00f2 il field goal della vittoria nei tempi supplementari dei Colts sui Jaguars, Vinatieri divenne il leader di tutti i tempi dei Colts per punti segnati in carriera e il primo giocatore della storia a segnare mille punti con due differenti squadre. Il 22 novembre, nella 300\u00aa gara in carriera, segn\u00f2 da 43 yard a 52 secondi dal termine il field goal della vittoria contro i Falcons. Nel penultimo turno di campionato, Vinatieri divenne il terzo kicker a segnare 500 field goal in carriera nella vittoria sui Dolphins.\nNella settimana 7 della stagione 2016, Vinatieri stabil\u00ec un nuovo record NFL per il maggior numero di field goal trasformati consecutivamente nella stagione regolare con 43, superando il vecchio primato di Mike Vanderjagt. La sua striscia si ferm\u00f2 a quota 44 quando ne sbagli\u00f2 uno nella settimana 11.\nNel nono turno della stagione 2017, Vinatieri super\u00f2 Gary Anderson al secondo posto nella classifica dei punti segnati nella storia della NFL. Nel quarto della stagione 2018 divenne il leader di tutti i tempi della NFL per field goal segnati in carriera, superando l'Hall of Famer Morten Andersen. Nell'ottavo super\u00f2 nuovamente Andersen diventando anche il primatista per punti segnati nella storia."}
{"id": "3232110", "revid": "77594", "url": "https://it.wikipedia.org/wiki?curid=3232110", "title": "IMO number", "text": ""}
{"id": "3232115", "revid": "44876", "url": "https://it.wikipedia.org/wiki?curid=3232115", "title": "Paolo Giammarco", "text": "Carriera.\nMediano, esord\u00ec nel nel campionato di Serie C 1939-1940; l'anno successivo fu girato in prestito al Molfetta. Rientrato in Abruzzo, fu posto in lista di trasferimento e pass\u00f2 al ; in seguito gioc\u00f2 in Serie A con le maglie ancora del Bari e del Vicenza. ."}
{"id": "3232125", "revid": "767487", "url": "https://it.wikipedia.org/wiki?curid=3232125", "title": "Fausto Barbolini", "text": "Carriera.\nDopo aver esordito nelle file del Dopolavoro Panaro e del 72\u00aa Legione Farini, societ\u00e0 modenese partecipante ai campionati di Seconda e Terza Divisione, nel 1929 passa nelle file del dopo la fusione dei due sodalizi. Nella formazione gialloblu resta per tre anni: inizialmente limitato dal servizio militare svolto a Verona, gioca soprattutto tra le riserve ed esordisce in Serie A solo nella stagione 1931-1932, disputando 3 partite contro , e . Lasciata Modena, milita successivamente in Seconda Divisione con l'Iris di Milano, in Prima Divisione nel e infine nello Spilamberto nel campionato di Prima Divisione 1938-1939."}
{"id": "3232131", "revid": "44876", "url": "https://it.wikipedia.org/wiki?curid=3232131", "title": "Arduino Romoli", "text": "Carriera.\nCresciuto nel Le Signe, passa in prestito dapprima alla e successivamente alla , dove poi si trasferisce definitivamente. Dopo la guerra gioca una stagione in Serie A con la Fiorentina, proveniente dal Vicenza che lo aveva posto in lista di trasferimento nel 1946."}
{"id": "3232132", "revid": "729019", "url": "https://it.wikipedia.org/wiki?curid=3232132", "title": "Seil", "text": "Seil (in scozzese: Saoil) \u00e8 una piccola isola ad est del Firth of Lorn, nell'arcipelago delle Ebridi interne, a circa 7 chilometri da Oban, in Scozia. Costituisce il sottogruppo delle isole Slate.\nSeil sin dal 1792 \u00e8 stata collegata alla terraferma attraverso il Clachan Bridge, costruito dall'ingegnere Robert Mylne. Conosciuto anche col nome di \"Ponte sull'Atlantico\", il ponte \u00e8 ancora oggi utilizzato ed in estate si presenta ricoperto da moltissimi fiori viola (\"Erinus alpinus\") che lo rendono caratteristico per il paesaggio dell'area.\nIl principale insediamento dell'isola di Seil \u00e8 il villaggio di Ellenabeich, dove sono state girate alcune parti del film \"Ring of Bright Water\". Il luogo \u00e8 noto anche a livello geologico in quanto sino al XIX secolo \u00e8 stato utilizzato anche come cava di pietre. Un altro villaggio dell'isola \u00e8 Balvicar. Dei battelli salpano da Ellenabeich verso Easdale, e da Cuan verso l'isola di Luing.\nL'isola \u00e8 ricca anche di animali selvatici che la popolano come l'Aquila chrysaetos e l'Haliaeetus albicilla.\nL'isola \u00e8 divenuta famosa per essere stata per lungo tempo residenza di Frances Shand Kydd, madre della principessa Diana del Galles."}
{"id": "3232137", "revid": "599013", "url": "https://it.wikipedia.org/wiki?curid=3232137", "title": "Franco Bironi", "text": "Carriera.\nAla, gioc\u00f2 per tre stagioni al Genoa in Serie A, nelle quali scese in campo complessivamente tre volte."}
{"id": "3232142", "revid": "125400753", "url": "https://it.wikipedia.org/wiki?curid=3232142", "title": "Pat Buttram", "text": "Biografia.\n\u00c8 stato sposato dal 1936 al 1949 con Dorothy McFadden con cui ha adottato una figlia, Gayle.\nNel 1951 ha sposato l'attrice Sheila Ryan, da cui ha avuto una figlia, Kerry. Nel 1975 rimase vedovo di Sheila, morta per una malattia ai polmoni.\nMor\u00ec nel 1994, all'et\u00e0 di 78 anni, per insufficienza renale. Fu anche un doppiatore Disney.\nOggi Buttram riposa nella Cappella Maxwell della Chiesa Metodista di Double Springs, Alabama.\nDoppiatori italiani.\nNelle versioni in italiano dei suoi lavori, Pat Buttram \u00e8 stato doppiato da:\nDa doppiatore \u00e8 sostituito da:"}
{"id": "3232143", "revid": "223320", "url": "https://it.wikipedia.org/wiki?curid=3232143", "title": "Orsetti del cuore", "text": ""}
{"id": "3232144", "revid": "111933094", "url": "https://it.wikipedia.org/wiki?curid=3232144", "title": "Cipriano Gallo", "text": "Biografia.\nCipriano Gallo fu un poeta cristiano in lingua latina, vissuto in Gallia ai primi del V secolo, che mise in versi tutti i libri storici del Vecchio Testamento mantenendosi fedele al testo originale greco. Di questa traduzione c'\u00e8 rimasta solo la parafrasi dell'Eptateuco (\"Heptateucos\"), che a torto \u00e8 stata attribuita a Giovenco. I suoi testi appartengono quindi alla \"Vetus latina\". A lui, come pure al suo omonimo Cipriano di Cartagine e a Tertulliano, \u00e8 stata attribuita la paternit\u00e0 di due poemi \"Carmen de Sodoma\" e \"Carmen de Iona\", ma nessuno dei due si adatta al suo stile poetico, alquanto monotono, e alla qualit\u00e0 del linguaggio, spesso poco corretto."}
{"id": "3232145", "revid": "1788047", "url": "https://it.wikipedia.org/wiki?curid=3232145", "title": "Karl Komz\u00e1k (figlio)", "text": "Sebbene di origine boema, Karl Komz\u00e1k ottenne i suoi maggiori successi soprattutto a Vienna e a Baden, citt\u00e0 nelle quali svolse l'attivit\u00e0 di capobanda e di compositore di musica da ballo. \nFra il suo catalogo di composizioni, sono ancora oggi particolarmente celebri i valzer \"Bad'ner Mad'ln\" op. 257, \"Maienzauber\" op. 306 e la \"Erzherzog Albrecht-Marsch\" op. 136, che il compositore dedic\u00f2 all'Arciduca Alberto.\nBiografia.\nKarl Komz\u00e1k come Johann Strauss discendeva da una famiglia di musicisti; fu suo padre, il compositore Karl Komz\u00e1k, ad impartire al giovane i primi insegnamenti musicali.\nDal 1861 a 1867 studi\u00f2 al Conservatorio di Praga dove ebbe fra i suoi insegnanti Moritz Mildner e Anton Bennewitz; terminati gli studi inizialmente si esib\u00ec nell'orchestra di suo padre e, nel 1870, divenne direttore del Teatro di Stato di Linz.\nNel 1871 ottenne l'incarico di maestro di cappella presso il settimo reggimento di fanteria di Innsbruck. A partire dal 1883 fu a capo del complesso dell'84\u00ba Reggimento di Fanteria della citt\u00e0 di Vienna; orchestra che ottenne un ampio riconoscimento internazionale proprio sotto la direzione di Komz\u00e1k. Quando si esibirono a Parigi, in occasione dell'Esposizione Universale del 1889, il complesso di Komz\u00e1k venne premiato come la migliore banda militare del mondo.\nNel 1890 Komz\u00e1k compose in onore del \"k. u. k. Kriegsministeriums\" (Ministero della Guerra Imperial Regio), una nuova versione dell'inno imperiale austriaco, successivamente adottata come inno nazionale con testo di Ottokar Kernstock. Nel 1898, in occasione dei festeggiamenti per il 50\u00ba anniversario dall'ascesa al trono dell'imperatore Francesco Giuseppe (1848), la sua marcia \"Kaiserjubil\u00e4umsmarsch\" op. 260, vinse il concorso indetto per l'anniversario imperiale, battendo le altre 92 composizioni e vincendo il primo premio in palio.\nNel 1892 a Komz\u00e1k fu concesso di lasciare il ruolo di capobanda dell'84\u00ba Reggimento per motivi di salute e, nel settembre di quell'anno, Karl Komz\u00e1k si trasfer\u00ec a Baden (nei pressi di Vienna) con la sua famiglia. L'anno seguente, il 26 aprile 1893, divenne direttore stabile dell'Orchestra \"Spa\". Poco prima, il 20 settembre 1892, aveva tenuto un concerto d'addio a Vienna con la sua banda prima che questa venisse dislocata in una nuova guarnigione a Mostar, in Erzegovina; Komz\u00e1k mantenne la posizione di capobanda fino al 1896. Fu in questo periodo di permanenza a Baden che il compositore cre\u00f2 la sua pi\u00f9 celebre composizione, il valzer \"Bad'ner Mad'ln\" (La Ragazza di Baden) op. 257.\nNel 1904, si esib\u00ec in una serie di concerti di grande successo negli Stati Uniti, in occasione dell'Esposizione Universale di St. Louis, nel Missouri.\nDopo soltanto sei mesi dopo il suo ritorno dall'America, la domenica di Pasqua del 1905, Komz\u00e1k, nel tentativo di saltare su un treno in partenza alla stazione di Baden, scivol\u00f2 e fin\u00ec sotto le ruote del mezzo.\nInizialmente, Komz\u00e1k venne tumulato in un cimitero nella citt\u00e0 di Baden (alle sue esequie parteciparono anche compositori del calibro di Franz Leh\u00e1r e di Carl Michael Ziehrer) e, successivamente, la sua vedova, accett\u00f2 l'offerta del sindaco di Vienna, Karl Lueger, che mise a disposizione di Komz\u00e1k una tomba onoraria nel Cimitero Centrale di Vienna, nell'area dedicata ai grandi compositori.\nNel novembre dello stesso anno, i resti di Komz\u00e1k furono traslati al Cimitero Centrale di Vienna e, il 9 giugno 1907, al cospetto della vedova, del figlio e della figlia, venne inaugurata la tomba opera dello scultore Peter Breithut (1869\u20131930).\nNel 1924, in memoria di uno dei pi\u00f9 popolari capibanda militare della storia austriaca, venne inaugurata la \"Komzakgasse\", nel 22\u00ba distretto della citt\u00e0 di Vienna.\nAnche suo figlio, Karl Komz\u00e1k III, fu compositore."}
{"id": "3232150", "revid": "648716", "url": "https://it.wikipedia.org/wiki?curid=3232150", "title": "W 1 (sommergibile Italia)", "text": "Il W 1 \u00e8 stato un sommergibile della Regia Marina.\nStoria.\nPrest\u00f2 per servizio per oltre un anno nella Royal Navy, poi, con i gemelli, fu acquistato dalla Regia Marina che intendeva rafforzare la propria componente subacquea.\nIl tenente di vascello Giovanni Ferretti lo prese in consegna a Portsmouth nell'agosto 1916 e ne assunse il comando, trasferendolo in Italia, nella base di Brindisi. Dislocato nel porto pugliese, il sommergibile entr\u00f2 a far parte della III Squadriglia Sommergibili.\nTuttavia, prima ancora di iniziare l'attivit\u00e0 operativa sotto la nuova bandiera, fu mandato nell'Arsenale di Taranto per essere sottoposto ad approfonditi lavori di manutenzione, protrattisi sino al gennaio 1918.\nFinalmente in servizio, fu impiegato nella difesa di Valona pattugliando le acque prospicienti la base albanese.\nNuovamente inviato a Taranto per lavori nel maggio 1918, non ebbe pi\u00f9 modo di prendere parte a missioni belliche.\nRadiato nel settembre 1919 fu demolito."}
{"id": "3232152", "revid": "76963", "url": "https://it.wikipedia.org/wiki?curid=3232152", "title": "Jim Jordan (attore)", "text": "Si \u00e8 sposato due volte: prima con l'attrice Marian Driscoll dal 1918 fino alla morte di lei avvenuta nel 1961; poi dal 1962 con Gretchen Stewart dal 1962 fino alla morte.\nDalla prima moglie ha avuto due figli: Kathryn Therese (1920-2007) e Jim (1923-1998).\nJim Jordan \u00e8 noto soprattutto per essere stato il protagonista, insieme alla moglie Marian Driscoll, della popolare trasmissione radiofonica della NBC \"Fibber McGee and Molly\", andato in onda ininterrottamente dal 1935 al 1959, nella quale interpretava il personaggio di Fibber McGee.\nL'attore \u00e8 noto anche per aver dato voce all'albatros Orville, nel film di animazione della Disney \"The Rescuers\" del 1977 (in italiano \"Le avventure di Bianca e Bernie\").\n\u00c8 morto nel 1988 a 91 anni per un coagulo di sangue al cervello in seguito ad una caduta."}
{"id": "3232158", "revid": "1305772", "url": "https://it.wikipedia.org/wiki?curid=3232158", "title": "Formazione dei Tokyo Blade", "text": "I Tokyo Blade hanno cambiato molto spesso la loro formazione, arrivando ad includere dei membri di nazionalit\u00e0 differenti rispetto al Paese in cui la band \u00e8 stata formata. L'unico membro stabilmente presente dalla data di fondazione del gruppo \u00e8 il chitarrista Andy Boulton, che ha suonato in tutte le varie formazioni della band (con un'interruzione nel 1993, quando abbandon\u00f2 provvisoriamente il gruppo).\nFormazione.\nAttuale\nEx componenti\nCronologia.\n1981-1983\n1983-1984\n1984-1985\n1986\n1987\n1987\n1988-1989\n1990-1993\n1993\n1995-1997\n2008-2009\n2010-"}
{"id": "3232159", "revid": "110157", "url": "https://it.wikipedia.org/wiki?curid=3232159", "title": "Erse (fiume)", "text": "La Erse, chiamata anche Aue nel suo corso superiore fino ad Harvesse, \u00e8 un fiume tedesco lungo 49\u00a0km che scorre interamente in Bassa Sassonia. Sfocia nel fiume Fuhse vicino a Uetze.\nGeografia.\nLa zona di origine della Erse si trova fra Watenstedt e Bleckenstedt (Salzgitter), in un territorio industrializzato. I ruscelli che ne costituivano la fonte furono intubati od interrati e la loro acqua condotta verso nord, fuori dalla zona industriale in un impianto di depurazione, che oggi \u00e8 l'unica fonte della Aue. Di qui il fiume prosegue in direzione nord e attraversa presso Beddingen, quartiere di Salzgitter, lo Stichkanal.\nOltre Salzgitter, Wierthe e Vechelde raggiunge il Mittellandkanal, che presso \"Sophiental\" attraversa in sotterranea.\nSubito dopo la Aue attraversa Wendeburg. Fra \"Harvesse\" e \"Wense\", all'antico confine fra il ducato di Braunschweig ed il regno di Hannover, l\"'Aue\" diventava \"Erse\", mentre oggi il punto di cambiamento del nome \u00e8 quello di immissione dello Schneegraben. Il corso d'acqua prosegue attraverso Edemissen, Eltze ed Uetze. Si dirige quindi a nord-ovest per poi confluire nella Fuhse a circa 5\u00a0km a nord-ovest di Utze.\nNel suo corso di circa 49\u00a0km dalla sorgente alla confluenza con la Fuhse discende di un dislivello di 42\u00a0m e la sua pendenza media \u00e8 di circa lo 0,86\u00a0\u2030.\nAffluenti.\ndalla sinistra orografica:\nStoria.\nVerso il 1750 il corso dell'Erse /Aue fu regolato per la prima volta. Verso il 1850, presso Wendeburg fu realizzato il canale Aue-Oker come collegamento all'Oker. I terreni intorno alla Aue furono cos\u00ec prosciugati."}
{"id": "3232162", "revid": "287204", "url": "https://it.wikipedia.org/wiki?curid=3232162", "title": "Gaspar Graziani", "text": ""}
{"id": "3232165", "revid": "1305772", "url": "https://it.wikipedia.org/wiki?curid=3232165", "title": "Gran Premio Superstars di Kyalami 2010", "text": "Il Gran Premio Superstars di Kyalami 2010 \u00e8 la decima e ultima prova delle Superstars Series 2010. Questo appuntamento vale esclusivamente per il Campionato Internazionale."}
{"id": "3232166", "revid": "767487", "url": "https://it.wikipedia.org/wiki?curid=3232166", "title": "Silva Batuta", "text": "Caratteristiche tecniche.\nGiocava originariamente come attaccante; fu un centravanti prolifico, che fu spesso il miglior marcatore dei club in cui militava.\nCarriera.\nClub.\nDebutt\u00f2 nel San Paolo, ove per\u00f2 gioc\u00f2 solo otto partite, senza segnare alcuna rete. Si trasfer\u00ec poi al Botafogo, dove rimase dal 1959 al 1961, ma fu al Corinthians che si mise in evidenza: formando una discreta coppia d'attacco con Fl\u00e1vio Minuano, Silva Batuta mantenne una media di 0,64 reti a partita, andando vicino a toccare quota cento gol. Lasci\u00f2 nuovamente lo stato di San Paolo per tornare in quello di Rio de Janeiro, al Flamengo, dove l'alto numero di reti lo rese per tre stagioni il miglior realizzatore del club. Nel 1966 visse una particolare esperienza: acquistato dal Barcellona, non fu tesserato poich\u00e9 straniero, e non gioc\u00f2 mai in campionato. Fu cos\u00ec costretto a fare ritorno in patria, dove fu il Santos ad accoglierlo; dopo altre due stagioni al Flamengo, Silva Batuta si trasfer\u00ec in Argentina. Con la maglia del Racing di Avellaneda divenne il primo brasiliano a vincere il titolo di miglior marcatore della massima serie argentina, con i quattordici gol del Metropolitano 1969. Dal 1970 al 1973 gioc\u00f2 nel Vasco, e chiuse poi la carriera all'estero.\nNazionale.\nFu chiamato in Nazionale nel 1966 da Vicente Feola, che cre\u00f2 una lista di quarantasette possibili convocati per il , da selezionare tramite una serie di amichevoli. Una volta incluso nella lista nei ventidue, fu schierato titolare contro il , il 19 luglio 1966 a Goodison Park."}
{"id": "3232168", "revid": "287204", "url": "https://it.wikipedia.org/wiki?curid=3232168", "title": "Walter Machado da Silva", "text": ""}
{"id": "3232169", "revid": "179980", "url": "https://it.wikipedia.org/wiki?curid=3232169", "title": "W\u00e1lter Machado da Silva", "text": ""}
{"id": "3232170", "revid": "287204", "url": "https://it.wikipedia.org/wiki?curid=3232170", "title": "Marc Athanase Parfait Oeillet Des Murs", "text": ""}
{"id": "3232172", "revid": "3732", "url": "https://it.wikipedia.org/wiki?curid=3232172", "title": "Castel San Pietro dell'Emilia", "text": ""}
{"id": "3232173", "revid": "767487", "url": "https://it.wikipedia.org/wiki?curid=3232173", "title": "Roberto Leopardi", "text": "Caratteristiche tecniche.\nEra un tipico mediano di scuola sudamericana, pi\u00f9 dotato in fase di impostazione di gioco che di interdizione, abile anche dal punto di vista tattico.\nCarriera.\nClub.\nGioc\u00f2 in patria nel Nacional Montevideo ed in Serie A dal 1957 al 1960 con le maglie di e Lanerossi Vicenza, esordendo nella massima serie italiana l'8 settembre 1957 in occasione della sconfitta esterna del Genoa col , e totalizzando complessivamente durante la militanza italiana 64 presenze e 3 reti in campionato.\nNazionale.\nPrese parte, con la Nazionale uruguaiana, ai Mondiali 1954, nei quali non scese mai in campo. Nel 1955 e nel 1956 fece invece parte della \"Celeste\" in Coppa America. In totale scese in campo 7 volte con la Nazionale tra il 1954 ed il 1956, senza riuscire mai a segnare un gol."}
{"id": "3232174", "revid": "36625059", "url": "https://it.wikipedia.org/wiki?curid=3232174", "title": "Roberto Rafael Leopardi", "text": ""}
{"id": "3232175", "revid": "1149807", "url": "https://it.wikipedia.org/wiki?curid=3232175", "title": "Bernard Fox", "text": "Da ricordare la sua partecipazione a due film dedicati al Naufragio del RMS Titanic: in \"Titanic, latitudine 41 nord\" (1958) interpret\u00f2 il ruolo della vedetta Frederick Fleet, mentre in \"Titanic\" (1997) ebbe la parte del facoltoso colonnello Archibald Gracie IV.\nHa interpretato il Dott. Bombay, l'eccentrico medico del mondo magico di \"Vita da strega\" (1966-1972).\nNel 2004 decise di interrompere l'attivit\u00e0 di attore, probabilmente per motivi di salute. \u00c8 morto nel 2016 e, dopo i funerali, il suo corpo venne cremato. Era sposato dal 1961 con la moglie Jacqueline ed aveva due figli.\nDoppiatori italiani.\nDa doppiatore \u00e8 sostituito da:"}
{"id": "3232180", "revid": "339392", "url": "https://it.wikipedia.org/wiki?curid=3232180", "title": "Secondo Lord del Mare", "text": ""}
{"id": "3232181", "revid": "767487", "url": "https://it.wikipedia.org/wiki?curid=3232181", "title": "Francesco Pomi", "text": ""}
{"id": "3232192", "revid": "767487", "url": "https://it.wikipedia.org/wiki?curid=3232192", "title": "Orfeo Bellesini", "text": "Carriera.\nNasce calcisticamente nella sua Villafranca Veronese ed a 16 anni si mette in luce nell'amichevole giocata contro il Verona del mister ungherese Vanicech che lo fa acquistare. A 18 anni il debutto in serie B con gli scaligeri, dove rimane fino alla stagione 1945-46, quando viene trasferito e gioca in Serie A con il Venezia.\nNel 1951-52 gioca in Promozione con il Cerea contribuendo alla promozione della squadra in IV Serie. Calcisticamente chiude nella Libertas Caldiero prima nella doppia veste di allenatore-giocatore e successivamente solo come allenatore all'inizio degli anni '60."}
{"id": "3232193", "revid": "648716", "url": "https://it.wikipedia.org/wiki?curid=3232193", "title": "W 2 (sommergibile Italia)", "text": "Il W 2 \u00e8 stato un sommergibile della Regia Marina.\nStoria.\nPrest\u00f2 per servizio per oltre un anno nella Royal Navy, poi, con i gemelli, fu acquistato dalla Regia Marina che intendeva rafforzare la propria componente subacquea.\nDopo la cessione si trasfer\u00ec in Italia nel settembre 1916.\nDopo un periodo di intensi lavori, nel settembre 1917 fu dislocato a Brindisi, in seno alla III Squadriglia Sommergibili.\nComp\u00ec una prima missione offensivo sulla rotta per Cattaro, ed una difensiva al largo di Brindisi.\nNel dicembre 1917 fu mandato a Valona, venendo impiegato in funzione difensiva di quel porto.\nNell'aprile 1918 fu assegnato alla Scuola Idrofonisti di Gallipoli.\nDisarmato a fine guerra, fu radiato nel 1919 e demolito."}
{"id": "3232200", "revid": "767487", "url": "https://it.wikipedia.org/wiki?curid=3232200", "title": "Domenico Gambino (calciatore)", "text": "Carriera.\nAla, ha disputato con la maglia del Torino cinque incontri del campionato di Serie A 1949-1950, quello successivo alla Tragedia di Superga. Ha inoltre disputato sei campionati di Serie B nelle file di Pro Vercelli e Spezia, per complessive 130 presenze e 11 reti fra i cadetti.\nMorte.\nDopo il ritiro divenne impiegato all'Istituto di Previdenza Sociale; mor\u00ec nel 1961 all'et\u00e0 di 40 anni in un incidente stradale."}
{"id": "3232205", "revid": "729019", "url": "https://it.wikipedia.org/wiki?curid=3232205", "title": "Tour de Libye", "text": "Il Tour de Libye (it. \"Giro della Libia\") \u00e8 una corsa a tappe maschile di ciclismo su strada, che si svolge in Libia, ogni anno in marzo. Nata nel 2007, \u00e8 subito entrata a far parte dell'UCI Africa Tour.\nAlbo d'oro.\n\"Aggiornato all'edizione 2010.\""}
{"id": "3232207", "revid": "599013", "url": "https://it.wikipedia.org/wiki?curid=3232207", "title": "Antonio Giorgetti", "text": "Carriera.\nAla, gioc\u00f2 per varie stagioni in Serie B con Pescara e Salernitana e per una stagione in Serie A con il Como."}
{"id": "3232208", "revid": "767487", "url": "https://it.wikipedia.org/wiki?curid=3232208", "title": "Hotlegs", "text": "Gli Hotlegs sono un gruppo musicale britannico nato a Stockport e che ebbe grande successo nei primi anni settanta.\nNeanderthal Man.\nEbbero vita breve, ma scalarono tutte le classifiche con il loro brano \"Neanderthal Man\", che raggiunse la prima posizione in classifica in Italia, la seconda in Gran Bretagna e la numero 22 negli Stati Uniti, vendendo alla fine pi\u00f9 di due milioni di copie. Anche James Last e Elton John (assieme a molti altri) registrarono una loro versione del brano.\nIl resto della breve storia.\nL'album che segu\u00ec per\u00f2 non ebbe il successo sperato, quasi nessuno dei brani era nello stile e all'altezza del primo hit.\nSecondo Eric Stewart, in un documentario radiofonico della BBC del 2009, il nome della band deriva dal fatto che \"c'era una bella ragazza, una receptionist di nome Kathy, che aveva l'abitudine di indossare questi \"hot pants\" (pantaloni \"caldi\", in pratica \"sexy\"), cos\u00ec la chiamavano \"hot legs\", e abbiamo pensato di chiamare il gruppo Hotlegs\".\nNel 1972 si trasformano nei 10cc."}
{"id": "3232210", "revid": "73843", "url": "https://it.wikipedia.org/wiki?curid=3232210", "title": "Tegola di Capua", "text": ""}
{"id": "3232213", "revid": "729019", "url": "https://it.wikipedia.org/wiki?curid=3232213", "title": "Governo B\u00fclow", "text": "Il Governo B\u00fclow fu un governo semicostituzionale che oper\u00f2 nell'Impero Tedesco dal 17 ottobre 1900 al 10 luglio 1909, succedendo al Governo Hohenlohe-Schillingsf\u00fcurst, sotto la guida del principe Bernhard von B\u00fclow come Cancelliere, che fu il primo cancelliere della storia tedesca ad essere legato a specifici partiti politici. Questo governo inoltre accoglieva Theobald von Bethmann-Hollweg, che sarebbe stato Cancelliere in futuro, e Alfred von Tirpitz, fautore dell'ampliamento della flotta tedesca della Kaiserliche Marine."}
{"id": "3232214", "revid": "599013", "url": "https://it.wikipedia.org/wiki?curid=3232214", "title": "Italo Rebuzzi", "text": "Suo fratello maggiore, Pietro Rebuzzi, fu anch'egli un calciatore.\nCarriera.\nAla, gioc\u00f2 diverse stagioni in Serie A con le maglie di Brescia, Sampdoria e Pro Patria, in tutto 185 partite e 29 reti realizzate nel massimo campionato. Fece il suo esordio giovanissimo nel Brescia il 19 gennaio 1940 in Brescia-Sanremese (1-0), tra Serie A e B nel Brescia disput\u00f2 165 incontri di campionato, realizzando 30 reti."}
{"id": "3232216", "revid": "125092971", "url": "https://it.wikipedia.org/wiki?curid=3232216", "title": "Guerra di liberazione italiana", "text": "La guerra di liberazione italiana (meglio nota semplicemente come guerra di liberazione nazionale nell\u2019ambito storiografico italiano) fu il complesso di operazioni militari ed azioni di guerriglia condotte durante la campagna d'Italia dagli Alleati (che ebbero un ruolo centrale), dall'Esercito Cobelligerante Italiano e dalle brigate partigiane della resistenza italiana contro i tedeschi (gi\u00e0 fortemente indeboliti nel versante dell'Europa dell'est dall'URSS) e la Repubblica Sociale Italiana. La campagna si concluse con la liberazione dell'Italia dall'occupazione nazifascista.\nDal punto di vista formale, il Regno d'Italia (limitato alle regioni occupate dagli Alleati) dichiar\u00f2 guerra alla Germania nazista il 13 ottobre 1943, ma gi\u00e0 dalla sera dell'8 settembre, mentre il Regio Esercito senza ordini efficaci da parte del Comando supremo si disgregava e cedeva le armi sotto l'attacco tedesco - pur con alcuni rilevanti episodi di resistenza armata - esponenti dei partiti antifascisti avevano costituito le prime organizzazioni politico-militari per opporsi all'occupante, dando inizio alla Resistenza partigiana, animata - soprattutto nei primi mesi - in larga parte da militari italiani sfuggiti alla cattura da parte tedesca.\nGli storici hanno evidenziato pi\u00f9 aspetti contemporaneamente presenti all'interno del fenomeno della Resistenza: \"guerra patriottica\" e lotta di liberazione dall'invasore straniero; \"guerra civile\" tra antifascisti e fascisti, collaborazionisti con i tedeschi; e persino \"guerra di classe\" per la presenza di aspettative rivoluzionarie.\nDopo quasi due anni di combattimenti sia sulla linea del fronte che nelle regioni occupate ed amministrate dai tedeschi, con la collaborazione del nuovo Stato fascista costituito da Mussolini dopo la liberazione dalla prigionia sul Gran Sasso, le ostilit\u00e0 cessarono formalmente il 29 aprile 1945 con la resa incondizionata dell'esercito tedesco. Successivamente a questa data, vi furono ancora alcuni combattimenti su territorio italiano e violenze e rappresaglie contro reparti fascisti ed esponenti politici o militari collaborazionisti.\nLe operazioni si svolsero a partire dal settembre 1943 dopo l'armistizio di Cassibile e sino alla fine della seconda guerra mondiale. Il 25 aprile 1945, anniversario della liberazione d'Italia, \u00e8 celebrato in Italia come data simbolica della liberazione dell'intero territorio nazionale dalla dittatura e dall'occupazione.\nAntefatti.\nLa crisi del regime.\nAlla fine del 1942 la situazione finanziaria, militare e sociale dell'Italia fascista era disastrosa. Al forte disavanzo dell'esercizio finanziario 1942-43 si aggiunse l'incremento dell'inflazione e l'aumento notevole del debito pubblico. Si assistette al peggioramento delle condizioni delle classi popolari: la contrazione dei salari e la penuria dei generi di prima necessit\u00e0 provocarono una diffusa denutrizione. A questo si aggiunse, dall'autunno '42, l'intensificazione dei bombardamenti alleati.\nIl 23 gennaio 1943, alle 5 del mattino, l'entrata a Tripoli della VIII Armata britannica al comando del generale Montgomery pose termine alla occupazione italiana della Libia. Il 2 febbraio il regime fascista capitol\u00f2 anche sul Fronte orientale, con la disastrosa . L'ARMIR sub\u00ec 84.830 perdite tra caduti e dispersi.\nIl 5 marzo lo sciopero di Torino (iniziato nella fabbrica di Mirafiori e caratterizzato dalla protesta politica antifascista) si estese a Milano ed in molte fabbriche del Nord, coinvolgendo circa 100.000 lavoratori; gli arresti nei due mesi successivi fiaccarono il movimento antifascista, che riprese a mobilitarsi solo ad agosto, dopo la destituzione di Mussolini. Il 13 maggio si arresero anche le truppe italiane impegnate nella campagna di Tunisia.\nOrganizzazione del fronte antifascista.\nDal punto di vista politico, nonostante gli sforzi della repressione, dall'inizio del 1943 si intensificarono i contatti tra esponenti dell'antifascismo, in vista di una crisi del regime. Vi furono molte iniziative di elementi di vari partiti antifascisti e contatti vennero intrapresi dal re Vittorio Emanuele III di Savoia con aderenti alla vecchia \"democrazia liberale\" gi\u00e0 verso la fine del 1942. Tra questi esponenti vi erano Vittorio Emanuele Orlando, Ivanoe Bonomi (entrambi ex presidenti del consiglio) e Carlo Sforza, ex ministro degli esteri. I primi esponenti dei partiti contattati furono i cattolici Alcide De Gasperi e il suo vice Spataro, cui si aggiunsero presto Luigi Einaudi, Soleri, Belotti e il maresciallo Enrico Caviglia, monarchico ed antifascista, che iniziarono a riunirsi a casa di Bonomi; a vigilare sulla tranquillit\u00e0 era il prefetto Carmine Senise, all'epoca capo della polizia, che su disposizione di Vittorio Emanuele III non inform\u00f2 le autorit\u00e0 fasciste degli incontri. Altri contatti con i comunisti, inizialmente designato secondo Bonomi nella persona del professor Concetto Marchesi, vennero avviati tramite Alessandro Casati, e con i capi di Giustizia e Libert\u00e0, Ugo La Malfa e Adolfo Tino, che avrebbero fondato il futuro Partito d'Azione ed erano i fautori dell'insurrezione armata contro il fascismo non appena possibile.\nContatti segreti furono inoltre intrapresi da membri della Casa reale e dal Maresciallo Pietro Badoglio con rappresentanti britannici, per sondare la possibilit\u00e0 di una pace separata.\nDallo sbarco alleato all'armistizio.\nInizio della Campagna d'Italia.\nL'attacco all'Italia fu deciso durante la Conferenza di Casablanca del 14 gennaio 1943 sotto il comando del generale Dwight Eisenhower.\nPianificata col nome in codice di operazione Corkscrew, la Campagna d'Italia, iniziata l'11 giugno 1943, con lo sbarco di 12 divisioni anglo-americane fu in realt\u00e0 un'impresa da poco. Basti pensare che, durante il primo sbarco a Pantelleria, i reparti della marina inglese non incontrarono alcuna resistenza e mor\u00ec 1 solo soldato a causa di un incidente nel corso delle operazioni logistiche. Il 10 luglio inizi\u00f2 l'invasione della Sicilia (operazione Husky) da parte dell'VIII armata britannica di Bernard Law Montgomery, che conquist\u00f2 di slancio i porti strategici di Siracusa e di Augusta, avanzando poi lungo la costa orientale, ostacolata fondamentalmente solo dalla resistenza di truppe tedesche nella sua avanzata verso Messina. \nLa VII armata americana comandata dal generale George Patton si spinse verso la parte centrale e occidentale dell'isola, occupando Palermo il 22 luglio e Trapani il 24 luglio. In totale, le forze angloamericane contavano oltre 150.000 uomini, trasportati da circa 3000 mezzi da sbarco. Tuttavia, Messina cadde in mano alleata solo il 17 agosto, perch\u00e9, non volendo rischiare grandi perdite umane in sanguinose battaglie campali, gli angloamericani preferirono tenerla sotto assedio, essendo la citt\u00e0 gi\u00e0 isolata dal mare per via della superiorit\u00e0 navale inglese. \nPresa Messina, le truppe naziste ripiegarono in Calabria. Le forze alleate attraversarono i 3\u00a0km dello stretto solo 2 settimane dopo, occupando facilmente Reggio Calabria il 1 settembre. Il 9 settembre, con l'operazione \"Avalanche\", il 5\u00ba corpo d'armata statunitense del generale Clark sbarcava nel golfo di Salerno e, dopo un duro combattimento contro i nazisti, si ricongiungeva sul fiume Sele con le forze che, sbarcate a Reggio Calabria una settimana prima, erano riuscite a risalire in breve tempo fino alla Campania, attraversando tutta la Calabria e la Basilicata senza trovare grande resistenza. A queste truppe alleate si aggiunge anche la 1\u00aa divisione britannica aviotrasportata, che era sbarcata a Taranto, in Puglia. \nLa facilit\u00e0 della conquista alleata del Meridione d'Italia, compiuta velocemente e senza grossi spargimenti di sangue, si spiega col fatto che gli Alleati trovarono spesso il campo libero per l'insurrezione spontanea di molte citt\u00e0 meridionali, che si cacciarono via i tedeschi prima dell'arrivo delle forze angloamericane. Ad esempio, Napoli si liber\u00f2 da sola, dopo 4 giorni di feroce sollevazione popolare (28 settembre-1 ottobre 1943), passate alla storia come le Quattro giornate di Napoli. \nIl ripiegamento tedesco si arrest\u00f2 sulla cosiddetta Linea Gustav, tra il fiume Liri e il Sangro. Era una linea difensiva combinata di trappole anticarro e di bunker in calcestruzzo, che sbarr\u00f2 il passo alla fin qui facile avanzata degli angloamaericani. La Campagna d'Italia entr\u00f2 cos\u00ec in una fase di stallo, trasformandosi in una guerra di posizione. Ad eccezione di una parte della Puglia (i territori di Brindisi e Taranto) che costituiva il Regno del Sud sotto l'amministrazione di Badoglio e del Savoia, il resto del Meridione d'Italia pass\u00f2, nella veste di territorio occupato, sotto l'amministrazione angloamericana dell'AMGOT (Allied Military Government of Occupied Territoires).\nLa destituzione di Mussolini.\nMussolini accett\u00f2 di convocare il Gran Consiglio il 24 luglio 1943, ufficialmente per esaminare la conduzione militare del conflitto.\nIl Gran Consiglio approv\u00f2 l'ordine del giorno Grandi, che restituiva il comando delle Forze armate al Re. Il giorno successivo Vittorio Emanuele III fece arrestare Mussolini, comunicandone la sostituzione con il Maresciallo d'Italia Pietro Badoglio.\nAlle 22,45 dello stesso giorno la radio diffuse la notizia. Ufficialmente l'Italia restava nel campo dell'Asse e la guerra continuava al fianco dei tedeschi. Su ordine di Badoglio, avallato dal re, veniva proclamata la legge marziale e ogni assembramento di pi\u00f9 di tre persone doveva essere sciolto con la forza; inoltre ai soldati era dato ordine di sparare direttamente ad altezza d'uomo, senza colpi di avvertimento in aria. Anche verso i partiti antifascisti dopo il 25 luglio non vi era stata alcun'apertura ufficiale, tanto che Badoglio dichiar\u00f2 \"Io non sar\u00f2 Kerenskji, non mi far\u00f2 prendere la mano dai partiti\".\nIl 17 agosto gli anglo-americani completarono la conquista della Sicilia. Durante lo stesso mese si assistette ai bombardamenti di Terni, Roma, Torino, Milano.\nNel frattempo, Hitler organizzava un massiccio invio di truppe tedesche, che si aggiunsero alle forze gi\u00e0 dislocate in Italia nel mese precedente. Tra il 26 luglio e l'8 settembre entrarono complessivamente in Italia 18 divisioni tedesche. Ormai la fiducia di Hitler nell'alleato italiano si era ridotta al minimo, come testimoniarono i toni sempre pi\u00f9 minacciosi dei rappresentanti tedeschi nelle riunioni militari fra gli alti gradi dei due eserciti, tenutesi a Roma (31 luglio), Tarvisio (6 agosto) e infine Bologna (15 agosto). Il comando militare sul territorio italiano venne assunto da Erwin Rommel.\nL'annuncio dell'armistizio.\nSubito dopo il crollo del regime fascista, il governo italiano avvi\u00f2 trattative segrete con gli Alleati. Il 3 settembre venne firmato l'armistizio di Cassibile, che venne reso noto dalla radio l'8 settembre. L'esercito italiano venne lasciato senza ordini e sband\u00f2, ma alcune unit\u00e0 dell'esercito e della marina contrastarono i tedeschi con le armi, come a Roma, Bari, al cantiere navale di Castellammare di Stabia, in Sardegna e a Cefalonia, riuscendo in pochi ma rilevanti casi a prevalere.\nPer l'esercito italiano l'annuncio dell'armistizio ebbe conseguenze disastrose: oltre 600.000 uomini vennero deportati nei campi di lavoro in Polonia e in Germania dalle truppe naziste ; fra i superstiti, molti fuggirono verso casa, molti altri diedero vita a bande partigiane che animeranno poi la Resistenza.\nLa stessa sera dell'8 settembre, dopo che Badoglio aveva annunciato l'armistizio, gli alleati terminavano i preparativi per lo sbarco di Salerno, che venne effettuato alle 3:30 del mattino successivo.\nL'occupazione tedesca e l'inizio della Resistenza.\nContemporaneamente agli sbarchi alleati sul continente, si concretizz\u00f2 il piano di occupazione della penisola da parte della \"Wehrmacht\" (Operazione Achse) gi\u00e0 predisposto in precedenza nel caso di una defezione dell'Italia dalla guerra. I militari italiani che si trovavano sotto il controllo tedesco furono disarmati e tradotti in Germania come Internati Militari Italiani, mentre i reparti che resistettero ai tentativi di disarmo, nonostante i tentativi di difesa delle posizioni a loro assegnate, vennero travolti. La maggioranza delle navi della Regia Marina, ad eccezione della nave da battaglia \"Roma\" affondata dai tedeschi, riusc\u00ec a sottrarsi alle mire tedesche e a consegnarsi agli Alleati nell'isola di Malta, mentre parecchio naviglio minore ed alcune grandi unit\u00e0 in riparazione come la corazzata Cavour, l'incrociatore Bolzano, la portaerei Aquila e parecchio naviglio minore in costruzione caddero in mano dei tedeschi. Anche molti aerei della Regia Aeronautica, soprattutto trasporti ed idrovolanti dotati di maggiore autonomia, raggiunsero le zone controllate dagli Alleati e vennero poi presi in carico dalla neocostituita Aeronautica Cobelligerante Italiana.\nDurante la notte fra l'8 e il 9 settembre si combatt\u00e9 per il controllo di Roma (Mancata difesa di Roma). Il 10 l'azione tedesca si fece pi\u00f9 violenta. Porta San Paolo divenne il centro dell'ultima resistenza accanita. Ai combattimenti parteciparono anche i civili ai quali i comandanti dei reparti avevano distribuito le armi. Ma alla fine della giornata i tedeschi ottennero la resa dei contingenti italiani posti a difesa di Roma e accettarono la capitolazione limitandosi al disarmo dei militari.\nLa mattina del 9 settembre i grandi nodi stradali e ferroviari, nonch\u00e9 le zone di confine, erano ormai saldamente in mano tedesca.\nLe truppe tedesche, gi\u00e0 infiltratesi in Italia in base alle direttive dell'Operazione Alarico, dilagarono nel paese occupando in pochi giorni tutta la penisola, dalle Alpi a Napoli, non ancora in mano alleata. Nei giorni successivi il territorio italiano occupato fu dichiarato \u00abzona di guerra\u00bb.\nSolo in Sardegna, Corsica, Calabria e nelle province di Bari, Taranto, Brindisi e Lecce le truppe italiane restarono in armi fino all'arrivo delle forze alleate e avrebbero successivamente operato durante la cobelligeranza; in particolare in Sardegna le forze italiane costrinsero i tedeschi ad imbarcarsi, dapprima per la Corsica e poi per l'Italia continentale, sotto le istruzioni che volevano comportamenti dissuasivi e non aggressivi; solo dopo l'imbarco, al generale comandante l'isola venne contestato di non aver attaccato a fondo i tedeschi.\nNei giorni dell'armistizio avvenne un episodio di guerra fratricida, in cui il tenente colonnello Alberto Bechi Luserna venne ucciso da truppe della divisione paracadutisti \"Nembo\" che avevano deciso di non ottemperare all'armistizio e volevano combattere a fianco dei tedeschi. Nello specifico, il XII battaglione (comandato dal maggiore Mario Rizzatti), insieme a una batteria del 184\u00ba Artiglieria, decise di unirsi ai tedeschi della 90\u00aa Divisione Panzergrenadieren, che si stavano ritirando verso la Corsica. Il generale Ercole Ronco, comandante la Divisione, cerc\u00f2 di richiamare all'ordine il reparto, ma senza risultato; anzi, secondo la Relazione Ufficiale, fu temporaneamente sequestrato. In un estremo tentativo di indurre il battaglione, in ritirata sulla statale Carlo Felice, a recedere dalla scelta compiuta, il colonnello Bechi riusc\u00ec a raggiungerlo nella zona di Castigadu, alle porte di Macomer. Venne infine fermato da un posto di blocco stradale istituito dal reparto ammutinato al bivio di Borore. Nel tentativo di forzarlo, Bechi si scontr\u00f2 in violento diverbio col capitano Corrado Alvino, il quale, conformemente agli ordini ricevuti, gli rifiutava il passaggio. Il drammatico alterco si concluse con una raffica del fucile mitragliatore a presidio del blocco, sparata dal paracadutista Cosimo, mentre Bechi si trovava ancora sulla Fiat 1100 di servizio. La stessa raffica uccise anche un carabiniere della scorta, mentre il secondo carabiniere rimase ferito, e successivamente si aggreg\u00f2 al XII Battaglione in qualit\u00e0 di scritturale. Solo un altro battaglione della divisione si schierer\u00e0 con i tedeschi, in Calabria nei pressi di Soveria Mannelli, mentre elementi del III e XI Battaglione Nembo (del 183\u00ba reggimento) sempre dalle parti di Soveria Mannelli, si raccolsero attorno al capitano Carlo Francesco Gay rifiutando di consegnare le armi ai tedeschi (all'intimazione dei tedeschi di consegnare le armi ed arrendersi i paracadutisti risposero \"se volete le armi, venitele a prendere\") e successivamente si unirono agli Alleati che risalivano la Calabria.\nL'unico caso di difesa vittoriosa di una posizione avvenne a Bari dove il generale Nicola Bellomo, alla testa di soli 60 soldati, marinai ed avieri, pi\u00f9 un civile volontario, riusc\u00ec a sloggiare i 200 tedeschi che presidiavano il porto con un assalto all'arma bianca. Il 9 settembre 1943 a Bari, il generale Bellomo venne infatti fortuitamente a conoscenza della notizia che il generale tedesco Sikenius aveva mandato dei guastatori per distruggere le principali infrastrutture portuali della citt\u00e0 pugliese. Bellomo raccolse alcuni nuclei di militari italiani presso la caserma della Milizia Volontaria per la Sicurezza Nazionale e della Guardia di Finanza. A questi si affiancarono dei genieri del 9\u00ba Reggimento guidati dal sottotenente Michele Chicchi. Con questi ridotti nuclei attacc\u00f2 i guastatori tedeschi che avevano gi\u00e0 preso posizione nei punti nevralgici della grande struttura. Costretti sulla difensiva, i tedeschi furono obbligati a una ritirata da due attacchi condotti dal generale Nicola Bellomo e infine alla resa. Bellomo fu anche ferito durante questi scontri.\nRitiratisi i tedeschi, gli inglesi poterono successivamente sbarcare a Bari in completa sicurezza, usufruendo di infrastrutture portuali pienamente efficienti. Sempre il 9 settembre, la 1st Airborne Division sbarcava a Taranto abbandonata dai tedeschi, seppure con le perdite causate dall'affondamento del posamine veloce \"Abdiel\" saltato su una mina posata da motosiluranti tedesche; sebbene il porto fosse stato abbandonato dalle navi italiane dirette a Malta, il locale Comando Marina diretto dall'ammiraglio Bruto Brivonesi aveva il controllo delle installazioni. Anche il porto di Brindisi era saldamente in mano alle forze italiane e parecchi reparti acquartierati in Puglia garantirono uno sbarco ed una occupazione incruenti agli Alleati. Tra queste forze la divisione Legnano che in parte era stata ridispiegata in Puglia e che garantir\u00e0 parte delle forze che andarono a costituire il Primo Raggruppamento Motorizzato.\nNelle isole Ionie e in parte del Dodecaneso la resistenza contro i tedeschi si prolung\u00f2 per alcune settimane ma alla fine l'esito fu comunque infausto; particolarmente cruento fu l'eccidio di Cefalonia.\nIl 9 settembre Pietro Badoglio, il re Vittorio Emanuele III e il figlio Umberto avevano abbandonato la Capitale.\nIl 10 settembre, per ordine del F\u00fchrer, furono istituite due \"zone di operazioni\" che di fatto annettevano al Terzo Reich una parte dei territori di occupazione, togliendoli alla sovranit\u00e0 italiana: le provincie di Bolzano, Trento e Belluno andarono a formare la Zona d'operazioni delle Prealpi (in tedesco \"Operationszone Alpenvorland\" o \"OZAV\"), e quelle di Udine, Gorizia, Trieste, Pola, Fiume e Lubiana la Zona d'operazioni del Litorale adriatico (\"Operationszone Adriatisches K\u00fcstenland\", \"OZAK\").\nIl 12 settembre un reparto di paracadutisti tedeschi, comandato dal maggiore Harald-Otto Mors, con la partecipazione dell'ufficiale delle Waffen-SS Otto Skorzeny (a cui venne attribuito dalla propaganda tedesca tutto il merito dell'operazione), liber\u00f2 Mussolini, che era stato confinato sul Gran Sasso, e lo condusse in Germania.\nCon l'occupazione tedesca venne organizzata anche in Italia la pianificazione dell'Olocausto, con l'arresto e la deportazione degli ebrei e l'istituzione di campi di concentramento. Vennero riconvertiti a tale scopo il campo di prigionia di Fossoli, alcuni edifici militari (Campo di concentramento di Borgo San Dalmazzo, Campo di transito di Bolzano) e civili (Risiera di San Sabba). A tale opera si dedicarono le truppe di occupazione tedesca ma in seguito anche le autorit\u00e0 di polizia e le milizie della nascitura Repubblica Sociale Italiana.\nIl CLN e le prime formazioni partigiane.\nSolo poche ore dopo la comunicazione radiofonica dell'armistizio, a Roma, i rappresentanti di quel \"Comitato delle Opposizioni\" che si recarono al Viminale per cercare un colloquio con Badoglio in veste di capo del governo si sentirono rispondere che lo stesso sarebbe stato indisponibile a tempo indeterminato, visto che era fuggito insieme al re; nello stesso pomeriggio del 9, Ivanoe Bonomi, Alessandro Casati, Alcide De Gasperi, Mauro Scoccimarro, Pietro Nenni e Ugo La Malfa, esponenti dei partiti antifascisti usciti dalla clandestinit\u00e0 dopo il crollo del regime, si riunirono e costituirono il primo Comitato di Liberazione Nazionale.\nNei giorni seguenti si moltiplicarono i CLN locali per organizzare la lotta armata nelle regioni occupate dai tedeschi: a Torino, a Genova, a Padova sotto la direzione di Concetto Marchesi, Silvio Trentin, ed Egidio Meneghetti, a Firenze con Piero Calamandrei, Giorgio La Pira e Adone Zoli. Entro l'11 settembre la struttura dei CLN era costituita e i comitati passarono rapidamente alla lotta armata, mentre il 15 settembre ad Arona i primi capi delle formazioni partigiane organizzate in montagna (Ettore Tibaldi, Vincenzo Moscatelli) e i rappresentanti di CLN (Mario e Corrado Bonfantini, Aldo Denini, l'avvocato Menotti) si incontrarono per discutere dettagli organizzativi e strutture di comando. I partigiani adottarono nomi di battaglia con i quali si garantivano un anonimato che proteggeva le loro famiglie dalle possibili rappresaglie dei fascisti e dei tedeschi, e questi nomi assumevano un carattere di ufficialit\u00e0 essendo noti pi\u00f9 di quelli veri.\nIl movimento partigiano si organizz\u00f2 principalmente nel Comitato di Liberazione Nazionale guidato da Bonomi, diviso in CLNAI (Comitato di Liberazione Nazionale Alta Italia), con sede nella Milano occupata, e il CLNC (Comitato di Liberazione Nazionale Centrale). Il CLNAI, presieduto dal 1943 al 1945 da Alfredo Pizzoni, coordin\u00f2 la lotta armata nell'Italia occupata, condotta da formazioni denominate brigate e divisioni, quali le Brigate Garibaldi, costituite su iniziativa del partito comunista; le Brigate Matteotti, legate al partito socialista; le Brigate Giustizia e Libert\u00e0, legate al Partito d'Azione e le Brigate Autonome (definite anche come \"badogliani\" o \"azzurri\" dal colore dei loro fazzoletti) prive di rappresentanza politica e talvolta simpatizzanti per la monarchia, come quelle capeggiate da Enrico Martini (\"Mauri\") e Piero Balbo, il Gruppo \"Cinque Giornate\" del colonnello Carlo Croce o l'Organizzazione Franchi fondata da Edgardo Sogno.\nAl di fuori del CLN, ma in contatto con esso, operarono alcune formazioni partigiane anarchiche come le Brigate Bruzzi Malatesta, altre formazioni come la Bandiera Rossa, la pi\u00f9 numerosa formazione partigiana della capitale, le formazioni libertarie che operavano nell'alta Toscana come il Battaglione Lucetti e la Elio Lunense e diverse formazioni autonome SAP di indirizzo libertario della Liguria. Completamente al di fuori del CLN operavano gli \"autonomi di Mauri\" del 1\u00ba Gruppo Divisioni Alpine, e la XI Zona Patrioti guidata dal Comandante Manrico Ducceschi \"Pippo\", dichiaratamente impostata in maniera apolitica con il solo denominatore comune della lotta ad oltranza contro i nazifascisti.\nI primi gruppi di ribelli furono tuttavia spontanei, con collegamenti minimi con le strutture clandestine politiche cittadine a causa della confusione generale seguita all'8 settembre, alla mancanza di collegamenti ed allo sbando del Regio Esercito. Alcuni reparti militari italiani avevano tuttavia conservato una certa compattezza, nonostante l'assenza di qualsiasi ordine coerente da parte del Comando supremo; in effetti era stata diramata la memoria op.44, una disposizione segreta della quale vennero messi a parte solo alcuni ufficiali di grado elevato (comandanti d'armata e delle grandi unit\u00e0 indipendenti), ma che di fatto non conteneva istruzioni puntuali e che i destinatari erano chiamati a \"distruggere col fuoco\" dopo averla letta. La \"resistenza militare\" si distinse tuttavia da quella propriamente detta poich\u00e9 fu portata avanti da componenti delle Forze Armate, riconoscibili come personale in uniforme \"sottoposto alla giurisdizione militare\", mentre i partigiani furono impegnati nella guerra asimmetrica.\nFurono numerosi i militari del Regio Esercito, sfuggiti alla cattura da parte dei tedeschi, che parteciparono e guidarono le formazioni partigiane. I primi raggruppamenti si costituirono nelle Prealpi e nel Preappennino, e furono organizzati e comandati in un primo momento da giovani ufficiali inferiori e sottufficiali dell'esercito in dissoluzione. Questi primi gruppi, costituiti da poche decine di elementi, vennero presto rafforzati dai primi capi politici che salirono in montagna per prendere parte ed organizzare la lotta. Nel tempo peraltro si assister\u00e0 a una progressiva politicizzazione di molti ufficiali inferiori dell'esercito e ad una militarizzazione dei capi politici comunisti e azionisti, sempre pi\u00f9 concentrati sull'organizzazione tecnica e sull'efficienza della guerra partigiana contro i nazifascisti.\nAlla met\u00e0 di settembre i nuclei pi\u00f9 forti di partigiani erano nell'Italia settentrionale, circa 1.000 uomini, di cui 500 in Piemonte, mentre nell'Italia centrale erano presenti circa 500 combattenti, di cui 300 raggruppati nei settori montuosi di Marche e Abruzzo.\nIn Piemonte le formazioni si costituirono nelle valli alpine: In Val Pesio sorsero le formazioni autonome del capitano Cosa; in val Casotto (Langhe e Monferrato) iniziarono ad organizzarsi le efficienti formazioni autonome guidate dal maggiore degli Alpini Enrico Martini \"Mauri\"; nelle colline di Boves salirono i giellisti di Duccio Galimberti, Dante Livio Bianco e Benedetto Dalmastro. Altre formazioni autonome si formarono in Val d'Ossola sotto la guida di Alfredo e Antonio Di Dio, fratelli e ufficiali effettivi, in val Strona con Filippo Beltrami, in val Toce con Eugenio Cefis e Giovanni Marcora e in val Chisone, guidati dal sergente alpino Maggiorino Marcellin \"Bluter\".\nLe formazioni gielliste e comuniste si organizzarono a Frise (unit\u00e0 gielliste con Luigi Ventre, Renzo Minetto, Giorgio Bocca, tutti ufficiali degli Alpini); a Centallo (autonomi e giellisti organizzati da altri tre ufficiali alpini tra cui Nuto Revelli), in val Po, dove, sotto la guida di Pompeo Colajanni \"Barbato\", ufficiale di cavalleria comunista, si organizz\u00f2 una forte formazione garibaldina con Giancarlo Pajetta, Antonio Giolitti, Guastavo Comollo; in val Pellice (giellisti); nel Biellese (nuclei di comunisti con vecchi antifascisti come Guido Sola, Battista Santhi\u00e0 e Francesco Moranino \"Gemisto\"); soprattutto in Valsesia dove si costituirono le formazioni comuniste garibaldine guidate da combattenti prestigiosi come Vincenzo Moscatelli \"Cino\", Eraldo Gastone \"Ciro\" e Pietro Secchia, importante dirigente del PCI.\nL'azione della Resistenza italiana come guerra patriottica di liberazione dall'occupazione tedesca, implic\u00f2 anche la lotta armata contro le forze italiane che sostenevano gli occupanti.\nLa RSI.\nLa liberazione di Mussolini dalla prigionia sul Gran Sasso fu il preludio alla creazione, nell'Italia del nord, di uno Stato fantoccio controllato dal Reich tedesco: nacque cos\u00ec, il 23 settembre 1943, la Repubblica Sociale Italiana (RSI), per espressa volont\u00e0 di Adolf Hitler.\nLa RSI venne riconosciuta dal Terzo Reich, che eserciter\u00e0 su di essa un protettorato \"de facto\", dall'Impero giapponese e dalla maggioranza degli altri Stati componenti l'Asse: la Repubblica Slovacca, il Regno d'Ungheria, la Croazia, il Regno di Bulgaria e il Manciuku\u00f2. Invece non riconobbero il nuovo Stato fascista repubblicano n\u00e9 la Finlandia (in combattimento accanto alla Germania sul fronte orientale) n\u00e9 le nazioni formalmente neutrali, compresa la Spagna franchista. Le forze armate della RSI vennero principalmente impiegate contro la Resistenza in azioni di rastrellamento e controllo del territorio, e in vari casi con sanguinose rappresaglie verso la popolazione civile per l'aiuto dato ai partigiani stessi.\nIl Regno del Sud.\nNell'Italia meridionale il governo guidato dal maresciallo Pietro Badoglio mantenne invece la struttura costituzionale del Regno d'Italia, la sede del governo fu prima a Brindisi e poi a Salerno.\nOrganizz\u00f2 anche la resistenza nella capitale attraverso ufficiali come Giuseppe Cordero Lanza di Montezemolo, Filippo Caruso e Ugo Luca che guidarono il Fronte Militare Clandestino e il Fronte Clandestino di Resistenza dei Carabinieri.\nNel caso dell'Insurrezione di Matera (21 settembre 1943) e delle Quattro giornate di Napoli (27 settembre - 1 ottobre 1943) i militari fedeli al cosiddetto Regno del Sud, insieme alla popolazione civile, riuscirono a liberare la citt\u00e0 dei sassi e la citt\u00e0 partenopea dall'occupazione delle forze armate tedesche, coadiuvate da gruppi di fascisti italiani.\nL'avvenimento, che valse alla citt\u00e0 di Napoli il conferimento della medaglia d'oro al valor militare, consent\u00ec alle forze alleate di trovare al loro arrivo, il 1\u00ba ottobre 1943, una citt\u00e0 gi\u00e0 libera dall'occupazione nazista, grazie al coraggio e all'eroismo dei suoi abitanti ormai esasperati ed allo stremo per i lunghi anni di guerra. Napoli fu la prima, tra le grandi citt\u00e0 europee, ad insorgere con successo contro l'occupazione nazista. Dichiar\u00f2 guerra alla Germania il 14 ottobre 1943.\nInizialmente, dal 9 settembre 1943 il Regno del Sud era costituito solo da una parte dalla Puglia, i territori di Taranto e Brindisi lasciati dalle forze angloamericane sotto il controllo di Badoglio e del re Savoia. Il resto del Sud Italia fu posto dagli angloamericani sotto il diretto controllo dell'AMGOT Allied Military Government of Occupied Territories. Solo dopo che il re Savoia si determin\u00f2 a rovesciare l'alleanza coi nazisti e a dichiarare guerra alla Germania, in data 14 ottobre 1943, come nazione sconfitta cobelligerante (e non come alleata degli Alleati!), progressivamente il governo Badoglio fu messo in condizioni dagli angloamericani di amministrare anche gli altri territori dell'Italia meridionale, bench\u00e9 sempre sotto il controllo dell'ACC (\"Allied Control Commission\").\nSoltanto dopo il 4 giugno 1944, data della liberazione di Roma, la sede del governo italiano fu riportata a Roma.\nLa cobelligeranza: riorganizzazione del Regio Esercito.\nI primi momenti di partecipazione alla lotta contro i tedeschi furono assai difficoltosi, con gli italiani divisi tra lo schierarsi con il Governo del Sud che rappresentava la continuit\u00e0 legale e l'affiancamento agli Alleati, e la continuazione della guerra a fianco dei tedeschi.\nIn guerra contro la Germania.\nIl 14 ottobre 1943 l'Italia dichiara ufficialmente guerra alla Germania nazista e diventa cobelligerante a fianco degli Alleati; la dichiarazione viene \"recapitata\" in modo alquanto irrituale; l'incarico venne inizialmente assegnato all'ambasciatore italiano a Madrid, Giacomo Paolucci di Calboli, che tent\u00f2 di ottenere senza esito un incontro con l'ambasciatore tedesco; in mancanza, affid\u00f2 ad un segretario d'ambasciata il compito di recapitare la missiva, e questi la consegn\u00f2 nelle mani del primo membro della legazione tedesca che apr\u00ec la porta, scappando via; non appena realizzato il contenuto del foglio, il tedesco rincorse l'italiano per strada e lo costrinse a riprendersi la nota; a questo punto l'ambasciatore italiano concluse che \"se i tedeschi hanno ritenuto di dover respingere la nostra nota, vuol dire che l'hanno letta e secondo il diritto internazionale tanto basta perch\u00e9 la dichiarazione di guerra abbia da credersi avvenuta\".\nIl problema della dichiarazione di guerra non era solo formale, in quanto a questa notifica era legato un sostanziale cambiamento dei membri delle forze armate italiane che si fossero in futuro opposti in armi ai tedeschi, che in precedenza venivano considerati franchi tiratori; altrettanto importante era per gli Internati Militari Italiani in Germania, che in numero di 600.000 a questo punto avrebbero dovuto diventare prigionieri di guerra. In realt\u00e0 ai prigionieri questo status non venne riconosciuto; dopo avere effettuato la scelta se aderire alla Repubblica Sociale Italiana o meno, coloro che rifiutarono cambiarono status divenendo \u201cinternati militari\u201d (per non riconoscere loro le garanzie della Convenzione di Ginevra), ed infine, dall'autunno del 1944 alla fine della guerra, \u201clavoratori civili\u201d, in modo da essere sottoposti a lavori pesanti senza godere delle tutele della Croce Rossa loro spettanti.\nGli Alleati non furono inizialmente favorevoli all'impiego di truppe italiane tanto che il 21 settembre il generale Mac Farlane comunicava a Badoglio che \"per ordine superiore le truppe italiane non avrebbero dovuto pi\u00f9 partecipare a combattimenti fino a nuovo ordine\". Le proteste del governo regio e le insistenze dei comandi italiani (in concomitanza con la creazione nel nord della RSI) fecero s\u00ec che gli Alleati rivedessero questa decisione.\nViste le precarie condizioni dal punto di vista del materiale bellico disponibile, le forze armate schierate con gli Alleati ebbero sempre possibilit\u00e0 limitate. Non era certo il numero di militari che mancava, anzi i campi di raccolta nella zona controllata dagli Alleati ed amministrata burocraticamente dal Regno del Sud erano pieni di sbandati, ma autocarri, armi leggere e pesanti, buffetterie, munizioni, che per garantire l'operativit\u00e0 dei reparti costituiti vennero raccolti in ogni luogo possibile.\nLe forze armate regie, faticosamente ricostituite per prendere parte a fianco degli Alleati alla guerra regolare al Sud secondo alcuni furono afflitte da gravi difficolt\u00e0 che ne resero difficile l'operativit\u00e0. Le cause, secondo lo storiografo Claudio Pavone, sarebbero riconducibili alla depressione morale degli animi e alla scarsa combattivit\u00e0 della gran parte dei giovani, demoralizzati dalla dissoluzione seguita all'8 settembre e poco interessati a partecipare la guerra: l'afflusso di volontari fu modesto, le diserzioni tra i reparti furono elevate, lo spirito combattivo non si dimostr\u00f2 molto elevato, si diffuse la renitenza alla leva. La \"ripresentazione alle armi dei militari aventi obbligo di servizio delle classi dal 1914 al 1924\", disposta dal governo Bonomi con la circolare del 23 settembre 1944, diede risultati disastrosi: si diffuse un rifiuto di obbedienza di massa con sommosse in Sicilia e violente manifestazioni contro gli arruolamenti anche in Puglia, Sardegna, Calabria, Lazio, Campania e Umbria. Gli assenti e gli sbandati oscillarono tra gli 80.000 uomini del novembre 1944 ed i 200.000 del gennaio 1945.\nSecondo valutazioni fatte da altri come Carlo Vallauri e Raimondo Luraghi in Italia, da Richard Lamb in Gran Bretagna e Charles O'Reilly negli Stati Uniti e raccolte da Giovanni Di Capua, le forze del Regio Esercito furono pi\u00f9 numerose e determinanti di quanto non riconosciuto da studi precedenti: al 25 aprile 1945 si avevano 99.000 militari facenti parte dei Gruppi di Combattimento e schierati sulla linea del fronte, 160.000 membri delle divisioni ausiliarie (inquadrati come lavoratori, ma anche salmerie, genieri impegnati al riattamento delle opere viarie e ferroviarie spesso al ridosso delle prime linee e quindi bersaglio delle artiglierie tedesche), 66.000 addetti al controllo del traffico e alla sicurezza di impianti portuali ed infrastrutture nelle retrovie. A questi si aggiungevano 100.000 avieri e marinai e 65.000 militari delle unit\u00e0 disciolte all'estero che si erano uniti ai partigiani locali (Balcani e Francia) per un totale di 490.000 effettivi.\nAnche Winston Churchill riconobbe preferibile l'impiego di forze italiane in tutte le operazioni di retrovia e anche nel controllo del territorio, visto che l'alternativa sarebbe stata impegnare forze Alleate in larga quantit\u00e0, ed il suo giudizio sull'operato delle forze armate italiane fu espresso in questi termini:\nChurchill considerava anche la mancanza di autorit\u00e0 elettiva nei partiti politici riunitisi a Bari, sebbene va tenuto presente che era stato lo stesso Vittorio Emanuele III a cercare e favorire contatti con i loro rappresentanti subito dopo il 25 luglio 1943; in ogni caso egli riteneva ancora che \"Non \u00e8 affatto certo che essi avrebbero una qualche autorit\u00e0 sulle forze armate italiane attualmente combattenti insieme a noi\" e queste considerazioni influivano anche sull'Italia in mano ai fascisti che lo rappresentavano su manifesti di propaganda ringhioso come un bulldog e con una pistola fumante in mano.\nSul versante interno, la collaborazione fra le forze del ricostituendo Esercito Italiano e le formazioni partigiane non fu sempre facile. Come rileva Pavone, nonostante gli sforzi propagandistici delle autorit\u00e0 regie ed anche dei partiti antifascisti del CLN, non si verific\u00f2 mai una vera \"coesione morale\" tra le formazioni partigiane combattenti al nord ed i nuovi reparti dell'esercito regolare in avanzata da sud accanto agli alleati, considerati dagli uomini della Resistenza modesti resti di un'istituzione ormai screditata dai passati fallimenti.\nTuttavia, azioni volte al coordinamento fra la guerriglia partigiana e le azioni militari dell'esercito regolare furono avviate almeno a partire dalla fine del 1943. Il 10 di dicembre Giovanni Messe, Capo di Stato Maggiore Generale del Regio Esercito, diram\u00f2 la circolare n\u00ba 333/0P, diretta ai comandanti delle formazioni resistenziali, spesso guidate da ufficiali, nella quale si delineano gli obiettivi della organizzazione clandestina delle \"bande\", assimilabili a corpi dell'esercito che operano dietro le linee nemiche, e si definiscono i compiti e le tipologie di operazioni da attuare contro l'esercito occupante e contro i militari della RSI.\nLe operazioni della Regia Marina.\nL'unica forza armata in grado di condurre in forze operazioni organiche era la Regia Marina che per\u00f2 venne impiegata solo nelle unit\u00e0 leggere in operazioni di scorta ai convogli ed antisommergibile (cacciatorpediniere, torpediniere e corvette), e degli incrociatori in missioni di bombardamento contro le coste dell'Italia occupata, oltre che di crociere di vigilanza nell'Atlantico come esercitazione. Molto attiva fu invece Mariassalto, che raccolse l'eredit\u00e0 della X\u00aa Flottiglia MAS, effettuando varie azioni di sabotaggio, tra le quali gli affondamenti della portaerei \"Aquila\" (notte del 19 aprile 1945 da parte di un gruppo di incursori, tra cui il sottotenente di vascello Nicola Conte e il sottocapo Evelino Marcolini, nel porto di Genova) e dell'incrociatore \"Bolzano\" (operazione denominata \"QWZ\", nella notte del 21 giugno 1944 nel porto di La Spezia) e numerosi sbarchi di sabotatori italiani, inglesi e statunitensi dietro le linee. Da notare che il primo reparto ad entrare a Venezia, impedendo alcuni atti di sabotaggio tedesco, fu proprio un reparto di Nuotatori Paracadutisti di Mariassalto. Inoltre gli uomini del reggimento \"San Marco\" entrarono a far parte del gruppo di combattimento \"Folgore\", e con questa unit\u00e0 parteciparono alle operazioni terrestri della campagna d'Italia nel corso del 1945.\nVarie unit\u00e0 vennero impegnate immediatamente dopo l'8 settembre per rimpatriare gli italiani da Dalmazia, Albania e Grecia. Nelle operazioni vennero rimpatriati 25.000 uomini (cifra comunque esigua rispetto al numero di internati) e vennero perse tre torpediniere (\"Sirtori\", \"Cosenz\" e \"Stocco\") impegnate nei servizi di scorta, insieme ai piroscafi \"Diocleziano\" e \"Probitas\"; anche sommergibili e motozattere vennero estesamente impegnati nello sbarco ed il recupero di sabotatori, informatori e sbandati (nei Balcani), oltre che per rilevamenti idrografici in vista di successivi sbarchi, come a Salerno, e per il rifornimento dei patrioti delle formazioni partigiane; il totale di operazioni effettuate fu di 21.359, per complessive 2.635.658 miglia percorse Una notevole rete radiofonica clandestina venne messa in opera dalla marina nell'ambito della ricostituzione dei servizi di informazione, ed oper\u00f2 efficacemente fino alla fine della guerra fornendo un costante flusso di informazioni verso il Regno del Sud ed i comandi Alleati.\nPer quanto riguarda le navi da battaglia classe Littorio e classe Caio Duilio, furono internate nei Laghi amari, in Egitto, fino al 1947 e non diedero alcun contributo allo sforzo bellico. Sebbene per le prime fosse stato proposto l'impiego nella guerra in estremo oriente, l'idea venne scartata dall'ammiragliato inglese anche perch\u00e9 la ridotta autonomia delle navi da battaglia della classe Littorio costituiva una forte limitazione al loro impiego operativo in un teatro di quella vastit\u00e0.\nPer la Regia Marina, le attivit\u00e0 di scorta ai convogli non furono le uniche. Di quella che fino all'8 settembre era stata la formazione di incursori denominata X\u00aa Flottiglia MAS, una parte, tra cui il capitano di vascello Ernesto Forza, rimase fedele al Regno d'Italia formando l'unit\u00e0 speciale denominata \"Mariassalto\". A questi si un\u00ec Luigi Durand de la Penne una volta rimpatriato nel 1944, dopo la sua prigionia in India in seguito alla cattura avvenuta la notte dell'azione del dicembre del 1941 ad Alessandria. Questa unit\u00e0 partecip\u00f2 ad azioni al fianco delle unit\u00e0 alleate corrispondenti, in particolare per mantenere aperto il porto della Spezia, insieme ad omologhe unit\u00e0 inglesi, contro il tentativo dei tedeschi di affondare delle navi alla sua entrata. In particolare vennero effettuate due operazioni di rilievo. La prima, denominata \"QWZ\", nella notte del 21 giugno 1944 nel porto di La Spezia port\u00f2 all'affondamento dell'incrociatore pesante \"Bolzano\", ultimo superstite della sua classe ed all'ulteriore danneggiamento dell'incrociatore \"Gorizia\", gi\u00e0 in riparazione per i danni subiti in un bombardamento. L'incursione, partita dal cacciatorpediniere \"Grecale\" e dalla motosilurante 74 appoggiati da un M.T.S.M., venne diretta dal capitano di vascello Forza che con due operatori gamma, i guardiamarina Francesco Berlingieri ed Andrea De Angelis, un pilota di SLC, il sottocapo nocchiero Corrado Gianni ed il sottotenente di vascello della Royal Navy Causer, penetr\u00f2 nel porto con i \"chariot\", i corrispondenti inglesi degli SLC, attaccando i due incrociatori. Per questa azione verranno conferite tre medaglie d'argento al valor militare, tre di bronzo e una croce di guerra al merito.\nLa seconda, denominata \"Toast\", venne svolta nella notte del 19 aprile 1945 da un gruppo di incursori, tra cui il sottotenente di vascello Nicola Conte e il sottocapo Evelino Marcolini, ed aveva come obiettivo l'affondamento nel porto di Genova di quella che sarebbe dovuta diventare la prima portaerei italiana, l\"Aquila\", per impedire che venisse affondata dai tedeschi bloccando cos\u00ec l'ingresso del porto. Per l'affondamento dell\"Aquila\" il sottocapo Marcolini e il sottotenente Conte vennero decorati di Medaglia d'Oro al Valor Militare. Come menzionato nelle motivazioni del conferimento delle medaglie, gli incursori utilizzarono del materiale di dubbia efficacia, residuato delle operazioni precedenti, poich\u00e9 non esisteva alcuna possibilit\u00e0 di rimpiazzo visto che i luoghi deputati alla ricerca, allo sviluppo e alla produzione erano tutti nelle mani dei tedeschi.\nTra gli esponenti pi\u00f9 rappresentativi di questa unit\u00e0 figura il sottotenente Angelo Garrone. Questo ufficiale guid\u00f2 molte spedizioni dietro le linee tedesche, come ad esempio quella del 20 luglio 1944 quando, sbarcati dal MAS 61 presso Ortona, fecero saltare un tratto di strada per interrompere il traffico sulla statale 16 Adriatica; ancora il 18 novembre 1944 un altro sabotaggio partendo da un mezzo statunitense, conclusosi con la scoperta tedesca del gruppo e una rapida fuga; nel dicembre 1944 furono eseguite altre due missioni: la prima nella notte tra il 4 e il 5 dicembre con la Patrol Torpedo Boat statunitense \"Rebel\", per rifornire i partigiani ed alcuni informatori, Montanino e Maletto; alla testa di 12 NP italiani era il capo di 3\u00aa classe Vittorio Fanchin, subordinato agli ordini dell'ufficiale statunitense Crislow. Altra missione in novembre nei pressi di Ancona, quando un gruppo di 15 NP al comando del sottotenente Ambrosi, trasportato sul MAS 31, con l'obiettivo di far saltare dei ponti (due ponti stradali ed uno ferroviario) fallisce l'obiettivo.\nRicostituzione della Regia Aeronautica.\nPer quanto riguarda la situazione dell'aeronautica, la Regia Aeronautica venne sostituita dall'Aeronautica Cobelligerante Italiana (in inglese: \"Italian Co-Belligerent Air Force\", \"ICBAF\"), che \u00e8 la denominazione convenzionalmente utilizzata per identificare le forze aeree ricostituitesi nel Regno del Sud (territorio del sud Italia liberato dagli alleati dove si era rifugiato il re Vittorio Emanuele III) con equipaggi italiani e mezzi di provenienza sia alleata che di produzione nazionale e germanica, dopo il proclama Badoglio dell'8 settembre 1943 sull'armistizio di Cassibile.\nLa maggior parte dei reparti rimasti nel nord e centro Italia (territorio controllato dai tedeschi e dai membri di quella che successivamente divenne la Repubblica Sociale Italiana), andarono invece a costituire il 27 ottobre 1943 l'Aeronautica Nazionale Repubblicana (ANR), che continuava ad operare accanto alla Luftwaffe eseguendo compiti di difesa aerea dei grossi centri industriali del nord Italia.\nAlla fine del 1943 le clausole dell'armistizio imponevano che ogni aereo italiano sotto il controllo della Regia Aeronautica venisse trasferito sulle basi alleate. Nonostante le difficolt\u00e0 quali la mancanza di combustibile, la presenza delle truppe tedesche e la distanza delle basi nell'Egeo, in Albania o in Grecia unita alla limitata autonomia degli aeroplani italiani, 203 aerei italiani (39 caccia, 117 bombardieri o trasporto e 47 idrovolanti) atterrarono negli aeroporti alleati, ma la maggior parte di essi non fu in grado di continuare a combattere per molto tempo. Uniti ad un altro centinaio di apparecchi che si trovavano gi\u00e0 in zona alleata costituirono una base di 250 aerei funzionanti. Molti di questi aerei per\u00f2 erano obsoleti per il 1943, la Regia Aeronautica aveva gi\u00e0 in progetto di sostituirli. Inoltre tutte le fabbriche aeronautiche si trovavano al Nord, in mano tedesca. Gli appartenenti alla Regia Aeronautica continuavano per\u00f2 ad onorare il giuramento fatto al Re e rispettare gli accordi presi dal governo italiano con gli Alleati, partecipando attivamente alla Guerra di Liberazione. Agli inizi quindi i veri protagonisti della rinascita dell'Aeronautica italiana furono i meccanici che, grazie ad un paziente lavoro di reperimento e adattamento dei pezzi di ricambio cercarono di rimettere in condizione di volo la maggior quantit\u00e0 di aeroplani possibile. I loro equipaggi vennero addestrati anche a volare con aerei alleati ed impiegati in operazioni di trasporto, scorta, ricognizione, salvataggio in mare e operazioni tattiche limitate, per un numero complessivo di 11.000 missioni svolte tra il 1943 ed il 1945.\nLa riorganizzazione della Regia Aeronautica inizi\u00f2 immediatamente dopo l'8 settembre quando in 24 ore il 4\u00ba Stormo realizza il mutamento di fronte con le prime azioni a difesa dai tedeschi e quindi con le prime azioni offensive contro il nuovo nemico. Per circa un mese la Regia Aeronautica oper\u00f2 di propria iniziativa, su indicazioni del Comando supremo, senza controllo operativo degli Alleati e senza le limitazioni armistiziali, sino al riconoscimento ufficiale dello status di cobelligerante. Ci\u00f2 fu possibile per l'autorevole presenza del Re e dei vertici delle Forze Armate subito insediatisi a Brindisi.\nDecisivo per la realizzazione dei nuovi obiettivi fu l'incontro del 15 settembre 1943 tra il capo di Stato Maggiore dell'Aeronautica Militare, il generale di divisione Renato Sandalli, e l\"'Air Commodore\" Foster, capo della divisione aeronautica della \"Allied Control Commission\". Il 21 settembre vennero cambiate le insegne della Regia Aeronautica nella coccarda tricolore posizionata nelle tipiche posizioni: in fusoliera, sulla coda e sulle ali. Le nuove disposizioni divennero operative il 15 ottobre del 1943, quando la Regia Aeronautica possedeva 281 apparecchi di cui 165 operativi. Il governo italiano aveva dichiarato guerra alla Germania il 13 ottobre.\nIn quel primo periodo la Regia Aeronautica non oper\u00f2 mai sul territorio italiano: il suo teatro operativo era limitato ai Balcani (Jugoslavia ed Albania), inquadrata nella \"Balkan Air Force\"; questo anche per evitare scontri tra aerei con equipaggi italiani. Nell'intera storia della Regia Aeronautica, una tale situazione non si verific\u00f2 mai. Mentre gli aerei da trasporto e bombardamento operarono al di fuori del territorio italiano, i ricostituiti reparti caccia invece verranno assegnati dapprima in parte alla \"Desert Air Force\" e poi alla \"Mediterranean Allied Air Force\".\nL'Esercito Cobelligerante Italiano: dal Primo Raggruppamento Motorizzato ai Gruppi di Combattimento.\nTra le unit\u00e0 italiane che parteciparono alla Campagna d'Italia vi fu il Primo Raggruppamento Motorizzato creato a San Pietro Vernotico (LE) il 26 settembre 1943. Il Raggruppamento fu comandato inizialmente dal generale Vincenzo Dapino, a cui succedette il generale Umberto Utili sotto il quale venne ingrandito e trasformato nel Corpo Italiano di Liberazione.\nFu la prima grande unit\u00e0 del Regio Esercito a prendere parte alle operazioni della Campagna d'Italia accanto alle forze alleate dopo i fatti seguiti all'armistizio proclamato l'8 settembre 1943, e venne impegnato per la prima volta a Mignano Monte Lungo nella Battaglia di Montelungo, dove il reparto ebbe il battesimo del fuoco, con perdite sanguinose e soprattutto un alto numero di dispersi.\nL'impegno delle forze armate italiane alla campagna di liberazione nazionale fu per forza di cose limitato dalle precarie condizioni nelle quali versavano i depositi di materiale nelle zone controllate dal Regno del Sud e dal fatto che tutte le principali fabbriche di materiale bellico si trovavano nella zona controllata dai tedeschi e dalla Repubblica Sociale Italiana.\nIl Primo Raggruppamento Motorizzato venne impiegato nella battaglia di Montelungo con un bilancio pesante in termini di perdite soprattutto in considerazione dei risultati ottenuti. L'episodio fu marginale dal punto di vista della Campagna d'Italia, ma fu la prima occasione per le truppe italiane di essere ammesse a combattere con unit\u00e0 organiche i tedeschi accanto alle forze alleate. All'inizio del 1944 il generale Utili assunse il comando, ed oltre ad impedire il frazionamento dell'unit\u00e0 e l'impiego nelle retrovie come uomini di fatica del personale combattente, riorganizz\u00f2 il reparto; venne effettuato l'avvicendamento del 67\u00ba reggimento fanteria con il 68\u00b0, reinquadrati i due battaglioni del 4\u00ba Reggimento bersaglieri che erano stati aggregati ed inseriti un battaglione di paracadutisti (su tre compagnie) della divisione Nembo, un reparto di alpini e uno di incursori, che portarono la consistenza numerica del Raggruppamento a 9500 uomini. Il 5 febbraio il Raggruppamento viene aggregato al Corpo di Spedizione francese nella parte di Abruzzo vicina a monte Marrone, e il 4 marzo respinge un attacco tedesco. Il 26 marzo il corpo francese viene ritirato dalla linea del fronte e gli italiani posti alle dipendenze del II Corpo d'Armata polacco del generale Anders, ed il 31 marzo alcuni reparti, tra i quali il Battaglione alpini \"Piemonte\" e i paracadutisti, vengono impegnati nella battaglia di Monte Marrone senza per\u00f2 riuscire a scalzare i reparti tedeschi dalla vetta.\nIl 15 aprile anche i polacchi vengono sostituiti e il Raggruppamento passa alle dipendenze britanniche, proseguendo la tendenza che voleva evitare la costituzione di unit\u00e0 italiane troppo forti dal punto di vista organico, e sempre alle dipendenze di grandi unit\u00e0 alleate. A quel punto il Raggruppamento assorb\u00ec altri due battaglioni di paracadutisti ed altri reparti arrivando a contare circa 14.000 effettivi, e divenne il nucleo iniziale del Corpo Italiano di Liberazione (CIL), sempre comandato dal generale Utili, con il cambio ufficiale di denominazione comunicato il 17 aprile 1944 e con decorrenza ufficiale il 22 marzo. La formazione, ora forte di 22.000 uomini, anche grazie al continuo influsso di volontari rese necessaria la formazione di ulteriori unit\u00e0. Il CIL venne quindi organizzato in due nuove divisioni: la \"Nembo\" e la \"Utili\". La \"Nembo\" era composta dall'omonima divisione paracadutisti del Regio Esercito. La \"Utili\" era formata da quello che inizialmente era il Primo Raggruppamento Motorizzato ed altri reparti e prese il nome dal suo comandante, il generale Umberto Utili. Il contributo italiano arriv\u00f2 a contare circa 30.000 effettivi alla fine del 1944, anche se il CIL si era gi\u00e0 riorganizzato nella nuova struttura dei Gruppi di Combattimento.\nQuesti, creati il 23 luglio 1944 su autorizzazione allo Stato Maggiore generale da parte delle forze armate alleate, erano costituiti per lo pi\u00f9 da soldati provenienti da varie Divisioni dell'Esercito Regio (ma anche da partigiani e da volontari) equipaggiati, armati e addestrati dall'esercito britannico.\nInizialmente formati dalle Divisioni \"Cremona\" e \"Friuli\" - ognuna delle quali era composta da circa 10.000 uomini ordinati su due reggimenti di fanteria, uno di artiglieria e unit\u00e0 minori - dopo poche settimane si aggiunsero i gruppi \"Folgore\", \"Piceno\", \"Legnano\" e \"Mantova\". La struttura di queste unit\u00e0 militari quindi era quella della divisione binaria (due reggimenti di fanteria e uno di artiglieria pi\u00f9 comando), con struttura pi\u00f9 snella alle precedenti divisioni del Regio Esercito con i suoi 13.500 uomini, in primo luogo per la mancanza della legione Camicie Nere che faceva parte della precedente tabella standard, e poi anche per il numero inferiore di uomini destinato ai servizi. Secondo alcune stime del 2003, le perdite dei militari italiani schierati con gli Alleati ammontarono a circa 20.000 morti, oltre 11.000 feriti e 19.000 dispersi\nGiorgio Rochat calcola invece a 3.000 i morti in azione tra i reparti italiani impegnati nella Campagna d'Italia; l'autore inoltre calcola a 20.000 i caduti nei combattimenti dopo l'8 settembre, 53.000 i deceduti tra i prigionieri dei tedeschi, 5.000-10.000 i morti nei campi alleati.\nSpostamenti del fronte fino al \"lungo inverno\" del '44.\nLa Linea Gustav.\nLa battaglia per la conquista di Monte Lungo di Mignano, svoltasi nel mese di dicembre del 1943, fu il banco di prova per saggiare la partecipazione di unit\u00e0 militari italiane a fianco degli Alleati. Le forze tedesche furono costrette a ripiegare, ma guadagnarono tempo sufficiente per apprestare una difesa fortificata lungo una linea che tagliava trasversalmente l'Italia dall'Adriatico al Tirreno nel punto pi\u00f9 stretto della penisola: la Linea Gustav.\nIl motivo di tale scelta fu determinato dalla posizione dominante di Montecassino, posto sull'unica agevole via di accesso dal sud al nord verso Roma: la statale Casilina.\nI tedeschi, ben appostati nelle loro fortificazioni sui monti, riuscirono a contrastare l'avanzata delle forze alleate.\nLa tragedia del Cassinate inizi\u00f2 il 10 settembre 1943, due giorni dopo la proclamazione dell'armistizio, con uno spaventoso bombardamento anglo-americano, che colse impreparata la popolazione della citt\u00e0 di Cassino. Le prime avvisaglie della guerra si erano avute gi\u00e0 a partire dal 19 luglio con ripetuti bombardamenti del vicino aeroporto di Aquino.\nAspri combattimenti ci furono per la conquista delle posizioni da Mignano Monte Lungo a San Pietro Infine, a San Vittore, a Cervaro, che videro protagoniste le truppe del Primo Raggruppamento Motorizzato del ricostituito esercito italiano. Lo scontro decisivo dell'8 dicembre consent\u00ec alle forze alleate di occupare i primi avamposti della Linea Gustav lungo i fiumi Rapido e Gari.\nSul versante adriatico la linea passava lungo il corso del fiume Sangro, e lungo essa vennero combattute la sanguinosa battaglia di Ortona definita \"la Stalingrado d'Italia\" e la battaglia di Orsogna.\nL'avanzata da Montecassino alla Gotica.\nL'episodio che segn\u00f2 lo sfondamento della linea fortificata fu la battaglia di Cassino, in realt\u00e0 una serie di quattro battaglie nelle quali non vennero impiegate truppe italiane, dispiegate sul versante adriatico, in quanto dopo la battaglia di Monte Marrone, il neo costituito CIL venne passato alle dipendenze del V corpo d'armata britannico, sul versante adriatico, nei dintorni di Lanciano, e precisamente fra Treglio, Arielli e Castelfrentano, riunendosi alle aliquote della divisione Nembo e al battaglione Bafile di fanti di marina del Reggimento San Marco.\nLa linea Gustav cedette il 18 maggio 1944, e i tedeschi si dovettero attestare sulla linea Hitler, posta poco pi\u00f9 a nord, dove resistettero fino al 24 maggio.\nGli Alleati dovettero quindi affrontare una fortificatissima linea difensiva istituita dal feldmaresciallo tedesco Albert Kesselring, la Linea Gotica, che aveva lo scopo di proseguire la tattica della \"ritirata combattuta\", gi\u00e0 attuata dai tedeschi fin dai primi sbarchi alleati in Sicilia, per infliggere al nemico il maggior numero di perdite, in modo tale da rallentare e addirittura fermare l'avanzata angloamericana verso nord, difendendo la Pianura Padana e quindi l'accesso all'Europa centrale attraverso il Brennero.\nGrande apporto all'offensiva Alleata fu dato dalle forze cobelligeranti italiane e dalle formazioni partigiane molto attive nel nord Italia, dopo l'8 settembre l'esercito and\u00f2 a riorganizzarsi pi\u00f9 o meno autonomamente, in parte dichiarandosi fedele al Governo del sud, in parte entrando nelle file della neonata Repubblica Sociale Italiana e in parte andando a rinforzare il movimento resistenziale nel nord Italia.\nL'VIII Armata britannica fu integrata dai combattenti del Primo Raggruppamento Motorizzato che poi divenne Corpo Italiano di Liberazione (CIL) (infine riorganizzato nei Gruppi di Combattimento), forte di 24.000 uomini, che combatterono duramente a fianco degli alleati sulla Gustav e poi sulla Gotica. Altri 20.000 uomini invece, compirono importanti incarichi ausiliari, come assicurare i rifornimenti nel pantano della Gotica appenninica nell'inverno 1944/1945, organizzati nei cosiddetti \"reparti BRITI\" (BRitish Italian Troops) e \"USITI\" (United States Italian Troops), in effetti lavoratori militarizzati.\nPer le truppe italiane schierate dal 17 giugno con il II corpo polacco, inizi\u00f2 l'avanzata verso il fiume Pescara raggiunto l'8 giugno, cui segu\u00ec la liberazione tra l'altro di Orsogna, Ari, Chieti, Bucchianico e Guardiagrele.\nSi stima poi che nell'estate del 1944 vi furono circa 70-80.000 partigiani attivi nei movimenti di resistenza sulle montagne della Toscana e dell'Emilia-Romagna, divisi in formazioni che parteciparono ai combattimenti sulla Gotica. Nel settore dell'8\u00aa Armata la Brigata Maiella, la 5\u00aa Divisione Pesaro, la 29\u00aa Brigata GAP \"Gastone Sozzi\", l'8\u00aa Brigata Garibaldi \"Romagna\", la 28\u00aa Brigata Garibaldi \"Mario Gordini\" appoggiarono l'armata inglese, mentre la 5\u00aa Armata fu aiutata dalla 36\u00aa Brigata Garibaldi \"Alessandro Bianconcini\", dalla 62\u00aa Brigata Garibaldi \"Camicie Rosse-Pampurio\", dalla Brigata Partigiana Stella Rossa, dalla Divisione Modena-Armando, dal battaglione Patrioti XI Zona e infine dalla Divisione Lunense, poi \"Apuania\".\nIl 24 settembre 1944, un battaglione partigiano della 36\u00aa Brigata Garibaldi \"Alessandro Bianconcini\" forte di 250 uomini e diviso in 6 compagnie, che operava nell'Appennino imolese-faentino, iniziava un movimento di infiltrazione che lo portava ad occupare Monte Battaglia nella mattina del 27. Nella stessa mattina un gruppo di partigiani impegnava unit\u00e0 tedesche che difendono la cima del Monte Carnevale mentre dall'altro versante del monte, all'insaputa dei partigiani stavano operando i soldati del 350\u00ba reggimento della 88\u00aa divisione fanteria statunitense (\"Blue Devils\"), impegnata nello sfondamento della Linea Gotica, seguendo da sud verso nord lo spartiacque tra il Senio e il Santerno. Dopo l'incontro, nel pomeriggio del 27 gli statunitensi vengono guidati su Monte Battaglia. Il Monte aveva gi\u00e0 ospitato nell'inverno 1943 un nucleo di partigiani e renitenti alla leva, ma non era stato giudicato motivo di preoccupazione dai fascisti. Questa volta invece, vista anche la vicinanza alla linea del fronte, giunti sul monte, i partigiani dovettero sostenere sotto la pioggia un attacco del 290\u00ba Reggimento \"Grenadier\" tedeschi, facente parte della 98\u00aa divisione e con elementi della 44\u00aa e della 715\u00aa divisione, che furono respinti anche col concorso delle tre compagnie dei Blue Devils che si erano attestate sul monte e sulle pendici inframezzandosi ai partigiani.\nDurante la notte le forze tedesche cannoneggiarono la cima e la mattina dopo sferrarono un nuovo attacco, giungendo fino a pochi metri dalla vetta, ma di nuovo dovettero ripiegare sotto il fuoco congiunto dell'esercito statunitense e dei partigiani. Per tutto il giorno, sotto la pioggia e tra le folate di nebbia, continuarono i combattimenti attorno e dentro la rocca, alternati al fuoco delle artiglierie e dei mortai. A sera, dopo ripetuti assalti tedeschi, la rocca era ancora in mano ai soldati statunitensi e ai partigiani. Questi ultimi furono tuttavia costretti a ritirarsi dietro le linee alleate.\nI combattimenti continuarono per altri cinque giorni, ma i tedeschi, nonostante i rinforzi richiamati dal fronte adriatico e l'aiuto ottenuto anche da forze della Repubblica di Sal\u00f2 furono ancora respinti con ingenti perdite.\nIl proclama Alexander.\nUn episodio molto importante nella cronologia delle operazioni partigiane fu il cosiddetto \"proclama Alexander\"; nel tardo pomeriggio del 13 novembre 1944, dall'emittente \"Italia combatte\" (la stazione radio attraverso la quale il comando anglo-americano manteneva i contatti con le formazioni del C.L.N.), fu comunicato il seguente proclama, a nome del Comandante supremo dell'esercito alleato in Italia:\nQuesto documento venne interpretato da alcuni come un invito allo sbandamento delle formazioni partigiane, e favor\u00ec anche interpretazioni sulla volont\u00e0 degli Alleati nell'aiutare il movimento partigiano. In ogni caso il comando del Corpo volontari della libert\u00e0 evit\u00f2 lo smantellamento inopinato del movimento partigiano che anzi, continu\u00f2, salvandosi dall'azione di violenta repressione che i tedeschi intensificarono parallelamente al periodo di inattivit\u00e0 anglo-americane.\nIl CVL invit\u00f2 tutti i comandi regionali a interpretare il proclama Alexander nel senso dell'apertura della campagna invernale, non smobilitare ma passare a una nuova strategia in considerazione delle mutate condizioni belliche e climatiche.\nIl proclama diramato in uno dei momenti pi\u00f9 cruciali della guerra di liberazione fu giudicato, dalla maggior parte delle forze della Resistenza, un duro colpo politico, organizzativo e militare diffuso senza valutarne l'impatto psicologico, che sarebbe stato molto forte.\nIl punto di vista americano prevalse e quello italiano divenne un \"fronte dimenticato\". I dirigenti della Resistenza appresero questa decisione dalla radio, cos\u00ec come l'appresero i nazifascisti la cui reazione non si fece attendere.\nI tedeschi contando sull'interruzione delle operazioni Alleate intensificarono le azioni di rastrellamento per garantirsi il controllo su tutto il territorio del nord. Sebbene colpiti duramente sulle montagne e sulle colline, anche a causa della superiorit\u00e0 di mezzi della Wehrmacht, i partigiani riuscirono tuttavia a superare il periodo repressivo disperdendosi nella pianura Padana a ridosso dei centri urbani.\nI mesi di novembre e dicembre furono molto drammatici per la Resistenza a Bologna - Forl\u00ec e Ravenna, anche se tardi, furono liberate perch\u00e9 il dispositivo insurrezionale non fu distrutto, ma molto indebolito dalle decisioni Alleate, causando un rallentamento nelle operazioni nella penisola e il protrarsi del conflitto in Italia. La sostituzione dell'inglese Alexander con lo statunitense Clark fu invece distensiva per i rapporti tra CLN ed Alleati, e vide un'intensificazione degli aviolanci alleati con aiuti ai resistenti in armi, munizioni e viveri.\nA febbraio 1945 veniva schierato in linea il nuovo gruppo da combattimento \"Folgore\" costituito attraverso lo scioglimento della divisione paracadutisti \"Nembo\", che inizi\u00f2 le operazioni tra i fiumi Serio e Santerno; con una serie di attacchi iniziati il 1\u00ba aprile e proseguiti fino al 16 in concorso con il battaglione \"Grado\" di fanteria di marina veniva occupato Tossignano nella mattina del 13, respingendo poi i contrattacchi tedeschi e occupando infine il monte Bello. Il 19 aprile, sempre i paracadutisti della Nembo sloggiavano un battaglione di paracadutisti tedeschi del 4\u00ba reggimento della 1\u00aa divisione \"Gruene Teufels\" (Diavoli verdi) nella battaglia di Case Grizzano con 33 caduti, di cui 3 ufficiali, e 52 feriti, di cui 6 ufficiali, e vennero concesse due MOVM e una Distinguished Service Cross britannica. Un'altra tappa importante fu la battaglia di Filottrano, che vide unit\u00e0 del II Corpo Polacco e il Gruppo di Combattimento \"Nembo\" contrapposti alla 71. e 278. infanterie-division tedesche facenti parte della 10. Armee, con il paese di Filottrano punto di cerniera tra le due divisioni tedesche ed ordine di \"tenere Ancona quanto pi\u00f9 a lungo possibile, senza farsi colpire in forma distruttiva...\". Prologo alla battaglia fu la fucilazione da parte tedesca di dieci cittadini di Filottrano in risposta ad un non meglio precisato attacco a colpi d'arma da fuoco ad un autocarro tedesco il 30 giugno. Il giorno dopo il 15\u00ba reggimento Ulani di Poznan, avanguardia della 5\u00aa divisione polacca Kresowa, attacc\u00f2 l'abitato di S. Biagio costringendo alla reazione i tedeschi, ma il 2 luglio il loro attacco si aren\u00f2 di fronte alle truppe alleate ed in seguito i carristi polacchi ed i paracadutisti italiani della Nembo appoggiati da guastatori proseguirono il tentativo di sfondamento in direzione di Ancona. Nei giorni successivi e fino al 7 luglio, il paese e le zone circostanti vennero aspramente contese dalle due parti con aspri contrattacchi di fanteria e forze corazzate, ma persi Castelfidardo ed Osimo i tedeschi dovettero ritirarsi dalla zona lasciando Filottrano in mano agli italiani, che entrarono in citt\u00e0 col XIV battaglione paracadutisti; le perdite furono di 56 morti e 231 feriti, con 59 dispersi.\nL'offensiva finale e la Liberazione.\n Nei primi giorni di aprile le forze alleate diedero vita all'offensiva finale per sfondare la Linea Gotica e dilagare successivamente dalla Pianura Padana verso tutta l'Italia del nord. Nella prima settimana manovre diversive sui lati del fronte distolsero le forze dello schieramento tedesco dall'imminente attacco principale. Nel quadro operativo rientrava l\"operazione Roast\", un assalto condotto dalla 2\u00aa Brigata Commando britannica supportata dai partigiani della 28\u00aa Brigata Garibaldi \"Mario Gordini\" per catturare l'istmo fra Comacchio e Porto Garibaldi e liberare il lato nord delle valli di Comacchio. Contemporaneamente l'operazione Bowler colp\u00ec le infrastrutture di trasporto fluviali e portuali veneziane, cui ormai le forze dell'asse erano costrette a ricorrere data l'inservibilit\u00e0 di ferrovie e strade.\nIl 6 aprile 1945 un pesante bombardamento d'artiglieria colp\u00ec le difese tedesche sul Senio. Il 9 aprile 825 bombardieri pesanti, seguiti dai cacciabombardieri, lanciarono bombe a frammentazione nelle retrovie del Senio. L'8\u00aa Divisione indiana, la 2\u00aa Divisione neozelandese e la 3\u00aa Divisione dei Carpazi (sul fronte del II Corpo polacco lungo la Via Emilia) attaccarono all'imbrunire e raggiunsero l'11 aprile il fiume Santerno nelle prime ore del mattino. La 5\u00aa e 6\u00aa Compagnia dell'87\u00b0 Friuli sferrarono l'attacco all'alba del 10 aprile, superando il Senio e raggiungendo le case di Cuffiano. I neozelandesi, tuttavia, avevano raggiunto il Santerno gi\u00e0 la notte del 10 aprile attraversandolo all'alba dell'11. I polacchi giunsero sul Santerno la notte dell'11 aprile.\nNella tarda mattinata del 12 aprile, dopo una notte di continui assalti, l'8\u00aa Divisione indiana si stabil\u00ec sulla riva opposta del Santerno e la 78\u00aa Divisione britannica cominci\u00f2 a oltrepassarla per assaltare Argenta. Nel frattempo la 24\u00aa Brigata Guardie britanniche, facenti parte della 56\u00aa Divisione (Londra) di fanteria britannica aveva lanciato un attacco anfibio attraverso l'acqua e il fango delle lagune presso Argenta. Anche se riuscirono a raggiungere la riva opposta, la notte del 14 aprile rimasero bloccati sulle posizione della \"Fossa Marina\". La 78\u00aa Divisione britannica si ferm\u00f2 la stessa notte sul Reno presso Bastia.\nLa V Armata americana inizi\u00f2 il suo assalto il 14 aprile, dopo il bombardamento di 2000 bombardieri pesanti e di circa 2000 pezzi d'artiglieria, con gli attacchi del IV Corpo americano (Forza di spedizione brasiliana, 10\u00aa Divisione da montagna e 1\u00aa Divisione corazzata americana) sulla sinistra. A ci\u00f2 segu\u00ec nella notte del 15 aprile l'offensiva del II Corpo che colp\u00ec con la 6\u00aa Divisione corazzata sudafricana e la 88\u00aa Divisione di fanteria. Esse avanzarono verso Bologna fra la SS 64 e la SS 65. I progressi contro la coriacea resistenza dei tedeschi furono lenti ma alla fine la superiorit\u00e0 di fuoco degli Alleati e la mancanza di riserve dei tedeschi fecero s\u00ec che per il 20 aprile entrambi i Corpi d'armata americani sfondassero le difese sugli Appennini e raggiungessero la Pianura Padana. La 10\u00aa Divisione da montagna fu reindirizzata ad aggirare Bologna e lasciarsela sulla sua destra premendo verso nord. Il II Corpo americano sarebbe rimasto ad occuparsi di Bologna insieme con l'VIII Armata britannica che avanzava dalla loro destra.\nPer il 19 aprile il blocco presso Argenta fu forzato e la 6\u00aa Divisione corazzata britannica sfil\u00f2 attraverso l'ala sinistra dell'avanzante 78\u00aa Divisione britannica per correre verso nord ovest lungo il Reno fino a Bondeno e l\u00ec riunirsi con la V Armata americana, in modo da completare l'accerchiamento di Bologna ed intrappolare i tedeschi che la difendevano.\nNel pomeriggio del 20 aprile gli italiani della \"Friuli\" si attestarono sull'Idice, ultima difesa di Bologna. Su tutto il fronte la difesa dei tedeschi era disperata ma ancora determinata, ma nonostante ci\u00f2 la mattina del 21 aprile il I Battaglione della 87\u00aa \"Friuli\" entr\u00f2 in Bologna avanzando lungo la via Emilia (SS 9), con in testa il Comandante di reggimento Arturo Scattini, insieme alla 3\u00aa Divisione dei Carpazi (II Corpo polacco), seguita dopo un paio d'ore dal II Corpo americano che entr\u00f2 da sud.\nIl IV Corpo americano continu\u00f2 la sua avanzata verso nord e raggiunse il Po a San Benedetto Po il 22 aprile. Il fiume fu attraversato il giorno seguente e l'avanzata prosegu\u00ec a nord verso Verona che fu liberata il 26 aprile. Alla destra della V Armata (sulla sinistra dell'VIII Armata britannica) il XIII Corpo britannico pass\u00f2 il Po presso Ficarolo il 22 aprile. Il V Corpo britannico attravers\u00f2 il Po il 25 aprile dirigendosi speditamente verso l'ultima linea di resistenza tedesca (\"Linea Veneziana\") costruita lungo l'Adige.\nLe truppe tedesche stavano ripiegando ovunque: appena le forze Alleate cominciarono a premere e ad attraversare il Po, il contingente brasiliano e la 34\u00aa Divisione di fanteria con la 1\u00aa Divisione corazzata del IV Corpo, posizionati sull'ala sinistra dello schieramento, si catapultarono verso ovest lungo la SS 9 (via Emilia); attraversarono Piacenza ed il Po per tagliare la via di fuga alle truppe naziste attraverso la pianura padana verso la Svizzera e l'Austria attraverso il Lago di Garda ed il Passo del Brennero. Il 27 aprile la 1\u00aa Divisione corazzata entr\u00f2 a Milano, liberata dai partigiani il 25 aprile. Il comandante del IV Corpo, Crittenberge, entr\u00f2 nella citt\u00e0 il 30 aprile. Il 28 aprile a sud di Milano il contingente brasiliano imbottigli\u00f2 il 148\u00ba \"Grenadier\" (granatieri) tedesco e un'intera divisione di bersaglieri italiani, la 1\u00aa Divisione Bersaglieri Italia, catturando un totale di 13.500 prigionieri nella battaglia della Sacca di Fornovo.\nSull'estrema destra dello schieramento alleato il V Corpo britannico, incontrando minori resistenze, attravers\u00f2 la simbolica \"Linea Veneziana\", e nelle prime ore del 29 aprile entr\u00f2 a Padova dove i partigiani avevano gi\u00e0 catturato una guarnigione tedesca di 5.000 militari.\nCon l'approssimarsi della fine delle ostilit\u00e0, militari e partigiani si adoperarono per salvare quanto possibile delle fabbriche ed infrastrutture italiane dalla distruzione. Gli NP (Nuotatori - Paracadutisti, incursori della Marina) furono il primo reparto alleato ad entrare in Venezia il 30 aprile 1945, dove si trovavano alcuni reparti tedeschi che non avevano ottemperato all'ordine di resa. Alle ore 17 del 27 aprile, in seguito a un'offensiva di reparti partigiani iniziata il 22, gli NP sbarcavano sull'isola di Bacucco (oggi chiamata Isolaverde), che si trova alla foce del Po di Goro e divide la sacca dello stesso dal mare. Preso contatto con un gruppo di tedeschi, gli NP li impegnano in combattimento catturandone 14, dopodich\u00e9 i tedeschi si diedero alla fuga. Lasciati i prigionieri sotto sorveglianza, il gruppo comandato dal sottotenente Garrone insegu\u00ec i fuggiaschi e ne cattur\u00f2 12 unitamente ad un barcone a motore, armi, una tonnellata di viveri e 5 cavalli. Il giorno dopo agli avamposti degli incursori si presentarono degli ucraini arruolati dai tedeschi per trattare la resa del loro reparto nelle mani di una formazione regolare e non di partigiani. Accettata la resa, con la condizione che i prigionieri non sarebbero stati restituiti ai russi, alle ore 8:00 del 28 aprile gli incursori sbarcano a Chioggia acclamati dalla popolazione; il 30 il reparto arriva a Venezia.\nUna delle ultime operazioni compiute dalle forze italiane fu l'operazione Herring, un lancio di 226 paracadutisti italiani, appartenenti alle divisioni \"Folgore\" e \"Nembo\", nata dal 183\u00ba Reggimento paracadutisti \"Nembo\". Le squadre erano composte da met\u00e0 della squadrone \"Frecce\" (\"Frecce Squadron\") e met\u00e0 della Nembo e 1 sergente guastatore britannico in piccoli gruppi di 6-8 uomini, (eccezionalmente 12-16) in un'area compresa tra Ferrara, Mirandola, Poggio Rusco, Modena ed il fiume Po, allo scopo di infiltrarsi tra le linee tedesche, sabotare telefoni, ponti, depositi di munizioni ed altri obiettivi sensibili, per causare il caos assieme a reparti di partigiani. L'azione, che fu l'ultima operazione di aviolancio compiuta durante la seconda guerra mondiale, avrebbe dovuto durare 36 ore, a partire dalla notte del 19 aprile; invece nelle notti del 20-21-22 e 23 aprile 1945 vennero effettuate varie azioni di guerriglia e sabotaggio alle spalle dell'esercito tedesco fortificato nella linea Gotica. Quella che doveva essere guerriglia si trasform\u00f2 invece in una dura battaglia che port\u00f2 alla conquista di 3 ponti, alla distruzione di una polveriera, 44 automezzi blindati, corazzati o protetti, al taglio di 77 linee telefoniche, con in aggiunta (assieme ai partigiani) l'uccisione di 481 tedeschi ed alcuni elementi della milizia, e la cattura di almeno 1083 prigionieri, che vennero consegnati alla 6\u00aa divisione corazzata britannica. Le perdite italiane (esclusi i partigiani) furono di 30 morti, e 12 feriti (pi\u00f9 un morto britannico). Le truppe italiane furono quindi raggiunte da reparti alleati (e ulteriori formazioni partigiane) favorendo il forzamento del Po; a parte il supporto di poche decine di partigiani avevano dovuto combattere da soli fino alla tarda serata del 20 aprile in condizioni di nettissima inferiorit\u00e0 numerica. Tra gli italiani rimase vittima dello scontro il sottotenente Franco Bagna, il cui coraggio gli valse dopo la morte una medaglia d'oro al valor militare.\nNell'ambito di questa guerra vi furono anche episodi di scontri tra italiani, che si protrassero anche dopo la resa di Caserta delle forze dell'Asse in Italia che entr\u00f2 effettivamente in vigore il 2 maggio 1945. Tra questi, l'Eccidio di Porz\u00fbs, che evidenzi\u00f2 i contrasti (comunque limitati se paragonati al numero di uomini impegnati) tra le forze partigiane, riflesso delle diverse visioni politiche dei partiti facenti parte del CLN. Dopo questo fatto, i superstiti della Brigata Osoppo non consegnarono tutte le armi al momento della Liberazione, gettando le basi di un'organizzazione segreta, detta \"Organizzazione O\" dal nome del suo comandante, il colonnello Luigi Olivieri, con finalit\u00e0 anticomuniste, che durer\u00e0 fino al 1956 per confluire poi nell'organizzazione Gladio.\nConseguenze.\nLa liberazione del Paese ebbe un costo elevato di vittime militari e civili, quantificabili in oltre 200.000 morti italiani. Le stime maggiormente condivise dagli storici indicano un numero di caduti di circa 40.000 partigiani e circa 3000 militari dell'esercito cobelligerante impegnato nella Campagna d'Italia, a cui si aggiungono i caduti nei combattimenti che immediatamente seguirono l'armistizio, i militari italiani caduti come partigiani nei Balcani, i militari morti come prigionieri dei tedeschi, i civili uccisi nelle rappresaglie nazifasciste, i deportati nei lager, le vittime dei bombardamenti anglo-americani e gli aderenti alla RSI morti in azione o fucilati nell'aprile '45 (fra i 12 e i 15.000). A testimonianza del sacrificio vennero conferite molte onorificenze da diverse istituzioni: oltre alle numerose medaglie al valor militare conferite a soldati, partigiani e intere citt\u00e0 (ad esempio Marzabotto) dalle autorit\u00e0 civili e militari italiane, anche gli Alleati crearono il Certificato al Patriota per i partigiani ed un \"Certificate of merit\" per i militari delle forze Armate Cobelligeranti; agli internati nei campi di prigionia venne dedicata una Medaglia d'onore dal governo italiano.\nLo sforzo bellico in territorio italiano cost\u00f2 agli Alleati pi\u00f9 di 120.000 caduti (fra morti in battaglia, dispersi e feriti in seguito deceduti) mentre i soldati tedeschi uccisi in Italia furono circa 260.000.\nIl 29 aprile del 1945 a piazzale Loreto a Milano, nel luogo di un precedente eccidio di partigiani, furono esposti i cadaveri di Benito Mussolini, Claretta Petacci e altri esponenti della Repubblica Sociale. L'episodio (insieme alla Resa di Caserta siglata lo stesso giorno) segn\u00f2, nella sua crudezza, la fine della guerra, dell'occupazione nazista e del ventennio di dittatura.\nL'Italia si avvi\u00f2 quindi a ricostituire la propria rappresentanza democratica, mettendo in discussione lo stesso assetto monarchico dello Stato.\nLa luogotenenza di Umberto II di Savoia dur\u00f2 fino al 9 maggio 1946, fino alla abdicazione di Vittorio Emanuele III in favore del figlio; Umberto ricopr\u00ec tuttavia il titolo regale per poco pi\u00f9 di un mese: il 2 giugno 1946 il referendum istituzionale (i cui risultati vennero resi noti sette giorni dopo) sanc\u00ec la nascita della Repubblica Italiana, che verr\u00e0 proclamata il 18 dello stesso mese. Nelle prime consultazioni politiche a suffragio universale sia maschile che femminile nella storia d'Italia, oltre al pronunciamento sulla scelta fra monarchia o repubblica vennero eletti i componenti dell'Assemblea costituente incaricata di scrivere la nuova Costituzione repubblicana che and\u00f2 a sostituire lo Statuto albertino sino ad allora vigente."}
{"id": "3232217", "revid": "767487", "url": "https://it.wikipedia.org/wiki?curid=3232217", "title": "Giovanni Gasparini", "text": "Carriera.\nCresciuto nella Pro Palazzolo, disput\u00f2 con il Verona la stagione 1928-29 in Divisione Nazionale, poi gioc\u00f2 in Serie A con Inter e Brescia. Con l'Inter gioc\u00f2 solo due incontri. Con il Brescia disput\u00f2 otto Campionati, cinque nella nuova Serie A, in totale con la maglia delle rondinelle gioc\u00f2 171 partite e realizz\u00f2 4 reti. Chiuse la carriera ancora nella Pro Palazzolo."}
{"id": "3232218", "revid": "307923", "url": "https://it.wikipedia.org/wiki?curid=3232218", "title": "Tour Ivoirien de la Paix", "text": "Il Tour Ivoirien de la Paix (it. \"Giro Ivoriano della Pace\") \u00e8 una corsa a tappe maschile di ciclismo su strada, che si svolge in Costa d'Avorio. Fa parte dell'UCI Africa Tour, come evento di classe 2.1.\nLa corsa fu creata nel 2008, per aggiungere nuovi eventi al calendario del circuito continentale africano. Nel 2009 e 2010 non \u00e8 stata organizzata.\nAlbo d'oro.\n\"Aggiornato all'edizione 2008.\""}
{"id": "3232221", "revid": "599013", "url": "https://it.wikipedia.org/wiki?curid=3232221", "title": "Gianfranco Gatti", "text": "Carriera.\nGioc\u00f2 tre stagioni di Serie A con il Como."}
{"id": "3232223", "revid": "21880", "url": "https://it.wikipedia.org/wiki?curid=3232223", "title": "Erythraea centaurium", "text": ""}
{"id": "3232228", "revid": "1086846", "url": "https://it.wikipedia.org/wiki?curid=3232228", "title": "Ugo Gregorin", "text": "Carriera.\nAla, gioc\u00f2 in Serie A nella , collezionando complessivamente 20 presenze e 7 reti in massima serie. Il punto pi\u00f9 alto della sua carriera \u00e8 indubbiamente la \"doppietta\" realizzata al Grande Torino, nell'incontro disputato al Filadelfia il 22 dicembre 1946 e conclusasi peraltro col successo dei granata per 7 a 2."}
{"id": "3232232", "revid": "599013", "url": "https://it.wikipedia.org/wiki?curid=3232232", "title": "Andrea Romitti", "text": "Carriera.\nDal 1940 al 1942 ha giocato in Serie C col ; nella stagione 1942-1943 ha giocato 2 partite nel campionato di Serie A con l'Ambrosiana-Inter."}
{"id": "3232238", "revid": "599013", "url": "https://it.wikipedia.org/wiki?curid=3232238", "title": "Elio Giorgi", "text": "Carriera.\nGioc\u00f2 per una stagione in Serie A nella ."}
{"id": "3232242", "revid": "599013", "url": "https://it.wikipedia.org/wiki?curid=3232242", "title": "Ferdinando Baston", "text": "Carriera.\nGioc\u00f2 per tre stagioni in Serie A con il Vicenza."}
{"id": "3232244", "revid": "73843", "url": "https://it.wikipedia.org/wiki?curid=3232244", "title": "Roberto Bertea", "text": "Biografia.\nDebutta come attore in teatro alla fine degli anni trenta; viene notato da Carmine Gallone che lo fa scritturare per una parte nella pellicola \"Oltre l'amore\". Con lo stesso regista lavorer\u00e0 in altri due film.\nNel dopoguerra inizia la sua collaborazione come doppiatore all'interno della Cooperativa Doppiatori CID e SAS di Roma, sino a diventare direttore di doppiaggio.\nMolto attivo nelle prosa radiofonica della Radio Rai fino agli anni sessanta, svolge anche l'attivit\u00e0 di presentatore di spettacoli di intrattenimento, spesso insieme alla collega Gianna Piaz, lavorando, anche se saltuariamente, come soggettista, sceneggiatore, regista e adattatore ai dialoghi.\nRare le sue apparizioni nella prosa televisiva Rai.\nMor\u00ec il 28 dicembre 1985 all'et\u00e0 di 63 anni.\nDoppiaggio.\nPer il doppiaggio \u00e8 stato attivo presso CID, SAS, CDC e CVD."}
{"id": "3232246", "revid": "831312", "url": "https://it.wikipedia.org/wiki?curid=3232246", "title": "Tour du Cameroun", "text": "Il Tour du Cameroun (it. \"Giro del Camerun\") \u00e8 una corsa a tappe maschile di ciclismo su strada, che si svolge in Camerun, ogni anno in febbraio. Dal 2005 entr\u00f2 a far parte dell'UCI Africa Tour, come evento di classe 2.2.\nLa prima edizione si tenne nel 1965 e fu vinta dal camerunese Joseph Kono, poi la corsa non fu pi\u00f9 organizzata fino al 2003.\nAlbo d'oro.\n\"Aggiornato all'edizione 2021.\""}
{"id": "3232248", "revid": "599013", "url": "https://it.wikipedia.org/wiki?curid=3232248", "title": "Carlo Rognoni (calciatore)", "text": "Carriera.\nGioc\u00f2 in Serie A con l'Alessandria."}
{"id": "3232253", "revid": "1305772", "url": "https://it.wikipedia.org/wiki?curid=3232253", "title": "Splatterhouse (videogioco 2010)", "text": "Splatterhouse \u00e8 un videogioco picchiaduro sviluppato e pubblicato dalla Namco Bandai per PlayStation 3 ed Xbox 360. \u00c8 stato pubblicato in America del Nord il 23 novembre 2010 ed in Europa il 26 novembre 2010. Si tratta di un remake di \"Splatterhouse\", celebre videogioco arcade pubblicato nel 1988. Come gli altri capitoli della serie, Il gioco combina gli elementi dei picchiaduro con i temi del cinema horror.\nTrama.\nUna ragazza di nome Jennifer viene chiamata a casa del Dr. West, professore di Necrobiologia, per raccogliere una sua intervista per il giornale scolastico e il suo fidanzato Rick decide di accompagnarla. Una volta all'interno della casa, Rick e Jennifer vengono assaliti dai mostri creati dal Dr. West, che rapiscono Jennifer e feriscono mortalmente Rick, il quale nella colluttazione apre accidentalmente un sarcofago da cui cade una maschera. Mentre sta per morire Rick sente la maschera chiamarlo e comunicargli che se la indosser\u00e0, grazie ai suoi poteri, potranno salvare Jennifer insieme. Non avendo alternative oltre alla morte, Rick indossa la maschera e si trasforma in una bestia umanoide dalla forza sovrumana in grado di diventare pi\u00f9 forte con il sangue delle creature che uccide. Rick si mette quindi sulle tracce del Dr. West e della sua ragazza Jennifer, viaggiando attraverso la casa infestata da creature abominevoli e mostruose. Arrivato quasi dal Dr. West e Jennifer, Rick si scontra con un Poltergeist dentro una bambola, il quale usa i mobili della stanza per diventare un'enorme creatura di legno umanoide. Dopo molti scontri tra i piani della casa Rick prende la bambola dal suo enorme corpo e la distrugge. Trovati finalmente West e Jennifer, il folle dottore rimane come sconvolto vedendolo per quello che \u00e8 ma, poi lo intima di non seguirlo, scomparendo con la ragazza in una sorta di portale; Rick, d'altro canto, vi si precipita anche lui.\nIl portale lo conduce, secondo quanto gli dice la maschera, in un futuro alternativo, dove il mondo \u00e8 stato distrutto dai Corrotti, esseri mostruosi che anelano alla distruzione dei mondi che trovano; la maschera afferma che per fare ci\u00f2 gli servono un uomo tanto folle da fare un patto con loro per preparare le loro armate ed evocarli; quell'uomo, adesso, \u00e8 il Dr. West. Rick si addentra in un oscuro mattatoio, dove, oltre a usare gli attrezzi e le varie macchine come strumenti di tortura, sente una sorta di presenza intorno a lui: quando si trova dentro un ascensore ecco che il suo presentimento si avvera: l'ascensore viene bloccato dal Biggy Man, un essere con un sacco di juta in testa e due motoseghe come protesi delle mani. Nonostante la pericolosit\u00e0 del nuovo avversario Rick riesce, apparentemente, ad atterrarlo; improvvisamente, per\u00f2, le luci si spengono, e il Biggy Man si trova sotto Rick, e lo fa cadere aprendo un buco. Rick vede finalmente Jennifer con il Dr. West, ma proprio in quel momento un portale li fa sparire e al loro posto compare di nuovo il Biggy Man; Rick, deciso a fare sul serio, si scontra in un combattimento all'ultimo sangue con il suo avversario, dal quale riesce a strappargli una motosega che la usa per infliggerli gravi ferite, per poi finirlo. Attraversato il portale, Rick si ritrova nelle fondamenta della magione di West, dove il dottore ha usato monumenti e templi Maya, anche come luogo di culto per i Corrotti. Rientrato all'interno della casa, Rick vi si addentra sempre di pi\u00f9, scoprendo che la casa \u00e8 fatta sia di pietra che di carne: questo perch\u00e9 il luogo \u00e8 stato influenzato dai Corrotti, e ora la casa \u00e8 come se fosse viva.\nArrivato dentro un gigantesco laboratorio sotterraneo, Rick ritrova il Dr. West e Jennifer; il dottore, stavolta, si complimenta con lui, facendogli capire che con la maschera \u00e8 diventato un mostruoso assassino, e che Jennifer potrebbe non volerlo pi\u00f9 accanto a lei; approfittando della distrazione di Rick, West gli sguinzaglia contro l'ennesima sua creazione, l'Experiment 765, ma anche quest'abominazione viene uccisa dalla furia di Rick. Come ultimo asso nella manica, West apre un portale che teletrasporta Rick di nuovo nel futuro, in un Luna Park. Questo posto, all'inizio disabitato, si scoprir\u00e0 essere pieno di creature spaventose, dove tra l'altro Rick si scontrer\u00e0 con il riflesso malvagio di Jennifer e di se stesso. Fuggito dal Luna Park, Rick si ritrova di nuovo dentro la casa di West, ma di lui sembra non esserci traccia. All'improvviso, Rick sente dentro la sua testa la voce di West di molti anni fa: lui un tempo era uno stimato chirurgo della citt\u00e0 di Arkham, ma purtroppo sua moglie, Leonora, mor\u00ec per il colera. West, distrutto per la morte della moglie, cominci\u00f2 ad avere folli visioni che gli intimarono di riportarla in vita; l'esperimento riusc\u00ec, ma Leonora si tramut\u00f2 in un mostro che cominci\u00f2 a terrorizzare la citt\u00e0; West, ancora pi\u00f9 sconvolto per quello che aveva fatto, decise di rinchiudere la moglie dentro la casa. Nel frattempo, sempre pi\u00f9 vicino a scoprire la verit\u00e0, Rick si trova nei sotterranei, dove scopre finalmente il cuore della casa. Distrutto il cuore la casa cessa di esistere ma un portale risucchia Rick, stavolta nel passato, dove diventer\u00e0 una figura chiave nella vita di West: infatti, West, a causa di un inganno dei cittadini di Arkham, si era allontanato dalla casa, ma un presentimento cominci\u00f2 a nascere in lui; mosso dal dubbio West ritorn\u00f2 alla sua casa e vide su una scogliera un enorme uomo di legno, circondato da una folla inferocita, con dentro Leonora, etichettata dagli abitanti come strega.\nWest preg\u00f2 che alla sua amata non venisse fatto del male, e qualcosa rispose alla sua chiamata, che trasform\u00f2 la popolazione in orribili mostri feroci. Rick (credendo che la donna fosse Jennifer), grazie all'aiuto della maschera (che riesce ad aprire dei portali), arriva sulla scogliera dove elimina i mostri ma non fa in tempo a salvare Leonora, tuttavia la donna si trasforma nel mostro che \u00e8 e viene brutalmente uccisa da Rick; il ragazzo e la maschera varcano il portale lasciandosi quella notte alle spalle. Tuttavia West, capendo che ormai aveva perso tutto per colpa dell'ignoranza dell'umanit\u00e0, offre la sua esistenza ai Corrotti in modo che lo aiutino a vendicarlo di tutto il mondo intero, in particolare del carnefice mascherato di sua moglie. Rick ritorna nel presente, dove vede che la Terra si sta sgretolando per l'arrivo dei Corrotti. Questa volta Rick arriva appena in tempo e ferma West che sta per sacrificare Jennifer in occasione dell'eclissi che evocher\u00e0 i Corrotti.\nQualcosa, per\u00f2, non va: l'eclissi continua a formarsi. A questo punto la maschera \"getta la maschera\": egli, un tempo, era stato costretto a servire i Corrotti tra atroci sofferenze, alla fine era riuscito a fuggire da loro, ma la vendetta era cos\u00ec forte che cominci\u00f2 a cercare un corpo e il momento adatto per metterla in atto: infatti, per evocare i Corrotti, non serve un sacrificio, ma diecimila sacrifici, e Rick, per tutto questo tempo, \u00e8 stato solo il carnefice. Tutti i cadaveri che Rick ha lasciato sulla sua strada si uniscono per creare un corpo adatto per\u00f2 al leader dei Corrotti, un'occasione che la maschera non si lascer\u00e0 scappare. Rick, disgustato per l'inganno ma comprendendo il suo \"amico\", distrugge l'orrendo cumulo di cadaveri. Ma le cose non sono finite: ad insaputa di Rick (ma non della maschera) lo spirito del leader dei Corrotti trova rifugio dentro Jennifer, impedendo a di conseguenza a Rick di scogliere il patto con la maschera. Il finale viene lasciato aperto, facendo presumere che le avventure di Rick per salvare la sua amata Jennifer non si sono concluse.\nModalit\u00e0 di gioco.\nIl nuovo \"Splatterhouse\" \u00e8 caratterizzato dalla quantit\u00e0 di sangue che scorrer\u00e0 a fiumi sullo schermo del giocatore; si avr\u00e0 la possibilit\u00e0 di lacerare i nemici in diversi modi, potendo eseguire anche un colpo di grazia finale, detto \"Splatterkill\", molto violento e spettacolare, mediante la corretta esecuzione di un Quick Time Event. Rick avr\u00e0 la possibilit\u00e0 di risucchiare il sangue dei nemici per curare le proprie ferite, inoltre con l'accumulo di punti-sangue potr\u00e0 acquistare, attraverso l'apposito men\u00f9, nuove mosse di combattimento o ampliare le barre della salute e della necroenergia della maschera. Disponibile anche una forma pi\u00f9 potente e demoniaca di Rick, detta \"Modalit\u00e0 Berserker\", attivabile con almeno tre slot della barra della necroenergia pieni.\nSono presenti anche sezioni a scorrimento orizzontale che ricalcano e omaggiano i videogiochi arcade originali di \"Splatterhouse\".\nContenuti extra.\nMan mano che si procede nella storia principale, completando i 12 capitoli che la compongono, si sbloccheranno degli extra:\nSono inoltre disponibili per l'acquisto le Arene di Sopravvivenza: sono in tutto sei e in ognuna di esse bisogner\u00e0 combattere e sopravvivere a venti ondate di nemici; inoltre in ciascuna arena, cos\u00ec come nei livelli principali, ci sar\u00e0 una foto di Jen da ricomporre e vi saranno dieci missioni segrete da portare a termine (ad es. rimanere illeso per 1 minuto oppure effettuare 5 Splatterkill).\nColonna sonora.\nIl gioco vanta una colonna sonora composta prettamente da brani metal di famose band. Questa \u00e8 la tracklist:\nAccoglienza e critica.\nIl gioco ha ricevuto critiche contrastanti. Il pubblico ha generalmente apprezzato l'esperienza videoludica mentre parte della critica specializzata \u00e8 stata piuttosto dura.\nSpazioGames.it d\u00e0 come voto 5.5, lodando l'ottima realizzazione delle sequenze 2D e la possibilit\u00e0 di giocare in versione completa gli originali arcade, ma critica pesantemente il design dei livelli definito grezzo, il combattimento banale e ripetitivo e alcuni momenti di gioco frustranti.\nMultiplayer.it assegna a \"Splatterhouse\" un 7.5 (contro l'8.1 dei lettori), dando un giudizio positivo alla storia coinvolgente, alla violenza del titolo ben orchestrata e al comparto tecnico \"di grande spessore\". Un giudizio negativo riguarda invece il calo di frame rate, i caricamenti troppo lunghi (e addirittura definiti \"scellerati\") e la presenza di passaggi frustranti.\nLa rivista \"Play Generation\" diede alla versione per PlayStation 3 un punteggio di 78/100, apprezzando l'azione senza tregua, che vantava di un buon numero di attacchi e tante citazioni dai classici e come contro il fatto che fosse ripetitivo, graficamente mediocre e con tempi di caricamento molto lunghi, finendo per trovarlo un gioco che presentava tanta azione, tanto gore, creato apposta per gli amanti del genere e dei vecchi classici, ma per chi non fosse un fanatico di tali categorie avrebbe trovato di meglio in giro.\nNamco aveva inizialmente previsto una vendita di copie di \"Splatterhouse\" pari a un milione di unit\u00e0 circa ma, alla luce delle recensioni non troppo favorevoli e del primo periodo di vendite deludenti, ha ridimensionato le aspettative stimando una vendita di 350.000 unit\u00e0."}
{"id": "3232254", "revid": "752999", "url": "https://it.wikipedia.org/wiki?curid=3232254", "title": "Aldo Querci", "text": "Carriera.\nCalciatore.\nGioc\u00f2 in Serie A con Fiorentina e , per complessive 36 presenze in massima serie, con all'attivo una rete in occasione del pareggio esterno contro il Liguria del 30 gennaio 1938\nHa inoltre totalizzato 134 presenze e 8 reti con le maglie di , Messina, Macerata e \nAllenatore.\nDa allenatore ha condotto, tra le altre, Cirio, Prato ed Ercolanese."}
{"id": "3232256", "revid": "1305772", "url": "https://it.wikipedia.org/wiki?curid=3232256", "title": "Sery\u0161evo", "text": "Sery\u0161evo \u00e8 una cittadina della estremo oriente russo, situata nella oblast' dell'Amur. Dipende amministrativamente dal \"rajon\" Sery\u0161evskij, del quale \u00e8 il capoluogo.\nSorge nella parte centro-meridionale dell'\"oblast'\", lungo la ferrovia Transiberiana.\nLa cittadina fu fondata con il nome di \"Belonogovo\" nel 1912, durante la costruzione della \"Ferrovia dell'Amur\"; venne rinominata con il nome di Sery\u0161evo nel 1928, in onore di \"Stepan Michajlovi\u010d Sery\u0161ev\", militare e politico sovietico. La cittadina ottenne lo \"status\" di \"insediamento di tipo urbano\" nel 1948."}
{"id": "3232258", "revid": "132266", "url": "https://it.wikipedia.org/wiki?curid=3232258", "title": "Brevetto di bagnino", "text": ""}
{"id": "3232260", "revid": "1833487", "url": "https://it.wikipedia.org/wiki?curid=3232260", "title": "Michele Giraud", "text": "Era indicato Giraud II per distinguerlo dai fratelli Giovanni e Raffaele, con cui ha militato contemporaneamente nel dal 1930 al 1932, e nel campionato 1938-1939.\nCarriera.\nTerzino cresciuto nelle giovanili del , pass\u00f2 nel 1929 tra le file del Vomero, club napoletano militante in Prima Divisione, l'allora terzo livello del calcio italiano. Milit\u00f2 per quattro anni nel ed altrettanti nel , per poi ritornare un anno nella formazione napoletana ed uno in quella pugliese. Nel periodo della guerra gioc\u00f2 ancora per il Savoia (ridenominato Torrese), disput\u00f2 il Campionato campano nelle file dello Stabia laureandosi campione campano, e per una stagione in Serie A con il Napoli, esordendo nella massima serie in Pro Livorno-Napoli 2-1.Nel 1948 ritorn\u00f2 alla Torrese collezionando 13 presenze in Serie C.\nAllenatore.\nDa allenatore ha guidato il nel 1939 e la Nazionale Militare ai Campionati mondiali militari di calcio del 1950 e del 1951, entrambi vinti dagli \"Azzurri\".\nDopo il ritiro entr\u00f2 in Marina arrivando al grado di ammiraglio; era il nonno di Michela Giraud."}
{"id": "3232262", "revid": "287204", "url": "https://it.wikipedia.org/wiki?curid=3232262", "title": "Serysevo", "text": ""}
{"id": "3232263", "revid": "80339", "url": "https://it.wikipedia.org/wiki?curid=3232263", "title": "Seryshevo", "text": ""}
{"id": "3232267", "revid": "1632387", "url": "https://it.wikipedia.org/wiki?curid=3232267", "title": "The W\u00f6rld Is Yours", "text": "The W\u00f6rld Is Yours \u00e8 il ventesimo album della band inglese Mot\u00f6rhead. Nel Regno Unito, il disco \u00e8 stato pubblicato per la prima volta il 13 dicembre 2010, in allegato ad una edizione speciale del magazine \"Classic Rock\", comprendente anche altri oggetti riguardanti il gruppo. L'edizione mondiale \u00e8 invece uscita l'8 febbraio 2011.\nIl disco segna anche il debutto della neonata etichetta Mot\u00f6rhead Music, che in questa occasione si avvale di una collaborazione con il colosso EMI Music.\nDal 12 novembre 2010 \u00e8 in rotazione radiofonica la canzone \"Get Back in Line\", pubblicata successivamente come singolo il 5 dicembre dello stesso anno."}
{"id": "3232268", "revid": "767487", "url": "https://it.wikipedia.org/wiki?curid=3232268", "title": "Emo Roffi", "text": "Carriera.\nGioc\u00f2 in Serie A con Pro Livorno, Lucchese, Udinese e Legnano."}
{"id": "3232275", "revid": "599013", "url": "https://it.wikipedia.org/wiki?curid=3232275", "title": "Pietro Povero", "text": "Giocava nel ruolo di ala."}
{"id": "3232285", "revid": "6923", "url": "https://it.wikipedia.org/wiki?curid=3232285", "title": "Metropolis Studios", "text": "I Metropolis Studios sono degli studi di registrazione di Londra.\nSono noti per essere stati il luogo di realizzazione di album quali \"Innuendo\" e \"Made in Heaven\" dei Queen (che vi registrarono anche le riprese del loro video \"Headlong\"), \"Urban Hymns\" dei Verve, \"The Second Coming\" degli \"Stone Roses\", e \"Back to Black\" di Amy Winehouse.\nMusicisti.\nTra gli altri artisti ad aver usufruito degli studi:"}
{"id": "3232287", "revid": "767487", "url": "https://it.wikipedia.org/wiki?curid=3232287", "title": "Ermelindo Lovagnini", "text": "\u00c8 morto nel 1973 all'et\u00e0 di 52 anni.\nCarriera.\nHa legato il suo nome alle annate migliori del , dove ha militato (con eccezione della parentesi bellica, nella quale ha disputato alcune amichevoli con la maglia del Milano), dal 1942 al 1949, facendo parte della formazione che nell'annata 1942-1943 ha conteso fino all'ultima giornata lo scudetto al Grande Torino.\nNel 1949, dopo la retrocessione dei labronici in Serie B, passa al , esordiente in massima serie, col quale disputa le ultime sue 8 partite in Serie A, nella stagione chiusa dai lariani al sesto posto.\nProsegue quindi la carriera in Serie B con Brescia e Fanfulla, infine con la in terza e quarta serie.\nIn carriera ha disputato complessivamente 131 incontri nella Serie A a girone unico (pi\u00f9 34 nell'anomalo Campionato 1945-1946), con due reti all'attivo, e 137 incontri (con 4 reti all'attivo) in Serie B."}
{"id": "3232288", "revid": "670021", "url": "https://it.wikipedia.org/wiki?curid=3232288", "title": "Biblioteca provinciale Dr. Friedrich Tessmann", "text": "La Biblioteca provinciale Dr. Friedrich Tessmann (in tedesco \"Landesbibliothek Dr. Friedrich Te\u00dfmann\") \u00e8 la pi\u00f9 grande biblioteca scientifica generica della provincia di Bolzano. Essa \u00e8 stata fondata a Bolzano nel 1982.\nStoria.\nLa Biblioteca \u00e8 intitolata al giurista e politico sudtirolese Friedrich Tessmann (1884-1958) che nel 1957 don\u00f2 la sua ingente biblioteca privata all'Accademia Austriaca delle Scienze a condizione che la collezione fosse resa accessibile al pubblico a Bolzano e che il patrimonio librario venisse continuamente ampliato e integrato.\nNel 2017 la Biblioteca Tessmann dispone di un patrimonio di ca. 516.000 volumi, prevalentemente di lingua tedesca.\nIl suo catalogo online fa parte, dal 1999, del Metaopac delle biblioteche pubbliche austriache e, dal 2003, del Metaopac \"Karlsruher Virtueller Katalog\" dell'Universit\u00e0 di Karlsruhe.\nBiblioteca digitale.\nDal 2010 la Biblioteca offre, quale prima biblioteca in Italia, un servizio di prestito di media digitali, chiamato \"Biblio24\".\nInoltre la Biblioteca offre, all'interno del suo \"Digitales Zeitungsarchiv\", le digitalizzazioni complete di numerosi quotidiani storici dell'area tirolese, a partire dal 1794. Questo progetto, dal 2012, fa parte dell'iniziativa promossa da diverse biblioteche europee, del \"Gateway to European Newspapers\"."}
{"id": "3232293", "revid": "729019", "url": "https://it.wikipedia.org/wiki?curid=3232293", "title": "Bombardamenti di Rostock", "text": "I bombardamenti di Rostock, condotti dal Bomber Command della RAF dalla notte del 23 aprile a quella del 26 aprile 1942, furono una serie di bombardamenti a tappeto facenti parte di una campagna aerea pianificata per radere al suolo le citt\u00e0 tedesche durante la seconda guerra mondiale onde disarticolare il tessuto economico, civile e morale del Terzo Reich. Esso cagion\u00f2 estesa distruzione al patrimonio edilizio ed artistico dell'antica citt\u00e0 e dei quartieri residenziali e la morte di molti civili, mentre numerosi altri rimasero senza casa e lavoro.\nTale tipo di attacco sar\u00e0 ripetuto circa un mese dopo negli immensi raid dell'operazione Millennium e culminer\u00e0 nelle pi\u00f9 tarde incursioni di Amburgo e di Dresda.\nStoria.\nDopo il riuscito bombardamento a tappeto di Lubecca avvenuto la notte del 28 marzo 1942 Arthur Harris, comandante in capo del Bomber Command dal 22 febbraio dello stesso anno, progett\u00f2 di colpire Rostock non con un singolo attacco, ma con una serie di attacchi consecutivi. Rostock, d'altronde, aveva come Lubecca un centro storico costruito prevalentemente in legno e una scarsa difesa antiaerea.\nIl primo attacco si verific\u00f2 la notte del 23 aprile 1942 e vi parteciparono 161 bombardieri, 18 dei quali avevano il compito di distruggere le fabbriche aeronautiche Heinkel mentre agli altri fu assegnato come obiettivo il centro storico. Il raid fu un insuccesso perch\u00e9 la maggior parte delle bombe cadde a circa 10 km dalla citt\u00e0 vecchia e la Heinkel fu mancata completamente. La notte successiva, quella del 24 aprile, tornarono sulla citt\u00e0 125 bombardieri della RAF (91 sul centro della citt\u00e0 e 41 sulla Heinkel) e al ritorno alle basi 112 equipaggi dichiararono di aver centrato i bersagli. In realt\u00e0 gran parte di loro aveva sorvolato una parte diversa della citt\u00e0 mancando dunque gli obiettivi primari.\nIl terzo attacco, eseguito la notte del 25 aprile, fu un concreto passo avanti per il Bomber Command: 126 equipaggi su 128 dichiararono di aver colpito il centro storico o la Heinkel e in effetti, grazie anche alla grande concentrazione dell'attacco, la ricognizione fotografica della mattina del 26 aprile conferm\u00f2 le loro parole. L'ultima incursione fu anche la pi\u00f9 disastrosa per Rostock. La notte del 26 aprile volarono sulla citt\u00e0 del Meclemburgo-Pomerania Anteriore 107 aerei (52 contro Rostock-citt\u00e0 e 55 contro la Heinkel) e 92 di loro centrarono in pieno i bersagli, in un arco di tempo di un'ora e, nel caso della Heinkel, volando dai 60 ai 200 m di altitudine.\nIl primo ministro Winston Churchill si compliment\u00f2 pubblicamente con Harris alla fine dei bombardamenti, anche per ringraziarlo del raid su Lubecca.\nDanni e vittime.\nIn quattro incursioni il Bomber Command invi\u00f2 un totale di 521 bombardieri, 468 dei quali sganciarono 449 tonnellate di bombe convenzionali e 310 tonnellate di bombe incendiarie. Dodici aerei vennero persi.\nIl 32% del centro di Rostock (90 ettari) and\u00f2 distrutto e la citt\u00e0 vecchia per il 70%. Tre importanti chiese risultarono danneggiate, ma la sciagura si rivers\u00f2 principalmente su quartieri residenziali ed edifici pubblici. Circa 1.800 case crollarono completamente e morirono circa 2.000 persone, anche se il numero preciso non \u00e8 mai stato conosciuto. Per alcuni giorni l'80% della popolazione (cio\u00e8 quasi 98.400 persone) fu evacuata in attesa che le squadre antincendio spegnessero i fuochi. La Heinkel, l'Arado e altre industrie incassarono una discreta quantit\u00e0 di bombe ma la loro produttivit\u00e0 non cal\u00f2 in maniera sostanziale; idem per le ferrovie."}
{"id": "3232294", "revid": "62004", "url": "https://it.wikipedia.org/wiki?curid=3232294", "title": "Tour du S\u00e9n\u00e9gal", "text": "Il Tour du S\u00e9n\u00e9gal (it. \"Giro del Senegal\") \u00e8 una corsa a tappe maschile di ciclismo su strada, che si svolge con cadenza annuale in Senegal. Fa parte del calendario dell'UCI Africa Tour come prova di classe 2.2.\nLa prima edizione si tenne nel 2001, anche se un primo giro ciclistico del Senegal fu disputato gi\u00e0 nel 1970. Nel 2005 la corsa entr\u00f2 a far parte del calendario Africa Tour, rimanendovi fino al 2009 (con la sola esclusione dell'edizione 2008). Dal 2011 al 2014 non si \u00e8 disputata. Si corre di nuovo dal 2015, e dal 2016 \u00e8 di nuovo parte del calendario Africa Tour.\nAlbo d'oro.\n\"Aggiornato all'edizione 2019.\"\n "}
{"id": "3232297", "revid": "1573940", "url": "https://it.wikipedia.org/wiki?curid=3232297", "title": "Pelobates fuscus", "text": "Il pelobate fosco o rospo dell'aglio (Pelobates fuscus ()) \u00e8 un anfibio anuro della famiglia Pelobatidae.\nDescrizione.\nAdulto.\n\u00c8 un rospo di medie dimensioni che pu\u00f2 raggiungere gli 8\u00a0cm di lunghezza nelle femmine, circa 6,5\u00a0cm nei maschi.\nPresenta corpo globulare con arti non molto sviluppati. Gli arti posteriori sono caratterizzati dalla presenza di\nsperoni metatarsali particolarmente sviluppati, denominati \"vanghe\", che gli consentono di scavare nel terreno.\nIl dorso \u00e8 di colore bruno con macchie olivastre o giallastre; il ventre \u00e8 biancastro talora con macchie bruno-grigiastre. Ha grosse mascelle arrotondate. La pupilla \u00e8 ellittica con asse verticale. L'assenza delle ghiandole parotoidi consente di distinguerlo dai rospi del genere \"Bufo\".\nLarva.\nI girini misurano alla nascita pochi millimetri ma si accrescono rapidamente sino a raggiungere dimensioni da 10 fino a 18\u00a0cm.Alla nascita hanno pelle translucida con sfumature metalliche, che, col progredire dello sviluppo, diventa pi\u00f9 opaca e scura, con macchie chiare sui fianchi. La bocca \u00e8 dotata di un becco corneo scuro. La coda \u00e8 ben sviluppata e appuntita; sul lato inferiore della pinna caudale \u00e8 ben visibile l'orifizio cloacale.\nBiologia.\nIl pelobate fosco \u00e8 una specie criptica con abitudini fossorie, trascorre cio\u00e8 gran parte dell'anno interrato in gallerie anche molto profonde, dalle quali emerge solo per nutrirsi e riprodursi. Tra i maggiori predatori degli adulti di pelobate vi sono varie specie di mammiferi (ricci e mustelidi), di uccelli (ardeidi, strigiformi, corvidi e falconiformi) e di rettili (testuggini palustri, natrici), oltrech\u00e9 specie alloctone, come le tartarughe d'acqua esotiche (\"Trachemys\" spp.) o la rana toro (\"Lithobates catesbeianus\"). Per difendersi il pelobate rigonfia il corpo, secerne sostanze di odore repellente ed emette degli stridii. Per difendersi il pelobate fosco produce una secrezione il cui odore ricorda l'aroma dell'aglio, oppure si gonfia per sembrare pi\u00f9 minaccioso.\nI girini sono esposti alla predazione da parte di pesci (\"Micropterus\" spp., \"Esox\" spp., \"Perca\" spp.), anfibi, crostacei (tra gli altri l'alloctono \"Procambarus clarkii\") ed anche coleotteri acquatici e larve di libellula.\nAlimentazione.\nGli adulti si nutrono di piccoli invertebrati quali insetti (prevalentemente coleotteri), lombrichi e gasteropodi.\nI girini si nutrono di materia vegetale come alghe e piante acquatiche, detriti organici e plancton (protozoi, rotiferi e piccoli crostacei).Il cannibalismo \u00e8 frequente in assenza di cibo nelle pozze d'acqua dove sono deposte le uova.\nRiproduzione.\nLa stagione riproduttiva va da marzo a maggio. Alla fine dell'inverno si risvegliano dallo stato di ibernazione invernale, riemergono in superficie e migrano verso le pozze d'acqua dove avviene la riproduzione. \nL'amplesso \u00e8 di tipo inguinale, il maschio cio\u00e8 cinge la femmina all'attaccatura delle zampe posteriori (e non all'altezza delle ascelle anteriori, come avviene in gran parte degli anfibi). Durante l'accoppiamento entrambi i sessi emettono vocalizzazioni. Le 10-500 uova vengono deposte in cordoni gelatinosi lunghi alcune decine di cm, avvolti a spirale sulla vegetazione sommersa. Si schiudono dopo 2-3 giorni dalla deposizione.\nDistribuzione e habitat.\nLa specie \u00e8 diffusa nelle aree planiziali e collinari dell'Europa centrale, settentrionale e orientale, sino alla Siberia occidentale al Kazakistan nord-occidentale. Popolazioni isolate sono presenti nella Francia centrale e in Italia settentrionale (pianura Padana). La specie \u00e8 localmente estinta in Svizzera.\nIn Italia la specie \u00e8 presente nelle aree planiziali di Piemonte, Lombardia, Veneto, Friuli-Venezia Giulia ed Emilia-Romagna; in tutte queste aree ha subito un rilevante declino.\nSi ritrova in habitat differenti (boschi di latifoglie o conifere, prati, campi coltivati, risaie, stagni, paludi, canali d'irrigazione) purch\u00e9 caratterizzati dalla presenza di un suolo soffice, con una discreta componente sabbiosa.\nTassonomia.\nTradizionalmente a questa specie sono attribuite due sottospecie: la sottospecie nominale (\"P. fuscus fuscus\"), ampiamente distribuita in Europa centrale e in Asia occidentale, e una seconda (\"P. fuscus insubricus\"), endemica dell'Italia settentrionale. In realt\u00e0, il valore tassonomico di questa seconda entit\u00e0 viene attualmente messo in dubbio, in mancanza di chiari caratteri diagnostici..\nConservazione.\nIn considerazione del suo ampio areale la lista rossa IUCN cataloga \"P. fuscus\" come specie a basso rischio (\"Least concern\").\nLa specie \u00e8 elencata in Appendice II della Convenzione di Berna e nell'Annesso IV della Direttiva Europea \"Habitat\" (CEE 92/43 del 21.05.1992). La specie \u00e8 protetta dalla legislazione nazionale in molti paesi europei."}
{"id": "3232313", "revid": "767487", "url": "https://it.wikipedia.org/wiki?curid=3232313", "title": "John Moore (vescovo di Ely)", "text": "Biografia.\nNacque nel Leicestershire, figlio di un commerciante di ferramenta. Studi\u00f2 al Clare College dell'University of Cambridge dove in seguito insegn\u00f2 dal 1667. Rettore a Blaby in Leicestershire dal 1676 al 1687, pass\u00f2 poi, con lo stesso incarico, a \"St Anne\" a Westminster ed a \"St Andrew\" a Holborn. Dal 1670 fu nella casa di Heneage Finch, conte di Nottingham, come cappellano. Sostenne la gloriosa rivoluzione e venne nominato cappellano reale. Nel 1691 divenne vescovo di Norwich. Nel 1707 fu trasferito alla pi\u00f9 ricca diocesi di Ely. Mor\u00ec ad Ely il 31 luglio 1714 e venne tumulato nella cattedrale di Ely. Si spos\u00f2 due volte, la prima con Rose di Neville Thomas Alexander Butler e Cicely Aglionby, e la seconda con Dorothy di William Barnes di Sadberghe, Durham, vedova di sir Richard Brown, Bart (ucciso nelle Fiandre nel 1690 da Col Bilingsley), quale suo terzo marito.\nAl momento della sua morte nel 1714, la collezione di libri e manoscritti di Moore contava pi\u00f9 di 30.000 esemplari, e potrebbe essere stata la pi\u00f9 grande d'Inghilterra. Per celebrare la sua incoronazione, Giorgio I la acquist\u00f2 al completo, pagandola 6.000 ghinee, per donarla alla Cambridge University. La biblioteca di Moore, da sola, conteneva pi\u00f9 del doppio di quanto presente al tempo nella biblioteca dell'Universit\u00e0. Mentre diversi libri sono stati rimossi nel corso degli anni, il dono del re \u00e8 rimasto in gran parte intatto, ed \u00e8 chiamato \"The Royal Library\" in onore del suo donatore."}
{"id": "3232314", "revid": "36627152", "url": "https://it.wikipedia.org/wiki?curid=3232314", "title": "Gradazione discendente", "text": ""}
{"id": "3232315", "revid": "1008732", "url": "https://it.wikipedia.org/wiki?curid=3232315", "title": "Gradazione", "text": ""}
{"id": "3232336", "revid": "599013", "url": "https://it.wikipedia.org/wiki?curid=3232336", "title": "Ademir de Barros", "text": "Caratteristiche tecniche.\nGiocava come ala sinistra. Giocatore dalla grande abilit\u00e0 tecnica, era mancino, ma comunque dotato di una buona sensibilit\u00e0 anche nel piede destro; il suo stile di gioco era all'insegna dell'aggressivit\u00e0, sia in fase offensiva che in quella difensiva, a cui spesso contribuiva ripiegando durante il possesso degli avversari.\nCarriera.\nClub.\nCresciuto nel S\u00e3o Bento, compagine dello stato di San Paolo, fu acquistato dal San Paolo nel 1965 (arriv\u00f2 al club il 17 febbraio). Con la maglia della squadra \"tricolor\" si mise in evidenza, risultando benvoluto dai tifosi e dalla stampa paulista durante la sua lunga militanza con il club della capitale statale. Nel 1970 e 1971 fece parte della squadra che conquist\u00f2 due titoli statali consecutivi, che rimarranno gli unici trofei della sua carriera; il 10 settembre 1973 lasci\u00f2 il club per trasferirsi al modesto Tiradentes-PI, per disputare il Quarto Campeonato Nacional de Clubes: gioc\u00f2 poi per l'Oper\u00e1rio, il Colorado, la Londrina e la Francana, prima di tornare al S\u00e3o Bento nel 1978. Chiuse la carriera con il Barra Bonita, piccolo club dello Stato di San Paolo.\nNazionale.\nEsord\u00ec con la maglia del Brasile il 30 giugno 1965 a Stoccolma contro la , giocando titolare; partecip\u00f2 in seguito alla doppia sfida con l', svoltasi il 4 luglio e il 21 novembre dello stesso anno. Fu poi chiamato in Nazionale nel 1966 da Vicente Feola, che cre\u00f2 una lista di quarantasette possibili convocati per il , da selezionare tramite una serie di amichevoli. Una volta incluso nella lista nei ventidue, gioc\u00f2 la sua ultima partita in Nazionale contro il , il 19 luglio 1966 a Goodison Park."}
{"id": "3232337", "revid": "726373", "url": "https://it.wikipedia.org/wiki?curid=3232337", "title": "Enigma 88", "text": "Enigma 88 (titolo originale \"Still river\") \u00e8 un romanzo di genere fantascientifico di Hal Clement.\nTrama.\nIn un futuro imprecisato, un pianeta, Enigma 88, viene usato da secoli per far esercitare degli studenti che diverranno dei futuri scienziati.\nIn linea di principio questa spedizione di studenti, che comprende anche una terrestre, insieme ad altri studenti \"alieni\", dovrebbe essere quasi di routine, perch\u00e9 fatta migliaia di volte. Su Enigma non dovrebbe esserci nessun essere vivente dato che il pianeta \u00e8 troppo giovane per ospitare forme di vita evoluta.\nMa un incidente imprevisto fa precipitare la situazione, rivelando che il pianeta \u00e8 molto pi\u00f9 pericoloso di quanto si potesse immaginare e uscirne vivi \u00e8 impresa assai ardua."}
{"id": "3232339", "revid": "287204", "url": "https://it.wikipedia.org/wiki?curid=3232339", "title": "Abarth 695 Tributo Ferrari", "text": ""}
{"id": "3232342", "revid": "179980", "url": "https://it.wikipedia.org/wiki?curid=3232342", "title": "Adhemir de Barros", "text": ""}
{"id": "3232345", "revid": "1305772", "url": "https://it.wikipedia.org/wiki?curid=3232345", "title": "Giuseppe Brienza", "text": "Biografia.\nNato in Libia ma residente a Rionero in Vulture (PZ) , Giuseppe Brienza \u00e8 stato eletto Presidente dal Consiglio dell'Autorit\u00e0 per la vigilanza sui contratti pubblici il 14 ottobre 2010 (era Consigliere dal 2004).\n\u00c8 stato Provveditore agli Studi a Novara, Pavia e Bari.\n\u00c8 stato professore a contratto presso l'Universit\u00e0 degli Studi di Bari, quindi \u00e8 stato nominato componente del Consiglio di Amministrazione della stessa Universit\u00e0.\nDal 1992 al 1993 \u00e8 rappresentante del Governo italiano per la ricostruzione in Albania.\nCarriera politica.\n\u00c8 stato sindaco del Comune di Rionero in Vulture dal 14 ottobre 1971 al 29 giugno 1974.\nDal 2000 \u00e8 Vice Presidente della Regione Puglia ed Assessore con delega alla formazione professionale, politiche dell'occupazione e del lavoro, pubblica istruzione e diritto allo studio sotto la Presidenza di Raffaele Fitto.\n\u00c8 eletto Senatore della Repubblica nel 1994, dal '96 nel CCD, rimane in Parlamento durante la XII e XIII legislatura (Segretario della Presidenza del Senato dal 16 maggio 1996 al 7 giugno 2000).\nDal 3 luglio 2001 al 19 luglio 2004 \u00e8 Parlamentare europeo, membro dell'ufficio di Presidenza, iscritto al Gruppo Gruppo del Partito popolare europeo (Democratico-cristiano) e Democratici europei."}
{"id": "3232348", "revid": "39692", "url": "https://it.wikipedia.org/wiki?curid=3232348", "title": "Nectria galligena", "text": ""}
{"id": "3232351", "revid": "36627957", "url": "https://it.wikipedia.org/wiki?curid=3232351", "title": "Don't Stop 'til You Get Enough", "text": ""}
{"id": "3232352", "revid": "36627965", "url": "https://it.wikipedia.org/wiki?curid=3232352", "title": "Rock With You", "text": ""}
{"id": "3232362", "revid": "21880", "url": "https://it.wikipedia.org/wiki?curid=3232362", "title": "Pelobate fosco", "text": ""}
{"id": "3232363", "revid": "56620", "url": "https://it.wikipedia.org/wiki?curid=3232363", "title": "Leonardo Meldert", "text": ""}
{"id": "3232364", "revid": "767487", "url": "https://it.wikipedia.org/wiki?curid=3232364", "title": "Paulo Henrique Souza de Oliveira", "text": "Caratteristiche tecniche.\nGiocava come difensore, ricoprendo il ruolo di terzino sinistro.\nCarriera.\nClub.\nCrebbe nel Flamengo, nella cui prima squadra debutt\u00f2 nel 1960, giocando una sola partita in quell'anno. Mentre nel 1961 non raccolse presenze, torn\u00f2 a far parte della squadra dei titolari l'anno successivo: dal 1964 fu impiegato con regolarit\u00e0, non scendendo mai sotto le quaranta partite a stagione (che comprendeva vari tornei, data la mancanza di un campionato su scala nazionale). Partecip\u00f2 al primo campionato brasiliano del Flamengo, il 1971, scendendo in campo per quindici volte. Passato brevemente ai rivali cittadini del Botafogo, torn\u00f2 alla societ\u00e0 di partenza nel 1972, non partecipando per\u00f2 al campionato nazionale bens\u00ec a quello statale, che il Flamengo vinse, giocando undici incontri. Ha poi chiuso la carriera con l'Ava\u00ed, nel 1973, dopo la vittoria del titolo Catarinense.\nNazionale.\nFu chiamato in Nazionale nel 1966 da Vicente Feola, che cre\u00f2 una lista di quarantasette possibili convocati per il , da selezionare tramite una serie di amichevoli. Esord\u00ec con la maglia del Brasile il 4 giugno 1966 a San Paolo del Brasile contro il , partendo titolare e giocando tutta la partita; partecip\u00f2 in seguito all'amichevole con la e alla doppia sfida con la , e chiudendo il ciclo di partite di preparazione il 5 giugno contro la . Una volta incluso nella lista nei ventidue, gioc\u00f2 due partite al Mondiale, contro (12 luglio) e (15 luglio), disputando in entrambi i casi ogni minuto. Il 19 settembre 1967 chiuse la carriera internazionale giocando a Santiago contro il ."}
{"id": "3232367", "revid": "767487", "url": "https://it.wikipedia.org/wiki?curid=3232367", "title": "Luigia Codemo", "text": "Biografia.\nNacque in una famiglia di intellettuali: il padre Michelangelo era insegnante di lettere, la madre Cornelia Sale vedova Mocenigo, poetessa e traduttrice. Fece frequenti viaggi in Italia e all'estero, studi\u00f2 pittura a Firenze ed ebbe occasione di conoscere e frequentare alcuni fra i pi\u00f9 importanti letterati del XIX secolo quali Manzoni, Tommaseo e Giusti. Nel 1851 si trasfer\u00ec a Venezia dove spos\u00f2 Carlo di Gerstenbrandt.\nPubblic\u00f2 il suo primo romanzo, \"Le memorie d'un contadino\", nel 1856; l'opera, che narrava le vicende di un giovane contadino che si trasferiva a Venezia, riscosse consensi ed elogi soprattutto per la descrizione delle scene domestiche e per l'evidente adesione dell'autrice ai movimenti di indipendenza italiana. Il linguaggio, mutuato dal Manzoni, appare poco curato; l'autrice tuttavia costruiva personaggi, soprattutto personaggi femminili, dal carattere netto e ben definito.\nLa Codemo si ciment\u00f2 anche in testi teatrali: \"I due Barisani, ossia fa quel che vuol la terra\" (1882), \"L'ultima Delmosti\", \"Un processo in famiglia\" (1868), \"Loda la rosa tieni la viola\", \"Letterati e perpetue\", \"La biscia becca il ciarlatano\".\nLe autrici della letteratura italiana.\nLuigia Codemo (1828-1898) \u00e8 tra le scrittrici basilari della storia della letteratura italiana dell'Ottocento; \u00e8 quindi censita in \"Le autrici della letteratura italiana\". "}
{"id": "3232369", "revid": "232551", "url": "https://it.wikipedia.org/wiki?curid=3232369", "title": "Viale della Regione", "text": "Viale della Regione \u00e8 una strada di Caltanissetta. Il percorso che descrive e l'elevato volume di traffico che \u00e8 in grado di ospitare la rendono una delle pi\u00f9 importanti strade della citt\u00e0. Il viale attraversa gran parte del quartiere \"Palmintelli\", rappresentandone il principale asse viario.\nStoria.\nGli anni Cinquanta e Sessanta.\nFino al secondo dopoguerra, la strada, che nel suo intero tragitto continuava fino ad Agrigento, ha avuto la funzione di collegamento tra il centro cittadino e le campagne situate ad ovest della citt\u00e0, in contrada \"Palmintelli\", che negli anni del boom economico fu scelta come zona di nuova espansione urbana per via della sua conformazione morfologica, con lievi pendii, ideale alla costruzione di nuovi edifici.\nA dare il via all'urbanizzazione fu lo stato italiano, che tra gli anni cinquanta e sessanta costru\u00ec degli alloggi popolari alle porte della citt\u00e0, e un villaggio con i fondi dell'UNRRA a met\u00e0 strada tra Caltanissetta e San Cataldo (ora totalmente inglobato al tessuto urbano della citt\u00e0). Entrambi i progetti furono realizzati su quella strada, l'unica nella zona, che nel frattempo aveva assunto la denominazione di \"Via Palmintelli\", che da allora sar\u00e0 la protagonista della crescita urbana della citt\u00e0 durante tutti gli anni sessanta. Attorno agli edifici preesistenti sorsero infatti nuovi edifici e nuove vie secondarie che avrebbero costituito non molto tempo dopo, il \"quartiere\" Palmintelli.\nIl viale dagli anni Settanta ad oggi.\nDurante gli anni settanta, quando ormai il nuovo quartiere si estendeva fino a circa 1 km dal nucleo urbano del primo Novecento, il tratto centrale di via Palmintelli, lungo 490 m, fu interessato da importanti lavori di adeguamento, durante i quali furono create due carreggiate separate da uno spartitraffico alberato largo circa 4,5 m, e fu infine rinominata in \"Viale Della Regione\". La trasformazione cos\u00ec radicale da normale via in \"viale\" fu dettata dalla necessit\u00e0 di rendere la strada adeguata all'importanza del ruolo a cui era stata destinata dal Piano Regolatore, che prevedeva la costruzione di alcuni importanti edifici statali, sorti da l\u00ec a poco, tra cui il Palazzo di Giustizia (la cui realizzazione compromise parte del preesistente Stadio Palmintelli) e l'Archivio di Stato, che avrebbero contribuito a trasformare la zona nel secondo polo direzionale della citt\u00e0.\nLe vie che erano sorte nei dintorni della ex via Palmintelli, insolitamente disposte ordinatamente in griglia (cosa inusuale tra le strade dei quartieri periferici di Caltanissetta), furono dedicate ad alcune regioni italiane sia storiche che attuali, mentre la principale strada parallela, a sud, fu chiamata \"Viale Sicilia\".\nL'espansione della citt\u00e0 non si ferm\u00f2 e continu\u00f2 in tutta la contrada Palmintelli fino al Poggio Sant'Elia, usando come direttrice principale il nuovo viale. Negli anni novanta anche i successivi 550 m furono ampliati e divisi in due carreggiate, a fronte di un crescente volume di traffico che ormai affollava la strada.\nPercorso.\nCon i suoi 1050 m in direzione est-ovest il viale fa parte del percorso urbano ormai dismesso della SS 122, e rappresentava in passato l'unico collegamento stradale con San Cataldo. Collega il centro geografico della citt\u00e0, corrispondente all'antico \"Borgo Palmintelli\", alla periferia ovest, dove si trova il principale ingresso a Caltanissetta.\nHa origine a est dall'intersezione di via Calabria e via Rosso Di San Secondo che, divise da un isolato che comprende tra l'altro l'antico borgo Palmintelli, corrono parallele con senso unico di marcia opposto tra loro (la prima, a sud, corre verso est e la seconda, a nord, verso ovest).\nIl viale corre lungo un percorso sempre rettilineo, che curva leggermente a sinistra in corrispondenza dell'incrocio (a rotatoria) con Via De'Nicola. Le carreggiate sono divise da uno spartitraffico alberato (largo circa 4,5 m nel primo tratto) per tutto il suo tracciato, tranne che in prossimit\u00e0 di alcuni incroci.\nIl viale termina alla \"rotatoria Sant'Elia\", punto di giunzione tra il quartiere Palmintelli e il \"Poggio Sant'Elia\", dove continua verso ovest con il nome di \"Viale Luigi Monaco\".\nMonumenti e luoghi d'interesse.\nLungo il percorso sono presenti molti edifici di notevole interesse storico e architettonico fra i quali (da est a ovest):\nInoltre il viale attraversa \"Piazza Falcone Borsellino\", su cui si affaccia il Palazzo di Giustizia."}
{"id": "3232370", "revid": "1782831", "url": "https://it.wikipedia.org/wiki?curid=3232370", "title": "Felice Minotti", "text": "Biografia.\nEsord\u00ec sulle scene all'et\u00e0 di tredici anni presso una compagnia filodrammatica, e divenne in seguito un affermato attore di variet\u00e0.\nNel 1908 esord\u00ec nel cinema, e partecip\u00f2 alle riprese di un film d'avanguardia e dal titolo \"L'uomo dalla testa dura\" diretto da Edoardo Bencivenga. Successivamente venne scritturato dalla \"Milano Films\" come \u00abcomparsa\u00bb nelle comiche di \"Cocciutelli\" (Eduardo Monthus) e \"Bonifacio\" (\u00c9mile Vardannes).\nIn seguito si trasfer\u00ec a Torino, all'epoca capitale del cinema italiano, dove trov\u00f2 impiego prima all'\"Ambrosio Film\" e poi all'\"Itala Film\". In questa casa cinematografica, Minotti fu uno degli attori principali e interpret\u00f2 una gran quantit\u00e0 di pellicole, tra cui \"L'emigrante\" (1915), \"Scacco matto\" (1919), \"La fabbrica dell'imprevisto\" (1920) e alcuni titoli della serie \"Maciste\" girati fino al 1925.\nPer tutta la sua carriera altern\u00f2 tra il cinema e il teatro, dove si afferm\u00f2 come attore drammatico, in particolare nell'interpretazione del dramma \"I figli di nessuno\" di Ruggero Rindi, nel quale ottenne un notevole successo personale.\nLa sua attivit\u00e0 di attore cinematografico prosegu\u00ec dopo l'introduzione del sonoro, e dal 1930 al 1964 fu interprete di una cinquantina di film, prevalentemente in ruoli minori, oppure da attore caratterista.\nFu anche regista di un film del 1936 dal titolo \"Conquistatori d'anime\", interpretato da missionari, e svolse anche l'attivit\u00e0 di ispettore di produzione."}
{"id": "3232372", "revid": "287204", "url": "https://it.wikipedia.org/wiki?curid=3232372", "title": "Tour d'\u00c9gypte", "text": "Il Tour d'\u00c9gypte (it. \"Giro dell'Egitto\") \u00e8 una corsa a tappe maschile di ciclismo su strada, che si svolge in Egitto, ogni anno in febbraio. Dal 2005 entr\u00f2 a far parte dell'UCI Africa Tour, come evento di classe 2.2.\nStoria.\nIl Giro dell'Egitto \u00e8 una delle pi\u00f9 vecchie corse ciclistiche organizzata in un paese africano, la prima edizione risale al 1954.\nNel febbraio del 1954, il colonnello Gamal Abdel Nasser prese il potere e il Giro dell'Egitto pu\u00f2 apparire come una appropriazione simbolica del territorio nazionale da parte del p\u00f2polo egiziano. Acquist\u00f2 anche una certa importanza internazionale grazie alla partecipazione di corridori dei paesi dell'Est europeo e dell'URSS, che entr\u00f2 nel quadro degli scambi diplomatici, economici e culturali tra il potere egiziano e i paesi socialisti. Tuttavia, i primi due vincitori non furono delle cosiddette democrazie popolari, ma il belga Ren\u00e9 Van Meenen e il danese Hans Andresen.\nOrganizzato ogni anno fino al 1962, fu vinto tre volte da corridori della Germania dell'Est e una volta da sovietici, polacchi e bulgari. La corsa non fu pi\u00f9 disputata per tredici anni, poi torn\u00f2 ad essere organizzata anche se con delle interruzioni fino al 1999. Nello stesso anno ci fu la prima vittoria di un corridore egiziano, Amar El Nadi. Dal 2010 al 2014 e negli anni 2017 e 2018 non \u00e8 stata organizzata.\nAlbo d'oro.\n\"Aggiornato all'edizione 2016.\""}
{"id": "3232386", "revid": "1573940", "url": "https://it.wikipedia.org/wiki?curid=3232386", "title": "Hypaeus", "text": "Hypaeus \u00e8 un genere di ragni appartenente alla famiglia Salticidae.\nDistribuzione.\nDelle 20 specie note di questo genere ben 19 sono diffuse in America meridionale: in particolare in Brasile, Venezuela, Guyana e Per\u00f9. La sola specie H. benignus \u00e8 stata rinvenuta nell'America centrale:\nprecisamente in Messico, Guatemala, Costa Rica e Panama.\nTassonomia.\nQuesto genere \u00e8 stato considerato un sinonimo posteriore di \"Dasyophrys\" e di \"Lyssomonea\" . Inoltre \u00e8 stato rimosso dalla sinonimia col genere Amycus , da uno studio dell'aracnologa Galiano del 1968.\nA maggio 2010, si compone di 20 specie:"}
{"id": "3232392", "revid": "1745994", "url": "https://it.wikipedia.org/wiki?curid=3232392", "title": "Drostan", "text": "Biografia.\nFu un abate scozzese morto agli inizi del VII secolo. Tutto ci\u00f2 che si conosce di lui si trova nel \"Breviarium Aberdonense\" e nel \"Book of Deer\", un manoscritto nel IX secolo, ora nella Biblioteca dell'Universit\u00e0 di Cambridge, ma queste due fonti non collimano in alcuni particolari. Egli sembra essere appartenuto alla famiglia reale del Scoti e il nome di suo padre doveva essere Cosgrach. Mostrando segni di vocazione religiosa, venne affidato in tenera et\u00e0 alle cure di san Columba che lo plasm\u00f2 e gli diede l'abito monastico. Accompagn\u00f2 Colombano nella sua visita ad \"Aberdour in Buchan\", a circa 70\u00a0km. da Aberdeen. Il sovrano dei Pitti diede loro il sito di Deer, 21\u00a0km. verso l'entroterra, dove fondarono un monastero. Quando Colombano torn\u00f2 a Iona lasci\u00f2 Drostan come abate del nuovo monastero. Alla morte dell'abate di Dalquhongale (Holywood) alcuni anni dopo, Drostan fu designato a succedergli. In seguito, sentendosi chiamato a una vita di maggiore solitudine, si dimise dall'incarico e si diresse pi\u00f9 a nord divenendo un eremita a Glenesk. La sua santit\u00e0 attir\u00f2 i poveri ed i bisognosi e gli vennero attribuiti molti miracoli, compreso il ripristino della vista ad un sacerdote di nome Symon. Dopo la sua morte le sue reliquie furono trasferite ad Arberdour e onorevolmente conservate l\u00ec. Il \"Breviario di Aberdeen\" celebra la sua festa il 15 dicembre. Il monastero di Deer, che era caduto in rovina, fu ricostruito dai monaci cistercensi nel 1213 continuando ad essere abitato fino alla riforma scozzese.\nCulto.\nSan Drostan \u00e8 venerato come santo; la Chiesa cattolica lo ricorda l'11 luglio come recita il Martirologio Romano:"}
{"id": "3232395", "revid": "287204", "url": "https://it.wikipedia.org/wiki?curid=3232395", "title": "Mahamadou Sidib\u00e8", "text": ""}
{"id": "3232402", "revid": "35813", "url": "https://it.wikipedia.org/wiki?curid=3232402", "title": "Ascanio Della Corgna", "text": ""}
{"id": "3232407", "revid": "1869172", "url": "https://it.wikipedia.org/wiki?curid=3232407", "title": "Fallen (romanzo)", "text": "Fallen \u00e8 il primo capitolo della saga scritta da Lauren Kate. Negli Stati Uniti il libro \u00e8 stato pubblicato l'8 dicembre 2009 dalla Random House. Rizzoli l'ha pubblicato in Italia il 21 maggio 2010. Si tratta di \"young adult fiction\" compresa nel genere paranormal romance.\nTrama.\nIn seguito a un tragico e misterioso incidente, Lucinda \u00e8 stata rinchiusa a Sword&amp;Cross, un istituto a met\u00e0 fra il collegio e il riformatorio. Nell'incidente un suo amico \u00e8 morto. Lei non ricorda molto di quella terribile notte, ma la sua ricostruzione dei fatti non convince la polizia. La vita nella nuova scuola \u00e8 difficile: il senso di colpa non le lascia respiro, proprio come le telecamere che registrano ogni singolo istante della sua giornata. Tutti gli altri ragazzi, con cui \u00e8 pi\u00f9 facile litigare che fare amicizia, sembrano avere alle spalle un passato spiacevole, se non spaventoso.\nNella nuova scuola, Luce nota subito la strana aria da carcere minorile che pervade il luogo, dovuta alle rigide perquisizioni all'entrata che portano Luce a lasciare ogni suo bene (compreso il suo cellulare), telecamere nascoste per sorvegliare i ragazzi in ogni angolo possibile della scuola e braccialetti elettronici di cui alcuni ragazzi sono provvisti. Luce fa la conoscenza di Arriane (una ragazza all'apparenza energica e sprezzante dell'autorit\u00e0 e della sorveglianza della scuola, ma che si dimostrer\u00e0 simpatica, gentile e affidabile) quando ella viene incaricata di far fare un giro dell'istituto a Luce. Prima dell'inizio delle lezioni, Luce vede un ragazzo che, a detta di Arriane, si chiama Daniel Grigori e da cui la ragazza si sente subito attratta, anche se lui comincia a trattarla in malo modo non appena incrocia il suo sguardo. Dopo pranzo, durante il quale Luce viene umiliata da Molly (una ragazza parecchio scontrosa), conosce in bagno quella che sar\u00e0 la sua migliore amica: Penn. Tra le due si crea subito una forte affinit\u00e0. Dopo aver partecipato all'Evento del marted\u00ec, Luce e Penn vanno al dopo festa, dove Luce fa la conoscenza di Cam, un ragazzo molto carino che, al contrario di Daniel, si dimostra subito gentile e cordiale con lei e che comincia a farle la corte.\nUn giorno, andando in biblioteca dove conosce Miss Sophia (bibliotecaria della scuola nonch\u00e9 insegnante di religione), Luce fa delle ricerche assieme a Penn per saperne di pi\u00f9 su Daniel. Ma, improvvisamente, un incendio interrompe la ricerca delle due, che si separano. Luce riesce comunque a scappare dalla biblioteca assieme a Todd. Per\u00f2 il fumo provocato dall'incendio riempie tutta l'ala della biblioteca e, anche se Luce viene salvata da una strana \"forza\" invisibile che porta lei e Todd via dal fumo, le ombre tornano a tormentare Luce e questa volta la povera vittima \u00e8 proprio Todd.\nDopo essere tornata dall'ospedale, Luce rafforza i suoi rapporti con Cam e, allo stesso tempo, continua la sua ricerca di informazioni su Daniel assieme a Penn. Andando nell'archivio della scuola, le due notano che nel fascicolo di Daniel non vi \u00e8 scritto alcun riferimento ad una famiglia (legittima o adottiva che essa sia). Stessa cosa dicasi per Cam, Molly, e Gabbe. Continuando la ricerca, Luce e Penn scoprono che delle informazioni importanti riguardanti Daniel potrebbero essere custodite nel libro \"I Veglianti,\" un libro apparentemente scritto da un antenato del ragazzo. Luce viene invitata da Cam per un appuntamento in un penoso bar in disfacimento e l'incontro non va a buon fine. A \"salvarla\" arriva Daniel, che la porta in un posto appartato e, successivamente, decide di dirle tutta la verit\u00e0. Cos\u00ec Luce ascolta Daniel, che le rivela di essere un angelo e che non \u00e8 la prima volta che i due si sono incontrati perch\u00e9, a quanto pare, Luce muore e si reincarna ogni diciassette anni in un ciclo irrefrenabile, lei e Daniel si incontrano sempre, in ogni vita, e lui \u00e8 destinato a vederla morire ogni volta dopo il loro incontro (ecco spiegato il perch\u00e9 dell'ostilit\u00e0 che Daniel mostrava nei confronti della ragazza all'inizio del libro).\nInizialmente Luce non crede alle parole del ragazzo finch\u00e9 non riceve da Miss Sophia il libro dei Veglianti in cui trova una foto in cui sono ritratti un ragazzo e una ragazza. La foto \u00e8 molto vecchia e risale al 1854, scattata ad Helston in Inghilterra, ma Luce riesce ad accorgersi che il ragazzo ritratto \u00e8 Daniel mentre la ragazza \u00e8 lei. Cos\u00ec Luce finalmente comincia a credere a tutto ci\u00f2 che Daniel le ha detto, ma purtroppo viene rapita da Miss Sophia assieme a Penn, che viene ferita da una saetta nera durante uno scontro tra Daniel, Gabbe e Arriane (angeli) e Molly, Cam e Roland (demoni). Miss Sophia uccide Penn ed \u00e8 intenzionata a fare lo stesso con Luce per spezzare finalmente il suo ciclo di reincarnazioni, infatti in quella vita la ragazza non era stata battezzata e, per questo, se morisse non si reincarnerebbe. Fortunatamente Luce viene salvata dall'intervento di Arriane, Gabbe e Daniel.\nIl libro si conclude con Daniel che decide di mandare Luce in un posto il pi\u00f9 lontano possibile dalla Sword &amp; Cross.\nPersonaggi.\nLuce \u00e8 la protagonista del romanzo. I suoi genitori la iscrivono alla Sword&amp;Cross dopo un tragico incendio in cui muore Trevor, un ragazzo che frequenta la stessa scuola di Luce e per il quale lei ha una cotta. Fin da piccola \u00e8 stata perseguitata da strane ombre che solo lei \u00e8 in grado di vedere e sentire tanto da spingere i suoi genitori, preoccupati per la loro unica figlia, a farla visitare da uno psichiatra, finch\u00e9 lei non ha finto di non vedere pi\u00f9 alcuna ombra e ottenendo cos\u00ec il permesso di andare a scuola alla Dover Prep nel New Hampshire. Luce ha un incarnato molto chiaro, gli occhi nocciola e dei bellissimi capelli nero corvino lunghi e ondulati, ma che \u00e8 costretta a rasare a causa delle bruciature subite durante l'incendio. In seguito Luce verr\u00e0 a sapere che Daniel \u00e8 un angelo caduto, che lo ha incontrato in altre vite precedenti e del quale si \u00e8 sempre innamorata, ricambiata da Daniel, e di come questo amore l'abbia sempre uccisa a causa di una maledizione, costringendola a reincarnarsi ogni 17 anni senza ricordare nulla delle vite precedenti.\nDaniel \u00e8 un angelo caduto da sempre innamorato di Luce. Ha i capelli biondi e gli occhi grigio/viola. Viene descritto come di una \"bellezza sconvolgente\". A differenza di Luce, lui ricorda tutto dei loro incontri precedenti, delle vite passate di Luce, e ricorda anche ogni volta il dolore nel vederla scomparire tra le sue mani impotenti: per questo cerca di evitarla il pi\u00f9 possibile, senza per\u00f2 riuscirci. Alla fine rivela a Luce la sua vera natura e il suo amore sconfinato per lei, ma stranamente la ragazza questa volta non muore. Nonostante questo, decide di tenerla all'oscuro su molte cose per paura che possano distruggerla ancora una volta, e lascer\u00e0 che sia Lucinda a mettere insieme tutti i pezzi per scoprire cosa sta succedendo veramente. \nCam \u00e8 anch'egli un angelo caduto, che per\u00f2 ha scelto di seguire la parte del male. \u00c8 molto bello, ha i capelli neri, la pelle molto chiara, gli occhi verde smeraldo ed ha un sole nero tatuato dietro al collo. Cam \u00e8 affascinante e sicuro di s\u00e9 e sin dall'inizio mostra una particolare gentilezza nei confronti di Luce, un comportamento totalmente contrapposto a quello di Daniel. \nArriane \u00e8 un angelo caduto che ha scelto la parte del Bene. Ha una personalit\u00e0 un po' stravagante, una cicatrice sul collo e dei lunghi capelli neri che poi far\u00e0 tagliare da Lucinda. \u00c8 la prima persona a fare amicizia con lei nella nuova scuola.\nPenn \u00e8 una delle amiche pi\u00f9 strette di Luce: \u00e8 una ragazza intelligente e simpatica; frequenta la Sword&amp;Cross non per problemi disciplinari, ma perch\u00e9 suo padre era il vecchio giardiniere della scuola e, alla morte del genitore, viene data in affido al preside della scuola. Sar\u00e0 lei ad aiutare Luce ad indagare sul passato di Daniel. Alla fine del libro verr\u00e0 uccisa da Miss Sophia sotto gli occhi di Luce.\nGabbe \u00e8 un angelo caduto dalla parte del Bene. Dopo alcune incomprensioni iniziali diventer\u00e0 amica di Luce. Una sua particolare caratteristica \u00e8 il parlare con il tipico accento strascicato del Sud, ha sempre delle unghie impeccabili e pare preferire il rosa a qualsiasi altro colore. Oltre ad essere estremamente bella, possiede una forza fisica straordinaria.\nRoland \u00e8 un angelo caduto dello schieramento del male. Roland \u00e8 un angelo di colore, caratterizzato da un magnifico sorriso e con in testa una selva dreadlocks; \u00e8 in grado di procurarsi qualsiasi cosa al mercato nero grazie a dei contatti segreti. \u00c8 molto amico di Daniel e Arianne, anche se appartiene allo schieramento opposto il loro. \nMolly \u00e8 anch'essa un angelo caduto dalla parte del male. Sin dal primo giorno dimostra antipatia nei confronti di Lucinda e la considera una rivale, affibbiandole il soprannome di \"Polpettone\", inviandole bigliettini con frasi mordaci durante le lezioni e soprattutto dicendole di continuo di stare lontana da Daniel. Pare essere a conoscenza del pi\u00f9 grande segreto di Luce, legato alla morte di Trevor. \nMiss Sophia \u00e8 la bibliotecaria della scuola. Era uno dei 24 anziani dello schieramento angelico. Inizialmente sembra essere gentile e affidabile, ma si rivela poi essere nemica di Luce, nonch\u00e9 un membro della Zhsmaelim, una setta segreta.\nRandy \u00e8 una delle \"vigilanti\" nella Sword&amp;Cross e, nonostante la sua durezza e severit\u00e0, in fondo nutre affetto per Arriane, che per\u00f2 non ricambia.\nInsegnante di storia; \u00e8 l'unico umano, oltre a Luce, ad essere a conoscenza degli angeli caduti. Alla fine del libro, su ordine degli angeli, porta Luce lontano dalla Sword&amp;Cross.\nCallie \u00e8 la migliore amica di Lucinda conosciuta alla sua vecchia scuola, la Dover. In Fallen compare come personaggio solo nelle telefonate che Luce effettua dalla Sword&amp;Cross.\nTodd \u00e8 un ragazzo conosciuto da Luce alla Sword &amp; Cross. Muore per aiutare Luce quando brucia la biblioteca.\nTrevor \u00e8 un ragazzo che Luce conosce e che frequenta la Dover Prep. Quando Luce lo bacia scoppia un misterioso incendio in cui il ragazzo muore, mentre Luce riesce a salvarsi.\nVersione cinematografica.\nI diritti sono stati acquistati dalla Lotus Entertainment, mentre in Italia \u00e8 stato distribuito dalla M2 Pictures. Il film \u00e8 diretto da Scott Hicks. Nichole Millard e Kathryn Price hanno scritto una sceneggiatura tratta dal primo libro.\nI personaggi principali verranno interpretati da Addison Timlin (Lucinda Price), Jeremy Irvine (Daniel Grigori) e Harrison Gilbertson (Cam Briel)."}
{"id": "3232409", "revid": "287204", "url": "https://it.wikipedia.org/wiki?curid=3232409", "title": "HMS Implacable (R86)", "text": "La HMS \"Implacable\", (Pennant number R86), terza nave da guerra della Royal Navy britannica a portare questo nome, \u00e8 stata una portaerei della omonima classe in servizio negli ultimi due anni della seconda guerra mondiale. Impostata nei cantieri Fairfields il 21 febbraio 1939, venne varata il 10 dicembre 1942 ed entr\u00f2 in servizio il 28 agosto 1944.\nServizio.\nAl momento dell'ingresso in servizio l'unit\u00e0 venne assegnata alla \"Home Fleet\" con base a Scapa Flow. Nel mese di settembre venne impiegata in attacchi contro i convogli tedeschi lungo le coste norvegesi. In una di queste azioni gli aerei imbarcati affondarono tre mercantili e tre scorte leggere. Anche nel successivo mese di ottobre la \"Implacable\" venne impiegata in missioni simili, durante le quali vennero distrutte una nave riparazioni e vari dragamine e pattugliatori. Il 27 ottobre il sommergibile tedesco U 1060 venne attaccato in superficie dai Fairey Firefly imbarcati e costretto ad arenarsi sull'isola di Fleina. In seguito venne completamente distrutto da aerei della RAF. Nei mesi successivi venne impiegata con compiti simili, lanciando attacchi aerei anche contro installazioni di terra. Nel gennaio 1945 ne venne deciso il trasferimento nella \"British Pacific Fleet\" e l'ingresso in cantiere per le necessarie modifiche. A marzo, dopo aver imbarcato la componente aerea, salp\u00f2 per Ceylon, giungendo successivamente a Sydney l'8 aprile. Il 10 giugno giunse presso la base avanzata della flotta sull'isola di Manus, divenendo ammiraglia delle forze britanniche. Dal 14 giugno lanci\u00f2 una serie di attacchi aerei contro l'isola di Truk in condizioni meteo sfavorevoli. Le operazioni ebbero scarso successo anche a causa della scarsa esperienza dei piloti. Di ritorno a Manus il 17 seguente, venne assegnata alla Terza Flotta della US Navy, dopo la riorganizzazione della struttura di comando nel Pacifico. Il 6 luglio salp\u00f2 quindi per prendere parte a missioni di bombardamento del territorio giapponese, soffrendo per\u00f2 poco dopo un guasto alle macchine che la costrinse a ridurre la velocit\u00e0. Dopo le riparazioni, effettuate senza tornare a Sydney, l'unit\u00e0 torn\u00f2 in servizio dal 16 luglio. Dal giorno successivo partecip\u00f2 ad una serie di attacchi contro Tokyo e Yokohama insieme alla \"Formidable\" e alla \"Victorious\". Le operazioni continuarono fino alla fine del mese, bersagliando anche Osaka, Susaka, i campi di aviazione di Miyakawa e basi navali della marina imperiale giapponese. Dopo una nuova serie di bombardamenti, il 12 agosto venne ritirata dalla zona di operazioni a causa della scarsit\u00e0 di carburante nella flotta britannica, tornando quindi a Manus e poi a Sydney. Solo due giorni dopo il Giappone annunci\u00f2 la resa, ponendo quindi fine di fatto alla seconda guerra mondiale.\nLa \"Implacable\" sbarc\u00f2 quindi gli aerei e la componente di volo dell'equipaggio per essere convertita in trasporto truppe. Rimpatri\u00f2 quindi 2.127 prigionieri di guerra in Canada, giungendo ad Esquimalt l'11 ottobre seguente.\nNel gennaio 1946 visit\u00f2 Melbourne insieme alla \"Indefatigable\", tornando quindi in patria nel mese di giugno. Venne quindi trasferita in riserva e sottoposta a un ciclo di lavori prima di tornare in servizio come ammiraglia della \"Home Fleet\" nel 1949. L'anno successivo, a causa di problemi di organico venne ritirata dal servizio attivo insieme ad altre unit\u00e0 della flotta, venendo trasferita nella Squadra d'addestramento, dove rimase fino al 1954. Trasferita in riserva, venne in seguito messa in vendita per la demolizione, che inizi\u00f2 ad Inverkeithing il 3 novembre 1955 nei cantieri Ward."}
{"id": "3232428", "revid": "6923", "url": "https://it.wikipedia.org/wiki?curid=3232428", "title": "Frictional Games", "text": "Frictional Games \u00e8 una societ\u00e0 indipendente di videogiochi, collocata a Helsingborg, in Svezia.\nGli sviluppatori consistono in un piccolo team di base, guidato da Thomas Grip e Jens Nilsson. Alcuni ruoli chiave come la composizione musicale e la struttura progettuale sono svolte da personale esterno come Mikko Tarmia e Tom Jubert. Le versioni dei giochi di Frictional Games per Linux e macOS, invece, sono curate da Edward Rudd.\nFino ad ora la societ\u00e0 si \u00e8 occupata di videogiochi d'avventura e avventure grafiche a tema survival horror, ma ha fatto sapere che sta lavorando a nuove idee e dinamiche di gioco.\nTutti i titoli distribuiti sono stati prodotti con il motore HPL Engine. La serie \"Penumbra\" possedeva inizialmente una tecnologia di prova con finalit\u00e0 dimostrative.\nContenuti sotto licenze libere.\nLa societ\u00e0 mostra un atteggiamento aperto e incoraggiante verso la comunit\u00e0 dei giocatori, fornendo all'uscita di ogni titolo strumenti e supporto tecnico per lo sviluppo di mod; ha creato inoltre un wiki apposito sul quale chiunque \u00e8 invitato a caricare i propri contributi.\nIl 14 maggio 2010 viene annunciata l'uscita, sotto licenze libere, del codice sorgente di e delle librerie utilizzate per svilupparlo. Nello specifico, la maggior parte del codice \u00e8 protetta dalla GNU GPL v3, ma la libreria OALWrapper e gli shader sono coperti da Zlib e i livelli e le texture da Creative Commons BY-SA 3.0.\nLa \"release\" \u00e8 stata decisa nella speranza di fornire un servizio utile al mondo degli sviluppatori, tanto pi\u00f9 perch\u00e9, a parere della societ\u00e0, la prima versione di HPL disponeva di un sistema di gestione delle interazioni che all'epoca non si trovava in alcun altro gioco."}
{"id": "3232429", "revid": "131358", "url": "https://it.wikipedia.org/wiki?curid=3232429", "title": "Jolly (calcio)", "text": ""}
{"id": "3232435", "revid": "1123126", "url": "https://it.wikipedia.org/wiki?curid=3232435", "title": "Leone I (abate)", "text": "Biografia.\nNei primi anni del suo governo abbaziale, Leone, originario di Lucca, ebbe vita difficile. Sant'Alferio Pappacarbone, in forza dei privilegi che gli erano stati conferiti dai principi longobardi di Salerno, lo design\u00f2 suo successore, in contrasto con la tradizione che considerava i beni dei monasteri come propriet\u00e0 della famiglia del fondatore. Poco dopo la morte di sant'Alferio, un \"quidam, turbine secularium fultus\", probabilmente appartenente proprio alla famiglia Pappacarbone, irruppe nel monastero e scacci\u00f2 l'abate Leone, ma poi si allontan\u00f2 restituendo la carica che aveva usurpato. \nTale episodio spiegherebbe l'iniziale diffidenza che l'abate Leone ebbe verso Pietro Pappacarbone, nipote di Alferio, quando questi buss\u00f2 al monastero cavense per indossare il saio benedettino. \nLeone nutr\u00ec particolare devozione alla Madonna e fu amorevole verso i poveri e gli sventurati. Avendo poche disponibilit\u00e0, sovente questo amore lo indusse a caricarsi di fascine che poi andava a vendere a Salerno per soccorrere i poveri. Pi\u00f9 volte, Leone, padre spirituale del principe Gisulfo II di Salerno, riusc\u00ec ad ottenere la grazia per gli amalfitani che lottavano per sottrarsi dal potere longobardo.\nLeone fu l'istitutore della \"congregazione cavense\" e a lui si deve un primo ampliamento del monastero. Il principe Gisulfo concesse a Leone nuove terre e monasteri nel Cilento. A Leone si deve la costruzione delle due chiese con annessi monasteri di San Nicola della Palma e San Leone alla localit\u00e0 Molina (Vietri sul Mare).\nNegli ultimi anni della sua vita, ormai vecchio e malandato, Leone si affianc\u00f2 nel governo del monastero Pietro, con il titolo di \"decano\". Prima del gennaio 1079, Leone lasci\u00f2 definitivamente il governo nelle mani del suo successore Pietro spegnendosi poco dopo, il 12 luglio dello stesso anno. Fu sepolto nella grotta Arsicia accanto al suo maestro sant'Alferio. \nNel 1911 le reliquie di Leone furono riposte sotto l'altare che gli fu dedicato di fronte alla grotta Arsicia."}
{"id": "3232440", "revid": "287204", "url": "https://it.wikipedia.org/wiki?curid=3232440", "title": "Stadion Gurzelen", "text": "Lo Stadion Gurzelen \u00e8 uno stadio situato a Bienne, in Svizzera. Lo stadio \u00e8 stato inaugurato nel 1913. Ospita le partite casalinghe dello FC Biel-Bienne e dei Bienna Jets (dalla stagione 2018). Ha una capienza di persone.\nNel 2014 ha ospitato lo Swiss Bowl, finale del campionato svizzero di football americano."}
{"id": "3232445", "revid": "367445", "url": "https://it.wikipedia.org/wiki?curid=3232445", "title": "Olimpiadi internazionali di scienze della Terra", "text": ""}
{"id": "3232448", "revid": "262698", "url": "https://it.wikipedia.org/wiki?curid=3232448", "title": "Milicija", "text": ""}
{"id": "3232453", "revid": "46291", "url": "https://it.wikipedia.org/wiki?curid=3232453", "title": "Schinziophyton rautanenii", "text": "Il mongongo (\"Schinziophyton rautanenii\" ) \u00e8 un albero della famiglia delle Euphorbiaceae. \u00c8 l'unica specie del genere Schinziophyton.\nDescrizione.\nL'albero del mongongo \u00e8 un albero infestante e raggiunge un'altezza di 15-20 metri. Il suo legno pallido e giallo \u00e8 simile a quello di balsa sia per la sua leggerezza, sia per la sua robustezza.\nFoglie.\nLe foglie sono a forma di mano.\nFiori.\nI suoi fiori giallognoli e sottili, compaiono in gruppi sulla pianta.\nFrutti.\nConosciuta come noce del mongongo o noce manketti, il frutto ha una forma ovale. Vellutato al tatto, matura e cade a terra nei mesi da marzo a maggio; il suo guscio ha delle piccole fossette e incavature e contiene un sottile strato commestibile e polposo attorno a un seme con delle propriet\u00e0 altamente nutrienti.\nDistribuzione e habitat.\nL'albero del mongongo \u00e8 molto comune nell'Africa meridionale. Il suo areale si estende dalla Namibia settentrionale, attraverso il Botswana, il sud-ovest dello Zambia e la parte occidentale dello Zimbabwe. Un'altra zona si trova nel Malawi orientale e un'altra ancora nel Mozambico orientale.\nLo si trova nelle colline ricoperte da foreste e tra le dune del deserto.\nUsi.\nLe noci dell'albero del mongongo sono cos\u00ec popolari, che in alcune zone sono state definite come dieta di base,\nin particolare tra le popolazioni dei San del Botswana settentrionale e della Namibia.\nDiverse prove archeologiche hanno dimostrato che le noci mongongo furono in uso tra le comunit\u00e0 San per pi\u00f9 di \n7.000 anni. Il loro grande successo deriva dal fatto che hanno un buon sapore e che si mantengono commestibili per la \nmaggior parte dell'anno.\nLa noce del mongongo viene infatti cotta a vapore prima di essere spellata per poi essere bollita fino alla \nseparazione del sottile strato di polpa dal seme interno. La polpa viene mangiata e il seme viene messo da parte\nper poi essere preparato arrosto. Alternativamente il seme all'interno del frutto viene prelevato dal\nletame dell'elefante, risparmiando agli umani il duro lavora del prelevamento del frutto dalla pianta.\nDurante l'arrostimento della noce \u00e8 evitato il contatto diretto con il fuoco usando la sabbia per \ndistribuire uniformemente il calore della fiamma. Una volta arrostita, la noce si rompe esponendo il soffice velluto di cui \u00e8 ricoperto il frutto secco interno. Le noci sono mangiate direttamente intere oppure tritate come ingredienti \nper altri piatti.\nL'olio prelevato dalla noce viene anche usato come idratante per la pelle durante i secchi giorni invernali.\nIl suo legno essendo sia leggero che forte e resistente viene usato per la fabbricazione di galleggianti da pesca,\ndi giocattoli, materiale isolante e tavoli da disegno. Recentemente il legno dell'albero mongongo \u00e8 anche stato \nusato per la fabbricazione di tabelloni per il tiro a segno con le freccette e per la fabbricazione di cassoni.\nValori nutritivi.\nPer 100 grammi di noci (con guscio):"}
{"id": "3232456", "revid": "767487", "url": "https://it.wikipedia.org/wiki?curid=3232456", "title": "Alessandria Unione Sportiva 1969-1970", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1969-1970.\nStagione.\nNella stagione 1969-1970 l'Alessandria disputa il sesto campionato di Serie C della sua storia, il girone A. Con 37 punti si piazza in nona posizione. Il torneo \u00e8 stato vinto con 57 punti dal Novara che \u00e8 salito in Serie B, sono retrocesse in Serie D il Marzotto Valdagno con 32 punti, la Trevigliese con 28 punti e la Biellese con 22 punti.\nOrganigramma societario.\nArea direttiva\nArea tecnica\nArea sanitaria"}
{"id": "3232465", "revid": "1305772", "url": "https://it.wikipedia.org/wiki?curid=3232465", "title": "Toppolo (Capodistria)", "text": "T\u00f2ppolo in Belvedere, gi\u00e0 \"Topolovaz\" (in sloveno \"Topolovec\", gi\u00e0 \"Topolovac\") \u00e8 una frazione di 53 abitanti del comune sloveno di Capodistria, situato in Istria settentrionale.\nLa localit\u00e0 \u00e8 situata a 34,4\u00a0km a sudest dal capoluogo comunale ed a 2,5\u00a0km dal confine croato, nell'alta valle del fiume Dragogna ed \u00e8 inoltre costituita dagli agglomerati di Cernova (\"\u017drnjovec\") e Chervoi (\"Hrvoj\").\nAd ovest dell'insediamento vi \u00e8 la chiesa di San Geronimo o Girolamo (\"Sv. Jerolim\"), santo nativo della vicina Stridone, mentre presso Chervoi vi \u00e8 la chiesetta dedicata a San Zenone (\"Sv. Zenon\").\nStoria.\nDopo la caduta dell'Impero romano, e la parentesi del Regno ostrogoto fino al 539, a seguito della Guerra gotica (553) promossa dall'imperatore Giustiniano I l'Istria entr\u00f2 a far parte dei domini bizantini, che in seguito subirono la penetrazione temporanea nella penisola dei Longobardi. Dopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantine dal 774.\nNel 788 Carlo Magno, re dei Franchi, occup\u00f2 l'Istria inglobandola nel Regnum Italiae; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Nell'828 l'imperatore Ludovico divise la Marca Orientale in quattro contee: Verona, Friuli, Carniola e Istria (comprendente il Carso e parte della Carniola interna); in seguito al Trattato di Verdun, nell'843, le contee di Istria e Friuli (conglobate nella \u201cMarca d'Aquileia\u201d) entrarono a far parte del \"Regnum Italicum\" poi assegnate (847) al marchese d'Istria e del Friuli Eberardo a cui successero prima il figlio Urnico e poi l'altro figlio Berengario.\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al ducato di Baviera tenuto dal suo fratellastro Enrico I a cui successe il figlio Enrico II. Nel 976 l'Istria pass\u00f2 al Ducato di Carinzia appena costituito dall'imperatore Ottone II.\nAppartenne ai patriarchi d\u2019Aquileia che, assieme al Carso e ad altre localit\u00e0 istriane, l'ebbero in dono dall'imperatore Corrado II nel 1028.\nNel 1077 l'imperatore Enrico IV costitu\u00ec il Principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria.\nNel 1209 il patriarca Volchero accamp\u00f2 dei diritti sulla regione istriana per l'infeudazione avvenuta nel 1077 e il duca Lodovico di Baviera (il quale fu nominato nel 1208 marchese d'Istria da Ottone IV) rinunci\u00f2 al marchesato.\nDopo la pace di Treviso (1291, che affidava la fascia costiera occidentale istriana alla crescente potenza della Serenissima), T\u00f2ppolo faceva parte della Signoria di Momiano, in mano ai Duinati, fedeli vassalli del patriarca.\nNel 1374, la signoria di Momiano e i suoi possedimenti (e quindi anche T\u00f2ppolo) passarono ai duchi d'Austria, come signoria separata dalla Contea di Pisino, staccata con propria amministrazione sotto un capitano o provveditore e con un proprio urbario.\nIl 1420 segn\u00f2 la fine del potere temporale dei patriarchi. T\u00f2ppolo, e il resto della signoria di Momiano, rimase un'enclave austriaca in terra veneziana fino al 1508. \nEntrata nei domini veneziani, fu poi infeudata nel 1585 ai Vergerio o Verz\u00ecer, quindi ai Del Bello; ritornato alla fine del XVI secolo ai Vergerio, questi la vendettero ai conti Grisoni.\nNel XVI e XVII secolo le campagne furono popolate da Croati provenienti dalle regioni interne della Dalmazia.\nCaduta la Serenissima, con la Pace di Presburgo segu\u00ec il destino degli ex possedimenti veneziani entrando per un breve periodo nel Regno d\u2019Italia napoleonico.\nCol Trattato di Sch\u00f6nbrunn del 1809 entr\u00f2 a far parte delle Province Illiriche per entrare poi in mano austriaca col Congresso di Vienna nel 1815 nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 come frazione del comune di P\u00f2rtole che comprendeva anche gli attigui insediamenti di Belvedere (\"Belvedur\"), Boschini (\"Koroma\u010di-Bo\u0161kini\"), Mocenighi (\"Mo\u010dunigi\") dell'attuale comune di Capodistria e Cucibreg (\"Ku\u0107ibreg\"), Semi (\"Dugo Brdo\") e Scherlici (\"\u0160kerlici\") dell'attuale comune croato di Buie.\nDopo la prima guerra mondiale rimase frazione del medesimo comune nella Provincia dell\u2019Istria.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945. Fin dal giugno 1945, trovandosi ad est della Linea Morgan, entr\u00f2 nella zona ad amministrazione jugoslava.\nA seguito del Trattato di Parigi, nel 1947, buona parte dell'insediamento entr\u00f2 a far parte della zona B del Territorio Libero di Trieste (la linea di confine con la Jugoslavia passava poco ad est della strada che congiunge Cernova con Chervoi) fino al 1954 quando pass\u00f2 alla Jugoslavia; dal 1991 fa parte della Slovenia. Queste vicende sono descritte nel libro di Salvatore Egidio Di Grazia,\"La valigia per Trieste\" (Pazzini editore, 2010) contenente memorie personali e familiari e digressioni storiche"}
{"id": "3232474", "revid": "1318658", "url": "https://it.wikipedia.org/wiki?curid=3232474", "title": "Codex Purpureus Beratinus", "text": "Il Codex Purpureus Beratinus (Gregory-Aland: \u03a6 o 043) \u00e8 un manoscritto onciale greco del VI secolo, contenente una copia dei vangeli secondo Matteo e secondo Marco. Deve il nome \"Purpureus\" al fatto che le sue pagine sono rossastre (in latino \"purpureus\") e contiene una serie di miniature che ne fanno uno dei pi\u00f9 antichi manoscritti miniati del Nuovo Testamento conservatisi.\nIl \"Codex Beratinus\", assieme ai manoscritti \u03a3, N, e O, appartiene al gruppo dei manoscritti onciali purpurei.\nNel 2005 esso \u00e8 stato inserito dall'UNESCO nel Registro della Memoria del mondo.\nDescrizione.\nI codex \u00e8 un evangeliario in lingua greca del 550. \u00c8 composto di 190 fogli di pergamena (31x27 cm) contenenti il \"Vangelo secondo Matteo\" e il \"Vangelo secondo Marco\" (quest'ultimo con la lacuna Matteo 1,1-6,3, 7,26-8,7, 18,23-19,3, e Marco 14,62-fine). In origine conteneva tutti e quattro i vangeli canonici, come si evince dalla prima miniatura che contiene i simboli dei quattro evangelisti e soprattutto dalla presenza delle concordanze eusebiane, e pertanto doveva contare circa 400 fogli.\nIl testo del codice \u00e8 rappresentativo del tipo testuale bizantino. Kurt Aland lo ha collocato nella Categoria V.\nIl manoscritto riporta testi vergati in oro ed argento."}
{"id": "3232475", "revid": "1363832", "url": "https://it.wikipedia.org/wiki?curid=3232475", "title": "Artturi Aalto", "text": "Eletto deputato nel 1919 col Partito Socialdemocratico Finlandese, rimase in Parlamento fino al 1933. Fu membro del collegio elettorale per la scelta del Presidente della Repubblica finlandese nel 1925 e nel 1931."}
{"id": "3232481", "revid": "273887", "url": "https://it.wikipedia.org/wiki?curid=3232481", "title": "Codex Beratinus", "text": ""}
{"id": "3232485", "revid": "287204", "url": "https://it.wikipedia.org/wiki?curid=3232485", "title": "Misure di potenza nei sistemi trifase", "text": "In un sistema trifase, esistono pi\u00f9 metodi per la misura della potenza elettrica, sia essa attiva o reattiva. Per eseguirle si possono utilizzare appositi wattmetri trifase, oppure utilizzare dei wattmetri monofase con delle apposite inserzioni.\nMisure con wattmetri monofase.\nA seconda dei dati e della potenza da misurare (attiva o reattiva) sono utilizzabili varie inserzioni; in certi casi potrebbe rendersi necessario eseguire alcuni calcoli con i valori letti sui wattmetri.\nInserzione aciclica.\nL'inserzione aciclica prevede l'uso di tre wattmetri, uno per linea, dove l'uscita della bobina amperometrica \u00e8 sulla stessa linea della sua entrata, l'entrata della bobina voltmetrica \u00e8 posta all'ingresso o all'uscita della bobina amperometrica, e l'uscita della bobina voltmetrica \u00e8 posta sulla fase precedente secondo il senso ciclico. Il senso ciclico delle tre fasi, per convenzione, \u00e8 nell'ordine 1,2,3 (oppure R,S,T secondo un'altra convenzione): in caso di senso aciclico, quanto descritto va preso al contrario.\nInserzione ciclica.\nNell'inserzione ciclica l'uscita della bobina amperometrica \u00e8 posta sulla stessa fase dell'ingresso, l'ingresso della bobina voltmetrica sull'ingresso oppure sull'uscita della bobina amperometrica, e l'uscita della bobina voltmetrica \u00e8 sulla fase che segue secondo il senso ciclico. \nInserzione in quadratura.\nNell'inserzione in quadratura, l'ingresso della bobina amperometrica e la sua uscita sono sempre inserite come nei metodi precedenti, ma l'entrata della bobina voltmetrica \u00e8 inserito sulla fase successiva in senso ciclico, mentre l'uscita della bobina voltmetrica sulla fase precedente.\nInserzione Aron.\nL'inserzione Aron prevede l'uso di due soli wattmetri e consente di misurare, oltre la potenza attiva, anche la potenza reattiva se il sistema \u00e8 equilibrato. Si inserisce la loro bobina amperometrica su due fasi, l'ingresso della bobina voltmetrica sull'ingresso o sull'uscita di quella amperometrica, mentre sulla terza fase, dove non \u00e8 inserita la bobina amperometrica di alcun wattmetro, si inseriscono le uscite delle bobine voltmetriche.\nCon questo metodo occorre eseguire il seguente calcolo per ottenere la potenza attiva totale:\nformula_1\nPer ottenere la potenza reattiva si deve invece procedere ad un calcolo con la seguente formula:\nformula_2\nDove W1 e W2 sono le misure ottenute dai due wattmetri.\nPer la dimostrazione ed una trattazione pi\u00f9 approfondita delle formule si rimanda alla pagina inserzione Aron.\nInserzione Aldo Righi.\nNell'inserzione dell'ing Aldo Righi si utilizzano tre wattmetri: due di questi sono inseriti con metodo Aron e il terzo in quadratura. Esso consente di misurare la potenza attiva e reattiva nei sistemi sia equilibrati che in quelli squilibrati, a differenza del metodo Aron che consente di misurare l'energia reattiva solo sui carichi equilibrati.\nPer calcolare l'energia attiva si utilizza la stessa formula del metodo di Aron, ossia:\nformula_1\nPer calcolare la potenza reattiva, si procede invece con la seguente formula:\nformula_4\nSi nota come il terzo wattmetro in quadratura serva solo ed esclusivamente per la misura della potenza reattiva.\nInserzione Angelo Barbagelata.\nL'inserzione dell'ing Angelo Barbagelata (1875-1960) prevede l'uso di quattro wattmetri: due secondo l'inserzione Aron, uno seguendo l'inserzione ciclica e un altro quella aciclica. Questo metodo consente di misurare la potenza attiva e reattiva per qualsiasi tipo di carico, potenze totali e su ogni singola fase. Se il carico da misurare \u00e8 costante nel tempo ed equilibrato o comunque approssimabile ad uno equilibrato, quindi quando le tre impedenze non differiscono di un valore elevato in modulo e in fase l'una rispetto all'altra, si pu\u00f2 evitare l'uso di quattro wattmetri usandone solo due e commutando le tre fasi tramite un invertitore (o doppio deviatore).\nTendenzialmente quindi si preferisce usare l'inserzione Righi nelle misure da quadro, quando gli strumenti devono essere collegati in maniera stabile, mentre l\u2019inserzione Barbagelata risulta particolarmente comoda con wattmetri portatili.\nMisure con wattmetri trifase.\nUn wattmetro trifase raggruppa tutti gli equipaggi di tre wattmetri monofase inseriti su ciascuna linea, ottenendo cos\u00ec una lettura diretta della potenza; tuttavia ha lo svantaggio di non poter ricavare, tramite opportuni calcoli come \u00e8 descritto sopra, la potenza reattiva e, per conseguenza, il fattore di potenza. \u00c8 utilizzato quindi come strumento da quadro per avere la misura della potenza in transito su una determinata linea; sono disponibili sia strumenti per linee con neutro e linee senza neutro."}
{"id": "3232497", "revid": "33751", "url": "https://it.wikipedia.org/wiki?curid=3232497", "title": "Stadio De Vijverberg", "text": "Lo stadio De Vijverberg () \u00e8 uno stadio situato a Doetinchem, nei Paesi Bassi. Lo stadio \u00e8 stato inaugurato il 4 settembre 1954. Esso ospita le partite casalinghe del De Graafschap. Ha una capienza di 12.600 persone.\nStoria.\nIl Vijverberg fu costruito nel 1954 per la nascita del De Graafschap che avrebbe partecipato al concorso della NBVB. Il campo, situato nel viale Pond della citt\u00e0, fu finanziato da un rivenditore locale di bestiame. Il club ebbe fretta nel costruirlo e in cinque mesi il campo fu livellato e furono disposte intorno delle tribune in legno, finanziati per un piccolo tratto da societ\u00e0 dilettantistiche della zona. In aggiunta, alcune sale per gli spogliatoi e il consiglio di amministrazione. Il 4 settembre 1954 12.000 spettatori videro Anton Beumer fare il primo gol nello stadio in una partita amichevole contro la Fortuna '54 che sarebbe poi finita in un 1-1. L'idea della costruzione fu approvata dal sindaco Jacob Boddens Hosang, consigliere anche della KNVB."}
{"id": "3232512", "revid": "767487", "url": "https://it.wikipedia.org/wiki?curid=3232512", "title": "Emerich Vogl", "text": "Carriera.\nGiocatore.\nVogl inizi\u00f2 la sua carriera calcistica nel 1922 nel Chinezul di Timi\u015foara con il quale vinse 5 campionati rumeni. Nel 1929 si trasfer\u00ec alla Juventus di Bucarest riuscendo a conquistare un altro campionato nel 1930. Nel 1940, all'et\u00e0 di 35 anni lasci\u00f2 il calcio giocato.\nCon la Nazionale rumena, Vogl vinse due Coppe dei Balcani e partecip\u00f2 a due Mondiali: 1930, 1934.\nAllenatore.\nVogl divent\u00f2 allenatore nel 1942, guidando la Juventus Bucarest. Nel 1942, divent\u00f2 anche commissario tecnico della Romania in varie occasioni. Nel 1951, smise di fare l'allenatore ma ricopr\u00ec comunque diversi incarichi nella Federazione rumena."}
{"id": "3232518", "revid": "729019", "url": "https://it.wikipedia.org/wiki?curid=3232518", "title": "Ugo Luca", "text": "Biografia.\nLa carriera militare.\nFiglio di un sottufficiale dell'Arma dei carabinieri. nominato a sua volta ufficiale dei Carabinieri, nella prima guerra mondiale riceve la medaglia d'argento al valor militare.\nInviato nel 1919 a Costantinopoli, fu quindi in servizio nel Servizio informazioni militare. Negli anni venti e trenta lavor\u00f2 a lungo in Turchia, a Rodi e in Libia. Durante la guerra civile spagnola, con il grado di maggiore, diresse il \"servizio informazioni\" del Corpo Truppe Volontarie inviato dall'Italia. Nel 1939 fu assegnato al comando dei carabinieri presso il Ministero dell'Aeronautica, a capo della Sezione controspionaggio e nominato tenente colonnello. Con lo scoppio della seconda guerra mondiale coordin\u00f2 i servizi di sicurezza e di polizia militare delle basi sui fronti di guerra della Regia Aeronautica. Specialista del Medio Oriente (parlava la lingua araba), nel 1942 inquadrato come \"addetto commerciale\" dell'ambasciata d'Italia in Turchia, risult\u00f2 implicato nell'omicidio della dissidente antifascista Lea Schiavi.\nNei suoi \"Diari\", il ministro degli esteri Galeazzo Ciano scrive che il 2 gennaio 1943 accompagn\u00f2 \"l'ufficiale dei carabinieri Luca da Mussolini, per uno scambio di vedute sulla situazione mediorientale\". A quell'epoca era capo del SIM Aeronautica.\nNella resistenza.\nDopo l'8 settembre 1943 su ordine del generale dei CC Filippo Caruso, Luca rimase a Roma durante l'occupazione nazista per operare come responsabile del \"Nucleo informativo\" del Fronte Militare Clandestino del colonnello Giuseppe Cordero Lanza di Montezemolo, in collegamento con il \"Comando Carabinieri Italia Meridionale\".\nDopo la liberazione, sub\u00ecto senza conseguenze il processo per la denuncia nel 1945 per la morte di Lea Schiavi, da colonnello fu nominato comandante della Legione Carabinieri Lazio.\nLa cattura di Giuliano.\nIl 12 agosto 1949 fu inviato in Sicilia per la lotta contro il banditismo, all\"'Ispettorato generale di Pubblica sicurezza in Sicilia\". Scamp\u00f2 alla strage di Bellolampo il 19 agosto 1949. La caserma dei carabinieri fu sottoposta a un durissimo attacco dagli uomini di Giuliano. Al ritorno dal rastrellamento successivo, un camion salt\u00f2 su una mina anticarro e sette carabinieri persero la vita. Lui rimase ferito.\nSette giorni dopo fu nominato comandante del neo istituito Comando forze repressione banditismo che prese il posto dell'ispettorato generale di PS. Aveva ai suoi ordini 27 ufficiali dei carabinieri (tra cui l'allora capitano Carlo Alberto Dalla Chiesa) e 16 della polizia, e 2000 uomini. Grazie a un informatore come il cugino Gaspare Pisciotta, a Castelvetrano il 3 luglio 1950 cadde in un aggiuato il bandito Salvatore Giuliano: il 5 luglio il ministero comunic\u00f2 ufficialmente la morte di Giuliano, e il colonnello Luca fu promosso generale di brigata. Quella fu la versione ufficiale imposta dal Comando generale dell'Arma, perch\u00e9 in realt\u00e0 Giuliano era stato ucciso nel sonno da Pisciotta.\nGli ultimi anni e la morte.\nAnd\u00f2 in pensione nel 1954 da generale di divisione, massimo grado allora raggiungibile da un ufficiale dei CC. Dopo il collocamento in ausiliaria fu presidente del museo storico dell'Arma.\nDal 1962 al 1967 fu sindaco di Feltre. Mor\u00ec nel 1967. \u00c8 sepolto a Santorso. Nel 2016 la sua tomba \u00e8 stata profanata da ignoti."}
{"id": "3232519", "revid": "131358", "url": "https://it.wikipedia.org/wiki?curid=3232519", "title": "Solomon James Owello", "text": ""}
{"id": "3232520", "revid": "339392", "url": "https://it.wikipedia.org/wiki?curid=3232520", "title": "Giro dell'Eritrea", "text": ""}
{"id": "3232531", "revid": "3831", "url": "https://it.wikipedia.org/wiki?curid=3232531", "title": "Unione Internazionale degli Istituti di Archeologia", "text": ""}
{"id": "3232535", "revid": "1428919", "url": "https://it.wikipedia.org/wiki?curid=3232535", "title": "Tour du Mali", "text": "Il Tour du Mali \u00e8 una Corsa a tappe maschile di ciclismo su strada, che si svolge in Mali ogni anno nel mese di marzo. \u00c8 inserita nel calendario dell'UCI Africa Tour, classe 2.2.\nL'edizione del 2010 fu la prima ad essere riconosciuta dall'Unione Ciclistica Internazionale. Tuttavia gi\u00e0 due edizioni della corsa si disputarono nel 2002 e 2004.\nAlbo d'oro.\n\"Aggiornato all'edizione 2010.\""}
{"id": "3232538", "revid": "1363832", "url": "https://it.wikipedia.org/wiki?curid=3232538", "title": "Arvo Aalto", "text": "Dal 1969 al 1977, fu segretario del Partito Comunista Finlandese. In quell'anno, venne chiamato a ricoprire la carica di Ministro del lavoro nei governi Sorsa II e Koivisto II.\nUna volta terminata la sua funzione di ministro, torn\u00f2 alla segreteria del Partito Comunista, di cui poi assumer\u00e0 la presidenza dal 1984 al 1988."}
{"id": "3232541", "revid": "22416", "url": "https://it.wikipedia.org/wiki?curid=3232541", "title": "Cialda di caff\u00e8", "text": "Una cialda di caff\u00e8 \u00e8 un filtro di carta non rigida preconfezionato contenente caff\u00e8 che viene preparato nelle macchine tradizionali o in macchine dedicate attraverso il passaggio di acqua bollente a pressione. Fa parte della categoria del caff\u00e8 porzionato e si differenzia dalla capsula che \u00e8 un contenitore rigido di plastica o materiale simile.\nTipi di cialda.\nAlcuni tipi di cialda rispettano precisi standard che ne rendono possibile l'utilizzo con diverse macchine da caff\u00e8: di questi il pi\u00f9 noto \u00e8 l'ESE (Easy Serving Espresso), derivato da un brevetto Illycaff\u00e8 del 1974 e largamente diffuso. Altri invece possono essere utilizzati solo per alcune macchine speciali, come il Senseo. Nei bar le cialde vengono utilizzate soprattutto per la produzione di caff\u00e8 decaffeinati, aromatizzati o speciali nonch\u00e9 di caff\u00e8 d'orzo e altre bevande. "}
{"id": "3232542", "revid": "1305772", "url": "https://it.wikipedia.org/wiki?curid=3232542", "title": "Giovanni Paolo II (disambigua)", "text": ""}
{"id": "3232545", "revid": "1305772", "url": "https://it.wikipedia.org/wiki?curid=3232545", "title": "Stadio Giovanni Paolo II", "text": "Stadio Giovanni Paolo II"}
{"id": "3232546", "revid": "751106", "url": "https://it.wikipedia.org/wiki?curid=3232546", "title": "Stadio Comunale Giovanni Paolo II (Francavilla Fontana)", "text": ""}
{"id": "3232547", "revid": "339392", "url": "https://it.wikipedia.org/wiki?curid=3232547", "title": "Stadio Comunale Giovanni Paolo II (Nard\u00f2)", "text": ""}
{"id": "3232549", "revid": "1537855", "url": "https://it.wikipedia.org/wiki?curid=3232549", "title": "Capsula di caff\u00e8", "text": "La capsula di caff\u00e8 \u00e8 un piccolo contenitore rigido di alluminio o plastica o materiale simile contenente caff\u00e8. Si tratta della forma pi\u00f9 diffusa di caff\u00e8 porzionato e si differenzia dalla cialda perch\u00e9 questa \u00e8 composta da un filtro di carta non rigida.\nLe capsule si sono diffuse recentemente in Italia e hanno riscosso un grande successo commerciale, grazie al costo contenuto delle macchine, alla facilit\u00e0 d'uso e alla praticit\u00e0 della confezione. Tra gli svantaggi ci sono il prezzo piuttosto elevato delle capsule e la pressoch\u00e9 completa incompatibilit\u00e0 dei vari sistemi in commercio (anche se esistono capsule compatibili, specie per i sistemi Nespresso e Lavazza A Modo Mio).\nTipi di capsula.\nSi deve notare che alcune case produttrici di caff\u00e8 producono capsule per vari sistemi, cos\u00ec come le case produttrici di macchine. Lavazza, che originariamente aveva tre linee di prodotti, ha recentemente lanciato anche le capsule compatibili Nespresso, mentre Nespresso ha di recente ampliato la gamma con la linea Vertuo . Indesit invece ha lanciato Uno, un sistema destinato a diversi marchi."}
{"id": "3232551", "revid": "559473", "url": "https://it.wikipedia.org/wiki?curid=3232551", "title": "Kea (Grecia)", "text": ""}
{"id": "3232552", "revid": "278830", "url": "https://it.wikipedia.org/wiki?curid=3232552", "title": "Pekka Aalto", "text": "Biografia.\nHa cominciato a correre per hobby a 25 anni. Ha vinto otto volte la Self-Transcendence 3100 Mile Race di New York e detiene il miglior tempo di tutti i tempi della manifestazione. Ashprihanal \u00e8 un discepolo del guru indiano Sri Chinmoy."}
{"id": "3232556", "revid": "119046027", "url": "https://it.wikipedia.org/wiki?curid=3232556", "title": "Discografia degli Overkill", "text": "Questa pagina contiene la discografia degli Overkill, gruppo musicale statunitense."}
{"id": "3232557", "revid": "287204", "url": "https://it.wikipedia.org/wiki?curid=3232557", "title": "Vladimir Fedorov", "text": ""}
{"id": "3232559", "revid": "287204", "url": "https://it.wikipedia.org/wiki?curid=3232559", "title": "Anatolij Kozemjakin", "text": ""}
{"id": "3232566", "revid": "599013", "url": "https://it.wikipedia.org/wiki?curid=3232566", "title": "Mehmet Ekici", "text": ""}
{"id": "3232572", "revid": "36426", "url": "https://it.wikipedia.org/wiki?curid=3232572", "title": "Deposizione di Cristo (Sante Cattaneo)", "text": "La Deposizione di Cristo \u00e8 un dipinto a olio su tela (430x220 cm) di Sante Cattaneo, databile al 1808 e conservato sull'altare del Santissimo Sacramento nella chiesa dei Santi Faustino e Giovita a Brescia. \nLa tela si colloca, per qualit\u00e0 artistica, fra le migliori del pittore, ormai giunto alla piena maturit\u00e0 e dunque facilmente vittima di pure ripetizioni stilistiche, che invece dimostra di saper evitare riproponendo nuovi modelli compositivi. Il dipinto del Cattaneo arriva in sostituzione del \"Compianto sul Cristo morto\" del Romanino, da sempre pala principale dell'altare ma requisito nel 1797. La tavola del Romanino, fra l'altro, \u00e8 oggi perduta.\nDescrizione e stile.\nL'opera, di considerevoli dimensioni, raffigura il tema della \"Deposizione di Ges\u00f9\", quando il Redentore, ormai morto, viene tolto dal crocifisso e riportato a terra, fra le braccia della Madonna e di Maria Maddalena. Sante Cattaneo pone la scena in un contesto molto ombroso, permeato da una fioca e diffusa luce di incerta provenienza. Al centro, spostato verso sinistra e nella penombra, si scorge il crocifisso, sul quale, mediante una scala a pioli, \u00e8 salito un uomo da destra per togliere i chiodi dalle mani e dai piedi di Ges\u00f9, il cui corpo sta per essere calato a terra tenuto per un braccio dallo stesso uomo, mentre un'altra figura ne sorregge le spalle e l'altro braccio. L'uomo sottostante, invece, lo sta per accogliere nel sudario tenuto aperto dalle braccia divaricate, mentre l'uomo salito sulla croce ne trattiene l'altra estremit\u00e0. Ai piedi di Ges\u00f9 \u00e8 inginocchiata Maria Maddalena, mentre subito a destra, in piedi e coperta da una veste blu, sta la Madonna. Nello sfondo cupo e tenebroso della scena si scorge, in basso a sinistra, una lontana citt\u00e0 fortificata illuminata da una spettrale luce arancione, quasi stesse andando a fuoco, mentre nell'angolo estremo si vedono, appoggiati a terra, uno scudo e un teschio. Sulla sommit\u00e0 del crocifisso \u00e8 invece posto il tradizionale \"titulus crucis\".\nLa tela \u00e8 opera della piena maturit\u00e0 di Sante Cattaneo e si caratterizza per la sua pregevolissima qualit\u00e0 artistica. Il Cattaneo, nella sua lunga vita foltissima di opere pittoriche sul tema sacro, riesce ancora a proporre con convinzione nuovi modelli rielaborati dall'ormai trascorsa arte del Seicento e del Settecento. In questa sua ultima fase stilistica, che poteva ormai apparire come una \"satura ripetitivit\u00e0\", rinnova con nuova genialit\u00e0 le proposte del Neoclassicismo, con esiti assolutamente convincenti quali la tela in questione. Il ritmo generale \u00e8 zigzagante e guizzante, con l'utilizzo di colori morbidi accompagnati da una generale cupezza, che comunque ben si adatta al tema trattato."}
{"id": "3232577", "revid": "729019", "url": "https://it.wikipedia.org/wiki?curid=3232577", "title": "Battaglia di Capo Sary\u010d", "text": "La battaglia di Capo Sary\u010d fu uno scontro navale ingaggiato al largo di Capo Sary\u010d, lembo meridionale della penisola di Crimea.\niL 18 novembre 1914 due navi dell'Impero ottomano condotte dall'ammiraglio tedesco Wilhelm Souchon ingaggiarono la flotta del Mar Nero dell'Impero russo in un breve scontro.\nLa battaglia.\nIl 18 novembre, attorno a mezzogiorno, l'incrociatore da battaglia \"Yavuz Sultan Selim\" e l'incrociatore leggero \"Midilli\" avvistarono la flotta russa al largo di capo Sary\u010d. Le navi russe procedevano in linea con l'ammiraglia \"Evstafi\", comandata dall'ammiraglio di squadra Andrej \u0116bergard, in testa. La flotta russa rientrava da una missione di bombardamento sulle coste orientali turche.\nLe altre quattro corazzate russe pre-dreadnought erano la \"Ioann Zlatoust\", la \"Panteleimon\", la \"Tri Sviatitelya\" e la \"Rostislav\".\nI tre incrociatori di scorta, \"Almaz\" (in russo: \u0410\u043b\u043c\u0430\u0437 - \"Diamante\"), \"Pamiat' Merkuria\" (in russo: \u041f\u0430\u043c\u044f\u0442\u044c \u041c\u0435\u0440\u043a\u0443\u0440\u0438\u044f) e il \"Kagul\" precedevano le corazzate, alla scoperta del nemico si disimpegnarono, mentre i cacciatorpediniere erano troppo lontani per ingaggiare le navi ottomane.\nNonostante fosse mezzogiorno era presente la nebbia e, dopo l'avvistamento reciproco da parte degli incrociatori, pass\u00f2 mezz'ora prima che le navi da battaglia si individuassero, quando, ormai erano a 8.000\u00a0m di distanza.\nLa Flotta del Mar Nero aveva sperimentato il coordinamento del fuoco da parte di una nave \"comando\" prima della guerra e la \"Evstafi\" () non apr\u00ec il fuoco finch\u00e9 la nave comando, la Ioann Zlatoust (in russo: \u0418\u043e\u0430\u043d\u043d \u0417\u043b\u0430\u0442\u043e\u0443\u0441\u0442), non fu in grado di rilevare la \"Yavuz\". Quando fu ricevuta la soluzione di tiro, eccedeva di 3.700\u00a0m quella rilevata dalla \"Evstafi\", che era di 7.000\u00a0m, quindi la \"Evstafi\" apr\u00ec il fuoco con i propri dati di tiro prima che la \"Yavuz\" manovrasse per fare fuoco di bordata. Riusc\u00ec a colpire la \"Yavuz\" con uno dei suoi proiettili da 305\u00a0mm che penetr\u00f2 parzialmente una delle casematte dei cannoni secondari da 150\u00a0mm. Il colpo fece detonare le munizioni presenti nella camera di manovra, uccidendo tutti i membri dell'equipaggio del cannone. In totale morirono 13 uomini e tre rimasero feriti.\nLa \"Yavuz\" rispose al fuoco e colp\u00ec la \"Evstafi\" nel fumaiolo centrale; il proietto esplose dopo aver trapassato il fumaiolo e distrusse le antenne dell'impianto radio per la trasmissione dei dati di tiro, cos\u00ec la \"Evstafi\" non pot\u00e9 correggere i dati telemetrici errati della \"Ioann Zlatoust\". Le altre navi russe o utilizzarono i dati errati della \"Ioann Zlatoust\" o non riuscirono a vedere la \"Yavuz\" e non misero a segno nessun colpo. La \"Yavuz\" colp\u00ec la \"Evstafi\" altre quattro volte, uno dei proiettili non esplose, prima che il contrammiraglio Wilhelm Souchon decise di rompere il contatto dopo 14 minuti di combattimento. I quattro proiettili da 280\u00a0mm uccisero 34 persone e ne ferirono 24."}
{"id": "3232579", "revid": "547034", "url": "https://it.wikipedia.org/wiki?curid=3232579", "title": "Campionati del mondo Ironman del 1983", "text": "I Campionati del mondo Ironman del 1983 hanno visto trionfare per la terza volta tra gli uomini lo statunitense Dave Scott, davanti ai connazionali Scott Tinley e Mark Allen.\nTra le donne si \u00e8 laureata campionessa del mondo la canadese Sylviane Puntous.\nEntrambi i vincitori hanno registrato il tempo record nella competizione. Dave Scott ha chiuso con un tempo di 9:05:57, abbassando di pi\u00f9 di due minuti il record a lui appartenente nell'edizione di ottobre del 1982.\nSylviane Puntous ha chiuso con un tempo di 10:43:36, migliorando il record di pi\u00f9 di dieci minuti, appartenente a Julie Leach nella competizione di ottobre del 1980.\nSi \u00e8 trattata della 7\u00aa edizione dei campionati mondiali di Ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3232580", "revid": "1821847", "url": "https://it.wikipedia.org/wiki?curid=3232580", "title": "Storia dell'isola d'Elba", "text": "L'isola d'Elba, appartenente all'arcipelago toscano, fu frequentata gi\u00e0 nel Paleolitico e venne colonizzata dagli Etruschi per la produzione di ferro. Venne chiamata Aithal\u00eca dai Greci, \u00ab...\"per la quantit\u00e0 di fuliggine\" (\"aith\u00e0le\") \"che vi si produce\"...\u00bb, e Ilva dai Romani.\nDopo una fase di spopolamento nel Medioevo, dalla fine del Trecento fece parte del Principato di Piombino e quindi del Granducato di Toscana. Nel 1814 fu sede dell'esilio di Napoleone Bonaparte.\nPreistoria.\nLe vicende pi\u00f9 antiche della preistoria dell'isola sono collegate ai cambiamenti climatici e ambientali: durante le glaciazioni l'Elba era collegata alla terraferma e l'ambiente era popolato da grandi mammiferi che venivano cacciati dagli uomini. Con la fine delle glaciazioni, si stacc\u00f2 dalla terraferma e non pot\u00e9 pi\u00f9 essere facilmente raggiunta, rimanendo spopolata.\nLe prime ricerche archeologiche sistematiche risalgono alla met\u00e0 dell'Ottocento e si debbono a Raffaello Foresi, umanista e archeologo. I manufatti litici da lui scoperti in molte stazioni preistoriche diventano oggetto di discussione dei pi\u00f9 importanti studiosi del tempo (il geologo Igino Cocchi, Gaetano Chierici, Luigi Pigorini.\nLa studiosa Antonietta Gori, quasi mezzo secolo dopo, effettu\u00f2 un'analisi tipologica sistematica di tutti i pezzi rinvenuti.\nI siti finora rinvenuti sono una quarantina: si tratta non di insediamenti stabili, ma di accampamenti per battute di caccia, come dimostrano i ritrovamenti di strumenti litici (Lacona e Procchio).\nNon ci sono tracce di industrie mesolitiche e questo fa supporre che l'isola sia stata priva di attivit\u00e0 umana almeno per cinquemila anni, fino all'arrivo dei primi navigatori neolitici attestato da manufatti in pietra ed ossidiana (asce, punte di freccia e lame) rinvenuti sul Massiccio del Monte Capanne (Masso alla Guata, Masso dell'Aquila, Serraventosa, La Stretta, Piana di Moncione, Chiusa Borsella), Marciana Marina, Procchio, Lacona, Biodola, Portoferraio, Cavo e Rio nell'Elba.\nGrazie ai giacimenti metalliferi del distretto orientale dell'isola, i gruppi umani presenti sul territorio svilupparono una societ\u00e0 dedita all'estrazione, alla lavorazione parziale in loco del rame, dello zinco e del piombo e che molto probabilmente commerciava il rame con altri gruppi residenti nella penisola e con genti provenienti dall'Oriente. Questo sarebbe attestato dalla scoperta di manufatti nella Necropoli rupestre di Rio Marina, dove \u00e8 stata rinvenuta una sepoltura collettiva di una comunit\u00e0 mineraria dell'Elba nordorientale: il tipo di rituale funebre e gli oggetti del corredo funerario, rimandano sia alla cultura locale dominante di quel periodo, quella di Rinaldone, che ad altri ambiti esterni (egeo-anatolici).\nNon ci sono testimonianze legate alla prima parte del II millennio a.C., mentre sono numerosi i siti risalenti all'et\u00e0 del bronzo medio/finale, soprattutto nel distretto del Monte Capanne. Di estremo interesse sono i siti megalitici dei Sassi Ritti, delle Piane alla Sughera e di Monte C\u00f2cchero. Secondo la tradizione letteraria, in epoca protostorica l'Elba era abitata dagli Ilvati, una popolazione appartenente all'etnia dei Liguri, come sembrerebbe attestato dai toponimi Borandasco, Soleasco e Marcerasca con il tipico suffisso in \u00ab-asco\u00bb; da qui, secondo alcuni, il nome antico dell'isola: Ilva. A Monte Giove sono stati rinvenuti i resti di un villaggio terrazzato risalente alla seconda met\u00e0 del II millennio a.C. Le capanne a pianta rettangolare o ellittica sono ampie per l'epoca e sono caratterizzate da uno zoccolo a lastroni di granito da cui si alzano pali di legno che sorreggono tetti a spiovente o a botte. Gli isolani praticavano, insieme alla pastorizia e all'agricoltura, con produzione casearia e tessitura, le attivit\u00e0 estrattive e il commercio, come prova il ritrovamento di una collana d'ambra presso il Masso dell'Omo. La disposizione, strategica per il controllo del territorio e del mare, di villaggi e nuclei insediativi intorno al Monte Capanne, sono la prova che gli isolani erano in contatto con culture diverse che giungevano dal mare per comprare metalli grezzi e lavorati.\nL'Elba entra in alcuni miti greci: Diodoro Siculo e poi il geografo Strabone riferiscono dell'arrivo nell'isola degli Argonauti, che vi fondarono il porto di \"Argos\" (Portoferraio). Anche Virgilio riprende questo mito e tramanda la vicenda della partecipazione di guerrieri elbani alla guerra di Troia, prima in aiuto a Priamo, poi a sostegno di Ascanio.\nPeriodo etrusco.\nNel VII secolo a.C. un nucleo di colonizzatori Etruschi, che si era impiantato in un precedente insediamento del promontorio di Populonia, occup\u00f2 anche l'isola. L'Elba si inseriva cos\u00ec fra le aree minerarie della costa maremmana, insieme a Massa Marittima, Campiglia, i monti della Tolfa e le colline Metallifere. I minerali venivano estratti e parzialmente lavorati sull'isola, poi smistati attraverso Populonia. Populonia conobbe un periodo di sviluppo, parallelamente al declino di centri pi\u00f9 antichi come Cerveteri: nell'Elba si ebbe un potenziamento sia della lavorazione del ferro, sia degli insediamenti che delle opere di fortificazione, specialmente nei presidi a mare. Ritrovamenti archeologici hanno confermato la presenza etrusca a Portoferraio, a San Giovanni ai Magazzini e alle Trane.\nDopo la battaglia navale di Cuma (474 a.C.), nella quale gli Etruschi vennero sconfitti dalla flotta siracusana di Gerone I, sono attestati negli scavi i segni di devastazioni e incendi; i Siracusani rivendicarono il predominio commerciale per il ferro presente sull'isola, culminando nel 453 a.C. con due spedizioni militari all'Elba dovute ad Apelles e Phayllos. \nNell'isola si rafforz\u00f2 l'apparato difensivo, con fortificazioni in posizioni dominanti che controllavano il territorio, gli approdi e le vie di comunicazione, le quali, collegate visivamente l'una all'altra, costituivano una rete difensiva. A mezza costa vi erano nuclei fortificati di secondo livello (Poggio, Monte Castello, San Felo, Grassera) pi\u00f9 numerosi, e con un raggio di osservazione e di segnalazione molto ampio. Su collinette di 100\u00a0m circa sul livello del mare sorgeva un terzo livello di avvistamento, costituito da abitati fortificati (Castiglione di Campo, Castiglione di San Martino, Monte Fabbrello, Monte Puccio).\nPeriodo romano.\nLa presenza romana sull'isola \u00e8 attestata sia dai ritrovamenti archeologici che dalla toponomastica. Il geografo Strabone riferisce che nel I secolo pur continuando ad estrarsi il ferro nell'isola, la sua lavorazione avveniva a Populonia.\nL'isola divent\u00f2 sempre pi\u00f9 importante per la sua posizione strategica, al centro delle rotte commerciali verso la Gallia, la Spagna, il Nord Africa e le isole del Mediterraneo; di tali attivit\u00e0 sono testimonianza i relitti di alcune \"naves onerariae\" affondate nelle acque di Sant'Andrea, Procchio e Chiessi. Roma potenzi\u00f2 i porti, vennero costruiti insediamenti produttivi, militari e abitativi in buona parte del territorio isolano. Il traffico commerciale era legato, oltre che al ferro o alle armi, alla ceramica a vernice nera, alle macine pozzolaniche, al vino, e ai graniti, che sfruttavano le cave dell'isola (granodiorite). Questa intensa attivit\u00e0 commerciale \u00e8 testimoniata dai molti relitti affondati lungo le coste dell'isola.\nSono stati rinvenuti sulla costa settentrionale dell'isola i resti di tre ville romane: la Villa delle Grotte (abbandonata intorno all'anno 100 d.C.), che domina il golfo di Portoferraio, la Villa della Linguella (centro di un insediamento attivo tra il 50 e il 250 d.C.), sulla lingua di terra all'estremit\u00e0 del promontorio di Portoferraio che delimita la darsena a est, e la Villa di Capo Castello (abbandonata intorno al 150 d.C.), costruita sul promontorio del Cavo. Agli inizi del I secolo in una villa elbana soggiorn\u00f2 il poeta Ovidio. \nFra la met\u00e0 del I secolo e la met\u00e0 del III l'Elba attravers\u00f2 un periodo florido sia sul piano produttivo che commerciale.\nPeriodo medioevale.\nCon la caduta dell'Impero romano e le invasioni barbariche, la riduzione dei traffici commerciali, pur in mancanza di devastazioni, provoc\u00f2 lo spopolamento dell'isola.\nL'arcipelago pass\u00f2 intorno al 610 dai Bizantini ai Longobardi, della cui presenza \u00e8 restata traccia nella toponomastica (\"Gualdo\" da \"wald\", \"Cafaio\" da \"gahagi\" e \"Castaldinco\" da \"kastald\"). Dopo la sconfitta dei Longobardi ad opera dei Franchi l'arcipelago toscano pass\u00f2 al Papato con una donazione.\nL'Elba fu frequentata da monaci ed eremiti che seguivano la regola di Pacomio: fra questi san Cerbone, che, fuggito dall'Africa, arriv\u00f2 a Populonia e ne divenne vescovo, ma, perseguitato dai Longobardi, si rifugi\u00f2 sull'isola dove rimase fino alla morte in un romitorio nei boschi fra Poggio e Marciana. \nGli attacchi dei pirati saraceni resero insicuro anche il mar Tirreno settentrionale fino alla vittoria di Pisa sulla flotta saracena nell'874. Pisa ebbe dal papa l'incarico di proteggere l'arcipelago, prendendone gradatamente possesso. Nel X secolo venne costruita una torre sull'isolotto della Palmaiola, mentre nel 1003 e nel 1016 fu assalita da Muj\u0101hid al-\u02bf\u0100mir\u012b. Sotto la dominazione pisana l'isola fu dotata di nuove opere militari di difesa: la Torre di San Giovanni, la Fortezza del Volterraio e quella di Montemarsale, veri e propri castelli entro cui la popolazione si poteva rifugiare in caso di attacco dal mare. Nell'ambito delle lotte fra Genova e Pisa, gli elbani in pi\u00f9 di una occasione dovettero difendersi dai tentativi dei genovesi di occupare l'isola.\nIn questo periodo sono presenti gli abitati di Capoliveri, Rio, Montemarsale, Ferraia, Marciana, Poggio, San Piero in Campo, Sant'Ilario in Campo, Pomonte, Latrano, Grassera e Cruce. Si ebbe inoltre una ripresa delle attivit\u00e0 estrattive e commerciali con esportazioni di ferro e granito.\nDopo la sconfitta di Pisa nella battaglia della Meloria (1284), Genova tent\u00f2 in due occasioni di sottrarre l'isola alla rivale e diversi elbani furono fatti prigionieri e tenuti nelle carceri genovesi. L'Elba sub\u00ec un declino economico, aggravato da carestie ed epidemie di peste (1348), e l'isola si spopol\u00f2 nuovamente.\nPrincipato di Piombino.\nAlla fine del XIV secolo un colpo di Stato port\u00f2 al potere a Pisa Pietro Gambacorti, rovesciato pochi anni dopo da Jacopo Appiano. Il figlio di questi, Gherardo, vendette Pisa al duca di Milano Galeazzo Visconti per 200.000 fiorini, tenendo per s\u00e9 solo Piombino, l'Elba, Pianosa e Montecristo, Cerboli e Palmaiola, che divennero il principato di Piombino. Genova approfitt\u00f2 della debolezza degli Appiani e nel 1401 tent\u00f2 di occupare l'isola cingendo d'assedio le fortezze del Volterraio e di Montemarciale, ma la resistenza della popolazione unita agli aiuti provenienti da Piombino fecero fallire l'impresa.\nSotto il principato di Piombino furono nuovamente rafforzate le difese dell'isola, con la costruzione della Fortezza del Giove presso Rio. Alla met\u00e0 del XV secolo ripresero le incursioni dei corsari tunisini (1442) e un nuovo tentativo di Genova, alleatasi con gli Aragonesi, di occupare l'isola fall\u00ec grazie alla inespugnabilit\u00e0 del forte del Volterraio. Durante il governo di Jacopo IV Appiano (1501-1503) Cesare Borgia occup\u00f2 il principato, ma alla morte di papa Alessandro VI tutto torn\u00f2 nelle mani degli Appiani, che si allearono prontamente con gli spagnoli.\nNel 1544 l'isola fu attaccata da uno dei comandanti musulmani pi\u00f9 temuti, Khayr al-Din Barbarossa: molti isolani furono fatti prigionieri e in quell'occasione il villaggio di Grassera cess\u00f2 di esistere e il Barbarossa mise a ferro e a fuoco Capoliveri. Cosimo de' Medici ottenne il principato in affidamento dall'imperatore Carlo V per garantirne la sicurezza: rafforz\u00f2 le fortificazioni e fece costruire nella baia di Portoferraio Cosmopoli, una piazzaforte costituita da tre bastioni fra loro collegati (Forte Falcone, Forte Stella e Torre della Linguella). \nL'Elba fu ancora attaccata da Francesco I, re di Francia e nemico dell'imperatore Carlo V, alleatosi coi musulmani di Dragut: i paesi elbani furono nuovamente saccheggiati nel 1553 e nel 1555, ma Cosmopoli resistette a entrambi gli assalti. Jacopo VI Appiano si rivolse all'imperatore, che riassegn\u00f2 il principato di Piombino agli Appiani, ma lasci\u00f2 l'Elba ai Medici. Un secondo affidamento ai Medici fu di nuovo interrotto dal nuovo re di Spagna, Filippo II e a Cosimo rimase Portoferraio e l'appalto delle miniere per 90 anni, a canone annuo di tredicimila ducati. Con la scusa di difendere il principato di Piombino dalle mire espansionistiche dei Medici, Filippo II mand\u00f2 la sua flotta all'Elba e fece costruire una piazzaforte spagnola a Longone (Porto Azzurro): all'inizio del Seicento l'isola si trov\u00f2 dunque divisa in tre parti. I Francesi assediarono e conquistarono la piazzaforte di Longone, ma quattro anni dopo gli Spagnoli se ne reimpossessarono. \nLe lotte per la conquista dell'Elba continuarono per tutto il secolo e gli elbani subirono devastazioni, arresti e la demolizione di molte loro difese, come la Fortezza del Giove e le mura di Capoliveri.\nGranducato di Toscana e Napoleone.\nNel 1731 gli spagnoli sottrassero ai Medici le piazzeforti di Livorno e di Portoferraio. Portoferraio venne di nuovo riunita al granducato di Toscana, assegnato ai Lorena, dopo la morte di Gian Gastone de' Medici. Nel 1734 il presidio del Longone pass\u00f2 agli spagnoli.\nL'interesse strategico di Portoferraio indusse gli inglesi a chiedere, senza esito, al granduca Pietro Leopoldo di Lorena di acquistare la piazzaforte. Il granduca facilit\u00f2 lo sviluppo mercantile della cittadina con la concessione di franchigie e fece costruire un faro davanti al Forte Stella. Sotto i Lorena l'isola si svilupp\u00f2 nuovamente e nacquero diversi centri costieri, tra cui un insediamento intorno al forte di Longone, Rio Marina e Marciana Marina.\nNel 1796 Napoleone si impadron\u00ec del porto di Livorno, mentre gli inglesi, che avevano sbarcato un contingente all'Elba, gli impedirono di occupare anche Portoferraio. Gli inglesi occuparono tutta l'isola, fortificando le spiagge di Madiella e di Lacona, ristrutturando il bastione di San Giovanni Battista e installando batterie di cannoni sul promontorio della Falconaia a Portoferraio e sul Monte Albero. In seguito alle proteste del granduca Ferdinando di Lorena gli inglesi lasciarono l'isola. \nNel 1799 Napoleone proclam\u00f2 l'annessione della Toscana alla Francia e invi\u00f2 truppe per occupare Portoferraio; l'occupazione dell'isola fu per\u00f2 solo parziale, a causa della presenza della flotta inglese. I francesi compirono rappresaglie contro la popolazione, a loro ostile, e saccheggiarono Capoliveri. Resisteva inoltre la piazzaforte napoletana di Longone, con l'appoggio della popolazione. Il comandante francese Monserrat, infine, messo sotto assedio a Portoferraio, fu costretto a restituire la citt\u00e0 ai Lorena.\nIn seguito alla pace di Luneville ai francesi furono ceduti tutti i possedimenti dei Lorena e il re di Napoli cedette inoltre Longone. Il comandante di Portoferraio, Carlo de Fisson, rifiut\u00f2 tuttavia di arrendersi, resistendo pi\u00f9 di un anno e l'isola pass\u00f2 interamente alla Francia solo nel 1802.\nVenne divisa in sei municipalit\u00e0 con a capo un commissario generale e un consiglio amministrativo; in ogni municipalit\u00e0 si istituirono scuole primarie gratuite dove era obbligatorio lo studio della lingua francese e ogni municipalit\u00e0 aveva la sua parrocchia, affidata ad un curato che dipendeva dalla diocesi di Ajaccio. L'isola fu esentata dai diritti doganali e fu incentivata la creazione di una flotta mercantile. Si dette impulso all'economia agricola ed estrattiva cercando di modernizzare o creare ex novo le infrastrutture. Si costruirono opere pubbliche, soprattutto strade. Ottimi risultati si ottennero nella produzione viticola e vinicola, buona anche la pesca e la produzione di sale marino.\nNel 1803 in seguito alle nuove ostilit\u00e0 fra Francia e Inghilterra, vennero costruiti nuovi fortini per l'avvistamento navale. \nL'inverno del 1805 fu molto difficile per l'Elba a causa di grandi fortunali che portarono gravi danni ai raccolti e per l'esplosione della santabarbara di forte Longone.\nCon la nascita del Primo Impero di Napoleone, il principato di Piombino coi possedimenti elbani fu assegnato alla sorella Elisa Bonaparte Baciocchi. Sotto il suo governo nuovo impulso fu dato alle opere pubbliche, ma i problemi economici rimasero.\nA seguito della sconfitta nella campagna nel nord-est della Francia e nella campagna d'Italia (1814) Napoleone fu costretto ad abdicare e, con il trattato di Fontainebleau, venne esiliato all'Elba, che insieme a Pianosa e Palmaiola, costitu\u00ec un regno indipendente a lui assegnato. Napoleone sbarc\u00f2 nell'isola il 4 maggio, accolto con diffidenza. Suddivise l'isola in dieci comuni e cerc\u00f2 di riattivare i commerci e le industrie estrattive, ma la necessit\u00e0 di denaro lo spinse a tenere per s\u00e9 i guadagni delle miniere e ad aumentare le imposte fondiarie. La popolazione di Capoliveri si ribell\u00f2 e fu piegata solo con la minaccia delle armi. Napoleone apr\u00ec la strada per Portolongone e inizi\u00f2 quella per Lacona; favor\u00ec la modernizzazione dell'agricoltura e lo sviluppo della pesca, con la creazione di tonnare, ma soprattutto si occup\u00f2 di rendere efficiente la sua guarnigione militare e la sua piccola flotta.\nCon il congresso di Vienna il Granducato di Toscana, compresa l'Elba, fu assegnato nuovamente ai Lorena. Nel giro di pochi anni l'apparato amministrativo francese fu smantellato e introdotto quello toscano e i comuni, per risparmiare, furono ridotti a quattro (Marciana, Portolongone, Rio e Portoferraio), nonostante l'opposizione degli isolani.\nIl granduca Leopoldo II si adoper\u00f2 per l'economia e incentiv\u00f2 l'agricoltura studiando dei piani per renderla autosufficiente, ma l'unico settore che ne trasse vantaggio fu la viticoltura. Monopolizz\u00f2 tutte le miniere dell'Elba estromettendone i privati, che come risarcimento ottennero alcune concessioni (esenzione dalle imposte fondiarie, franchigie doganali e riduzione del prezzo del sale).\nAllo scoppio della prima guerra d\u2019indipendenza, diversi isolani presero parte alla Battaglia di Curtatone e Montanara. La polizia del granducato, per timore di insurrezioni, incominci\u00f2 a imprigionare i sospettati e utilizz\u00f2 le isole dell'arcipelago come luoghi di prigionia per i nemici dello stato: Francesco Domenico Guerrazzi nel 1848 fu rinchiuso nel forte Falcone a Portoferraio.\nNel 1851 venne creata la \"Regia cointeressata\", una societ\u00e0 per azioni mista fra pubblico e privato, che port\u00f2 al massimo la produzione di ferro.\nFurono aperte nuove miniere a Calamita, a Capoliveri e a Terranera.\nIl granduca chiam\u00f2 a dirigere le miniere l'ingegnere tedesco Teodoro Haupt che port\u00f2 diverse innovazioni, come la prima laveria per separare il minerale sterile a Rio Marina; in tutte le cave fece poi costruire pontili per l'imbarco e ferrovie a trazione animale a scartamento ridotto.\nIl ferro dell'Elba veniva venduto in Francia, in Inghilterra e soprattutto negli Stati Uniti.\nNel 1860 fu votata l'annessione del granducato di Toscana al Regno di Sardegna\nStato Italiano.\nL'Elba, in seguito all'annessione, fu privata di esenzioni e privilegi concessi dal granduca e sub\u00ec una gravissima depressione economica, che spinse le amministrazioni locali a chiedere ripetutamente al Parlamento di porvi rimedio. \nAlla fine dell'Ottocento furono introdotti collegamenti regolari fra Piombino e Livorno e Portoferraio, grazie a due piroscafi e l'economia miglior\u00f2, sebbene continuassero a mancare gli investimento per migliorare le infrastrutture obsolete rispetto a gran parte del paese. \nLa nascita delle societ\u00e0 di mutuo soccorso aprirono la strada ai primi sindacati operai. La prima sorse a Portoferraio, seguita subito dopo da quella di Rio e di altri paesi. Nel 1882 i minatori scesero in piazza per protestare contro l'intenzione della Banca generale, nuovo concessionario delle cave, di licenziare e di ridurre i salari: l'avvenimento venne riportato sui pi\u00f9 importanti giornali nazionali. Nuove manifestazioni e scioperi scoppiarono quando vennero utilizzati nelle cave i carcerati. Il momento pi\u00f9 drammatico fu nel 1886 quando la polizia spar\u00f2 sulla folla che protestava e uccise due dimostranti a Capoliveri. Gli scioperi continuarono e i lavoratori cominciarono ad organizzarsi e alla fine del secolo nacquero le prime leghe degli operai soprattutto fra i minatori.\nSempre verso la fine del secolo i paesi rivieraschi, che in questi anni si erano ingranditi, chiesero di diventare autonomi rispetto ai paesi collinari da cui fino ad ora erano dipesi, cos\u00ec ci fu la separazione, di Rio Marina da Rio, di Marciana Marina da Marciana e di Capoliveri da Portolongone.\nLa viticultura fu colpita prima dall'oidio e poi dalla fillossera e il danno economico subito caus\u00f2 una forte emigrazione. \nAll'inizio del Novecento, Ubaldo Tonietti, concessionario delle miniere, e Pilade del Buono, prima capitano marittimo, poi industriale, fondarono la societ\u00e0 \"Elba\" con lo scopo di creare un impianto siderurgico per lavorare il ferro direttamente sull'isola. La societ\u00e0 compr\u00f2 i terreni delle antiche saline di San Rocco e su quel terreno costru\u00ec lo stabilimento siderurgico di Portoferraio per la produzione della ghisa. Nel 1907 lo scoppio di un altoforno provoc\u00f2 la morte di tre operai e il ferimento di altri e ci fu un primo sciopero, a cui ne seguirono altri, fino ad uno della durata di quattro mesi nel 1911, in seguito al mancato indennizzo delle famiglie degli operai morti, riportato dai giornali nazionali.\nCon lo scoppio della prima guerra mondiale, lo stabilimento siderurgico di Portoferraio assunse un'importanza strategica e molti operai furono esentati dalla chiamata alle armi. La mattina del 23 maggio 1916 un sottomarino tedesco emerse nella baia di Portoferraio e cominci\u00f2 a cannoneggiare gli altiforni e le ciminiere: ci furono seri danni e due marinai del piroscafo \"Teresa Accame\" perirono. Sulla rotta di ritorno il sommergibile affond\u00f2 il piroscafo \"Washington\" al largo di Palmaiola senza provocare vittime. Per questa azione subita la citt\u00e0 di Portoferraio fu insignita della croce di guerra. \nDopo la fine della guerra la crisi economica e la disoccupazione colpirono in modo drammatico l'isola e ricominciarono le agitazioni, soprattutto nei centri minerari. La societ\u00e0 \"Elba\" minacciava di chiudere gli altiforni e le miniere a causa della mancanza di carbon coke sul mercato e per l'alto prezzo della manodopera. Ci furono licenziamenti di massa e vari scioperi, che portarono a scontri anche con la polizia, con spari e arresti. Il 7 settembre del 1920 gli operai occuparono lo stabilimento per un mese. Nel giugno del 1921 la societ\u00e0 chiuse temporaneamente e licenzi\u00f2 tutte le maestranze. \nNello stesso periodo anche all'Elba iniziarono i primi scontri tra gli anarchici, i socialisti e il crescente movimento fascista. Anche a Portoferraio e in altre citt\u00e0 nacquero le sezioni dei fasci di combattimento. Ci furono arresti, carcerazioni e anche il confino per alcuni.\nAlla fine della seconda guerra mondiale, dopo l'armistizio di Cassibile i tedeschi bombardarono il 16 settembre del 1943 Portoferraio, distruggendo lo stabilimento siderurgico; il giorno dopo i paracadutisti tedeschi costrinsero alla resa le truppe italiane e occuparono l'isola. Pochi giorni dopo un sommergibile inglese silur\u00f2 il piroscafo civile Sgarallino, scambiato per una nave militare, uccidendo trecento persone.\nDopo nove mesi di occupazione l'Alto comando alleato liber\u00f2 l'isola con l\"'Operazione Brassard\", il 16 giugno del 1944: una divisione di fanteria coloniale francese, sbarcata sulla spiaggia di Marina di Campo, si impadron\u00ec della parte occidentale dell'isola e poi occup\u00f2 Marciana, Poggio e Marciana Marina. Le truppe francesi, composte soprattutto da militari senegalesi, impiegarono tre giorni per completare l'occupazione e compirono violenze e razzie anche contro la popolazione civile.\nLo stabilimento siderurgico distrutto non venne ricostruito. Le miniere furono sfruttate ancora fino agli anni ottanta e divennero quindi luoghi di attrazione turistica. Il turismo ha rilanciato l'economia dell'isola, che dal 1996 fa parte del Parco nazionale dell'Arcipelago Toscano."}
{"id": "3232583", "revid": "36426", "url": "https://it.wikipedia.org/wiki?curid=3232583", "title": "Casa Santi", "text": "Casa Santi o Casa natale di Raffaello \u00e8 un museo di Urbino.\nStoria e descrizione.\nLa casa in cui nacque Raffaello, nel 1483, venne costruita nel XIV secolo e dal 1460 vi visse Giovanni Santi, padre del celebre pittore, a sua volta pittore professionista ed anche poeta\nNel 1637 l'edificio, dopo vari passaggi, acquisizioni e divisioni, venne acquistato e riunito da Muzio Oddi, architetto locale, e nel 1873 divenne sede dell'Accademia Raffaello, fondata nel 1869 da Pompeo Gherardi e promotrice di numerose iniziative e studi sul Sanzio.\nIl primo piano \u00e8 stato arredato con mobilio d'epoca, che d\u00e0 l'idea della casa-museo. Nel salone principale vi \u00e8 un pregevole soffitto ligneo policromo a cassettoni e vi sono stati collocati dei dipinti di Giovanni Santi; nelle stanze adiacenti troviamo altri dipinti coevi, riproduzioni di tavole dello stesso Raffaello e la cucina com'era al tempo. Spicca tra tutte la stanza da letto dove forse il pittore nacque, con la \"Madonna di Casa Santi\", una \"Madonna col Bambino\" attribuita al giovanissimo Raffaello, che inizierebbe la sua famosa serie di Madonne. Sempre al primo piano un cortiletto tipico urbinate con pozzo e la pietra dove la tradizione vuole si macinassero le pietre per i colori della bottega, situata al piano terra. \nAltre opere esposte sono un disegno di Raffaello, un altro attribuito a Bramante e una raccolta di ceramiche rinascimentali urbinati, famose in tutto il mondo. Al secondo piano aveva sede l'Accademia, che conserva oggi in altro luogo una biblioteca di manoscritti ed edizioni rare; infatti qui, oltre a una serie di copie di dipinti del \"divin pittore\" ha lasciato una raccolta di monete e di ritratti del XIX secolo, che ne documentano la storia e la fondazione. Tramite un particolare ballatoio si ha modo di passare sopra il cortiletto e accedere alla parte retrostante della casa, dove ci sono altre scale che riconducono di sotto.\nNella \"Bottega di Casa Santi\" l'Accademia organizza quasi senza interruzione piccole mostre di arte moderna e contemporanea, quasi sempre in collaborazione con l'Accademia di Belle Arti."}
{"id": "3232585", "revid": "3115", "url": "https://it.wikipedia.org/wiki?curid=3232585", "title": "Carmen Lenzi Mozzani", "text": "Biografia.\nCarmen Lenzi Mozzani \u00e8 stata una figura di rilievo nell'ambito musicale italiano e una grande chitarrista, che ha ottenuto importanti riscontri e riconoscimenti tanto nel campo concertistico che in quello dell'insegnamento e della didattica musicale.\nRimasta orfana del padre a soli cinque anni, fu allevata dal nonno, il Maestro Luigi Mozzani, caposcuola della chitarra classica italiana.\nConcertista e liutaio, Mozzani fu un grande innovatore della tecnica chitarristica, cui diede nuove e moderne basi. Con gli studi e l'attivit\u00e0 di tutta una vita, egli contribu\u00ec in modo decisivo a riportare la chitarra alle sue tradizioni classiche, e la sua tecnica ebbe una influenza innovatrice su tutte le scuole d'Europa. Per Carmen, fu una grande fortuna vivere e lavorare al suo fianco, ricevendo da lui sia una completa educazione alla musica che l'apprendimento dello strumento. Pot\u00e9 iniziare sotto la sua guida anche l'attivit\u00e0 di insegnamento e gli rimase accanto fino alla sua morte, avvenuta nel 1943.\nNegli anni successivi Carmen Lenzi Mozzani ampli\u00f2 le proprie conoscenze e la tecnica musicale studiando la musica antica con il maestro Heinz Bischoff, insegnante di liuto e chitarra al Conservatorio di Monaco e al Mozarteum di Salisburgo, nonch\u00e9 la musica spagnola e il \u201cflamenco\u201d con il Maestro Manuel Lopez Ramos e con Costa Proakis.\nNel 1955 ottenne il Diploma di idoneit\u00e0 all'insegnamento della chitarra della Societ\u00e0 Internazionale Chitarristi.\nPer due anni fu insegnante di chitarra al Liceo Musicale di Rovereto, e dal 1943 al 1947 presso la \u201cLiuteria Comunale Luigi Mozzani\u201d della stessa citt\u00e0. In questa liuteria venivano impartite lezioni di chitarra, violino, solfeggio, acustica, vernici e tecnica di costruzione di strumenti da concerto, ad arco e a pizzico.\nNel 1945 inizi\u00f2 l'attivit\u00e0 di concertista e negli anni successivi tenne concerti come solista in numerose e prestigiose sedi, a Bologna, Modena, Milano, Bolzano, Rovereto, Vercelli, Zurigo, Grenchen, oltre che alla radio di Milano, Bolzano, Zurigo e per la televisione svizzera.\nNon meno rilevante fu l'attivit\u00e0 didattica, nella quale seppe formare diverse generazioni di allievi, capaci a loro volta di affermarsi in seguito tanto nell'attivit\u00e0 concertistica che in quella dell'insegnamento e della composizione. Fra questi vanno citati Luigi Mariotti, Bela Klar, Mariano Andreolli, Carlo Domeniconi, Heinrich Schmidl, Giampiero De Giorgi, Giorgio Nottoli, Michelangelo Severi, Ferrante Faedi, e altri ancora.\nFra le pubblicazioni, vanno ricordate: per la Casa Editrice Farfisa, nel 1961, il brano originale \u201cCanto triste\u201d; per la casa editrice Berb\u00e9n, nel 1957, una revisione degli \u201cOtto pezzi per chitarra solista\u201d e nel 1964 una revisione con diteggiatura del brano \u201cPri\u00e9re\u201d entrambi lavori di Luigi Mozzani; sempre con La Berben nel 1965, un'intera revisione, con testo e diteggiatura, del metodo completo in tre volumi di Ferdinando Carulli. \nFu anche collaboratrice di riviste specializzate e di diffusione quali \u201cArte chitarristica\u201d, \u201cEco della musica\u201d, \u201cStrumenti e musica\u201d, e altri, con articoli di tecnica e cultura chitarristica.\nTra i suoi titoli vanno menzionati anche:\nDirettore del \u201cCentro di chitarra classica Rovereto - Riva\u201d per la Comunit\u00e0 delle Arti (1957/1958).\nSocia onoraria della Societ\u00e0 \u201cFrancisco T\u00e1rrega\u201d di Barcellona dal 1958.\nMedaglia d'oro al congresso tecnico di Pavia (1959).\nMembro della commissione giudicatrice dei concorsi nazionali di Ancona (1963, 1964, 1965).\nDal 1965 membro del Consiglio direttivo nazionale della As.ch.it. (Associazione chitarristica italiana.\nDal 1963 al 1969 docente di chitarra presso il Conservatorio Gioachino Rossini di Pesaro.\nSposata con Carlo Tamburini, ha avuto con lui due figli: Serena Tamburini, oggi compositrice e docente di Musica Elettronica, e Alessandro Tamburini, insegnante e scrittore."}
{"id": "3232587", "revid": "767487", "url": "https://it.wikipedia.org/wiki?curid=3232587", "title": "John Byron (XVI secolo)", "text": "Biografia.\nSir John visse a Colwick nel Nottinghamshire, prima che gli fosse concessa la Newstead Abbey nella stessa contea da Enrico VIII d'Inghilterra il 26 maggio 1540. Fu nominato tenente di foresta di Sherwood. \u00c8 stato anche signore di Manchester e di Rochdale. Era un consulente di fiducia di Enrico VIII, e risiedette a corte per la maggior parte della sua vita. Inizi\u00f2 a lavorare su Newstead, trasformandolo in una casa per la sua famiglia. Suo padre era Nicolas Byron, che fu nominato cavaliere dal principe Art\u00f9 nel 1502. Suo figlio era Little Sir John with the Great Beard, nominato cavaliere dalla regina Elisabetta I d'Inghilterra e suo nipote divenne il primo barone di Byron."}
{"id": "3232588", "revid": "21981", "url": "https://it.wikipedia.org/wiki?curid=3232588", "title": "Dornier Do 635", "text": ""}
{"id": "3232590", "revid": "170423", "url": "https://it.wikipedia.org/wiki?curid=3232590", "title": "Campionati del mondo Ironman del 1984", "text": "I Campionati del mondo Ironman del 1984 hanno visto trionfare per la quarta volta tra gli uomini lo statunitense Dave Scott, davanti ai connazionali Scott Tinley e Grant Boswell.\nTra le donne si \u00e8 laureata campionessa del mondo per la seconda volta consecutiva la canadese Sylviane Puntous.\nEntrambi i vincitori hanno registrato il tempo record nella competizione. Dave Scott ha chiuso la gara abbattendo il muro delle nove ore, con un tempo di 8:54:20, abbassando di pi\u00f9 di dieci minuti il precedente record a lui appartenente nell'edizione del 1983.\nSylviane Puntous ha chiuso con un tempo di 10:25:13, migliorando il record di pi\u00f9 di diciotto minuti, a lei appartenente nella competizione del 1983.\nSi \u00e8 trattata della 8\u00aa edizione dei campionati mondiali di Ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3232592", "revid": "109010249", "url": "https://it.wikipedia.org/wiki?curid=3232592", "title": "The Valley (stadio)", "text": "The Valley \u00e8 uno stadio calcistico inglese situato nel quartiere londinese di Charlton, sede delle partite casalinghe del Charlton Athletic Football Club. Ha una capienza di 27.111 posti a sedere."}
{"id": "3232593", "revid": "36426", "url": "https://it.wikipedia.org/wiki?curid=3232593", "title": "Casa natale di Raffaello", "text": ""}
{"id": "3232594", "revid": "36426", "url": "https://it.wikipedia.org/wiki?curid=3232594", "title": "Casa Natale di Raffaello", "text": ""}
{"id": "3232598", "revid": "110157", "url": "https://it.wikipedia.org/wiki?curid=3232598", "title": "Ludi mathematici", "text": "Ludi mathematici o Ludi rerum mathematicarum \u00e8 un trattato di Leon Battista Alberti che concretizza una parte dei suoi interessi scientifici sempre presenti accanto all'attivit\u00e0 letteraria ed agli interessi artistici e architettonici.\nIl testo, scritto tra il 1450 ed il 1452, \u00e8 dedicato a Meliaduse d'Este, fratello di Lionello a cui l'Alberti dedicava il contemporaneo \"De architectura\".\nSi tratta di una raccolta di questioni di geometria e fisica trattate sotto forma di giochi, storie, situazioni, con un intento pedagogico. Spesso si tratta di problemi di misurazione, come la determinazione dell'altezza di una torre con l'ausilio dell'ombra di un bastoncino infisso applicando il teorema di Talete. Le questioni trattate non sono originali, ma dimostrano l'ampia cultura dell'autore.\nIl giudizio sull'opera oscilla dunque tra coloro che lo giudicano un \"divertissement\" e altri che lo ritengono uno fra i testi pi\u00f9 rappresentativi dell'epoca."}
{"id": "3232600", "revid": "170423", "url": "https://it.wikipedia.org/wiki?curid=3232600", "title": "Campionati del mondo Ironman del 1985", "text": "I Campionati del mondo Ironman del 1985 hanno visto trionfare per la seconda volta tra gli uomini lo statunitense Scott Tinley, davanti al connazionale Chris Hinshaw e allo svizzero Carl Kupferschmid, quest'ultimo primo europeo nella storia a salire sul podio della competizione.\nTra le donne si \u00e8 laureata campionessa del mondo la statunitense Joanne Ernst.\nIl vincitore della competizione maschile, Scott Tinley ha registrato il tempo record nella competizione, chiudendo con un tempo finale di 8:50:54 e abbassando di pi\u00f9 di tre minuti il precedente record appartenente a Dave Scott nell'edizione del 1984.\nSi \u00e8 trattata della 9\u00aa edizione dei campionati mondiali di Ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3232602", "revid": "767487", "url": "https://it.wikipedia.org/wiki?curid=3232602", "title": "Y\u014dsuke Ishibitsu", "text": "Carriera.\nClub.\nNel 2006 debutta con il Vissel Kobe, squadra in cui milit\u00f2 sino al 2011. Dal 2012 al 2013 milita nel Nagoya Grampus, mentre dal gennaio 2014 \u00e8 in forze al Kyoto Sanga."}
{"id": "3232606", "revid": "170423", "url": "https://it.wikipedia.org/wiki?curid=3232606", "title": "Campionati del mondo Ironman del 1986", "text": "I Campionati del mondo Ironman del 1986 hanno visto trionfare per la quinta volta tra gli uomini lo statunitense Dave Scott, davanti ai connazionali Mark Allen e Scott Tinley.\nTra le donne si \u00e8 laureata campionessa del mondo la zimbabwese Paula Newby-Fraser.\nEntrambi i vincitori hanno registrato il tempo record nella competizione. Dave Scott ha chiuso la gara abbattendo il muro delle otto ore e mezza, con un tempo di 8:28:37, abbassando di pi\u00f9 di venti minuti il precedente record appartenente a Scott Tinley nell'edizione del 1985.\nPaula Newby-Fraser ha chiuso con un tempo di 9:49:14, prima volta per una donna sotto le 10 ore, migliorando il record di pi\u00f9 di trentacinque minuti appartenente a Sylviane Puntous nella competizione del 1984.\nSi \u00e8 trattata della 10\u00aa edizione dei campionati mondiali di Ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3232608", "revid": "1305772", "url": "https://it.wikipedia.org/wiki?curid=3232608", "title": "90 Minutes European Prime Goal", "text": "90 Minutes: European Prime Goal - in Giappone intitolato - \u00e8 un videogioco calcistico sviluppato e distribuito per il solo Super Nintendo Entertainment System.\nIl giocatore pu\u00f2 scegliere tra la modalit\u00e0 esibizione, torneo o modalit\u00e0 all-star. La visuale \u00e8 in prospettiva da sinistra-destra e le bandiere delle varie nazioni europee compaiono nello stuolo di squadre selezionabili.\nNella modalit\u00e0 di gioco \"Sei un eroe\", il giocatore deve vincere partite impossibili in precisi punti dell'azione. La rimessa da fondocampo \u00e8 riprodotta con la grafica 3D, con la telecamera inquadrante dagli spalti su cui siedono gli spettatori.\nIl gioco \u00e8 il seguito diretto di \"J.League Soccer Prime Goal 2\" e \"J.League Soccer Prime Goal\", entrambi gi\u00e0 sviluppati da Namco."}
{"id": "3232610", "revid": "1892390", "url": "https://it.wikipedia.org/wiki?curid=3232610", "title": "Governo della Serbia", "text": "Il governo della Repubblica di Serbia () \u00e8 un organo collegiale del sistema politico serbo, composto dal Primo ministro e dai ministri, che costituisce il vertice del potere esecutivo.\nIl governo attuale \u00e8 il Governo Brnabi\u0107, che \u00e8 entrato in carica il 29 giugno 2017.\nFunzioni.\nAi sensi della Costituzione, il Governo:\nInoltre, il governo \u00e8 responsabile per l'Assemblea Nazionale per la politica della Repubblica di Serbia, per l'applicazione di leggi e per gli altri atti generali dell'Assemblea nazionale oltre che per il lavoro della pubblica amministrazione.\nComposizione attuale.\nL'attuale coalizione di governo \u00e8 composta dal Partito Progressista Serbo, dal Partito Socialista di Serbia, dal Partito Socialdemocratico di Serbia, dal Movimento dei Socialisti, dal Movimento del Rinnovamento Serbo, dal Movimento della Forza di Serbia, dal Nuova Serbia (FINO 2017) dal Partito dei Pensionati Uniti di Serbia e altri partiti minori. "}
{"id": "3232612", "revid": "36634934", "url": "https://it.wikipedia.org/wiki?curid=3232612", "title": "Arnaldo de Villanova", "text": ""}
{"id": "3232613", "revid": "2181294", "url": "https://it.wikipedia.org/wiki?curid=3232613", "title": "George Hickenlooper", "text": "Biografia.\nHickenlooper nasce a Saint Louis. La madre era assistente sociale e attrice teatrale al tempo stesso, mentre suo padre era insegnante e drammaturgo. Era pronipote del direttore d'orchestra Leopold Stokowski. Gi\u00e0 dal liceo comincia a nutrire passione per il cinema fino a quando non si laurea in storia e studi della cinematografia all'Universit\u00e0 Yale, entrando poi in stretto contatto con il produttore Roger Corman, il quale lo lancer\u00e0 come regista nel film documentario del 1988 \"Art, Acting, and the Suicide Chair: Dennis Hopper\".\nNel 1991 realizza il documentario \"Viaggio all'inferno\", basato sul periodo di produzione del film \"Apocalypse Now\". Il film fu presentato al Festival di Cannes e ha vinto numerosi premi, tra cui un Emmy Award alla regia e il National Board of Review Award al miglior documentario.\nMor\u00ec il 29 ottobre 2010, all'et\u00e0 di 47 anni, a causa di un'overdose di antidolorifici combinata con ossimorfone e alcol.\nVita privata.\nEra cugino del politico John Hickenlooper, il quale recit\u00f2 anche in un cameo per il suo ultimo film \"Il gioco dei soldi\"."}
{"id": "3232616", "revid": "767487", "url": "https://it.wikipedia.org/wiki?curid=3232616", "title": "Provincia di Daniel Alcides Carri\u00f3n", "text": "La provincia di Daniel Alcides Carri\u00f3n \u00e8 una provincia del Per\u00f9, una delle tre della regione di Pasco. Essa prende il nome dallo studente di medicina peruviano Daniel Alcides Carri\u00f3n e confina a nord con la regione di Hu\u00e1nuco, a est e a sud con la provincia di Pasco e ad ovest con la regione di Lima.\nGeografia antropica.\nSuddivisioni amministrative.\nLa provincia \u00e8 suddivisa in otto distretti:"}
{"id": "3232618", "revid": "2051852", "url": "https://it.wikipedia.org/wiki?curid=3232618", "title": "Steffen Deibler", "text": "Il 14 novembre 2009, in Coppa del Mondo a Berlino, stabilisce il record del mondo dei 50 m delfino in vasca corta con il tempo di 21\"80."}
{"id": "3232621", "revid": "869733", "url": "https://it.wikipedia.org/wiki?curid=3232621", "title": "Africa Benedetta", "text": "Africa Benedetta \u00e8 stato un programma televisivo italiano di genere documentario, condotto da Benedetta Mazzini su Rai 5 tra il 2010 e il 2011.\nLa trasmissione racconta l'esplorazione dell'Africa attraverso il safari. La conduttrice affronta escursioni in compagnia di volti noti dello spettacolo, della musica e della cultura.\nIl programma, oltre alle docu-fiction, contiene anche una serie di interviste \"on the road\" agli ospiti della puntata."}
{"id": "3232623", "revid": "514584", "url": "https://it.wikipedia.org/wiki?curid=3232623", "title": "Benedetta Africa", "text": ""}
{"id": "3232627", "revid": "1522738", "url": "https://it.wikipedia.org/wiki?curid=3232627", "title": "Alleanza Democratica dei Croati in Voivodina", "text": "L'Alleanza Democratica dei Croati in Voivodina (croato: \"Demokratski savez Hrvata u Vojvodini\", abbreviazione: DSHV; serbo: \"\u0414\u0435\u043c\u043e\u043a\u0440\u0430\u0442\u0441\u043a\u0438 \u0421\u0430\u0432\u0435\u0437 \u0425\u0440\u0432\u0430\u0442\u0430 \u0443 \u0412\u043e\u0458\u0432\u043e\u0434\u0438\u043d\u0438\") \u00e8 un partito politico che rappresenta l'etnia croata nella provincia serba della Voivodina, fondato il 15 luglio 1990. \u00c8 l'unico partito di minoranza parlamentare etnia croata in Serbia. L'attuale presidente \u00e8 Petar Kunti\u0107.\nNel 2009 DSHV ha negoziato con un altro partito etnico croato della Voivodina, la \"Hrvatska srijemska inicijativa\" (Iniziativa croata di Sirmia, HSI). \u00c8 stato previsto che HSI e DSHV si uniscano il 5 giugno 2009."}
{"id": "3232628", "revid": "2103840", "url": "https://it.wikipedia.org/wiki?curid=3232628", "title": "Luigi Mozzani", "text": "Biografia.\nLuigi Mozzani, chitarrista, fu anche grande esecutore, didatta, compositore e liutaio.\nNacque a Faenza il 9 marzo 1869.\nAll'et\u00e0 di nove anni, apprendista da un barbiere dilettante di clarinetto, si avvicin\u00f2 a quello strumento e alla tromba, venendo ammesso come allievo di clarinetto alla Scuola comunale di musica di Faenza nel 1883, con risultati notevoli. Intorno al 1890 fu ammesso al Liceo musicale di Bologna come studente di oboe sotto la guida di Gustavo Gastelli, ma intraprese anche lo studio della chitarra, della quale ebbe rapidamente grande padronanza. Nell'aprile del 1891 effettu\u00f2 una tourn\u00e9e in Germania, Francia, Spagna e Algeria come solista di chitarra e oboe. Il 7 giugno 1892 ottenne il diploma in oboe al Liceo musicale di Bologna e nel 1893, presentato da Gastelli, il ruolo di primo oboe nel Teatro San Carlo di Napoli.\nPresto le sue tourn\u00e9e lo portarono in America dove visse per due anni (1894-1896) e dove pubblic\u00f2 a New York i tre volumi degli \"Studi per chitarra\". \nSi stabil\u00ec quindi a Parigi dove entr\u00f2 in contatto con i pi\u00f9 grandi chitarristi attiva in quel momento: Alfredo Cottin, Gelas e Miguel Llobet. In Francia scrisse \"8 Pezzi per chitarra solista\" inizi\u00f2 ad interessarsi alla liuteria e precisamente alla costruzione della chitarra. Nel 1899 pubblic\u00f2 diversi brani per chitarra, tra cui la famosa \"Preghiera\".\nFece tourn\u00e9e in Inghilterra, dove visse per circa sei mesi, in Francia, in Germania e in Austria. Nel 1906 presenta una anonima Serenata al concorso musicale italiano della rivista Il Plettro, che vince il primo premio; tale lavoro viene poi pubblicato con il titolo Feste Lariane, aria con variazioni.\nTra il 1905 e il 1908 Mozzani \u00e8 in tourn\u00e9e in Germania e in Austria dove pubblica, a Berlino, i pezzi \"Colpo di vento (Wind Gust)\", \"Mazurka\" e \"Valzer lento\". \nDurante il primo decennio del 1900, Mozzani torna in Italia e si trasferisce definitivamente a Cento, in provincia di Ferrara, e apre la sua prima liuteria dove costruisce vari modelli di chitarra.\nInsieme alla attivit\u00e0 di liutaio continua quella di concertista, docente e compositore. \nNella sua liuteria realizza un modello di chitarra-lyra e brevetta nel 1912 un dispositivo in grado di regolare l'angolazione del manico attraverso un sistema di viti.\nTra il 1910 e il 1924 costruisce nella sua liuteria, oltre ai vari modelli di chitarre anche strumenti ad arco e a plettro. Nel 1914 riprende la sua attivit\u00e0 concertistica che lo ha porta in moltissime le citt\u00e0 italiane.\nNel 1916 la morte della figlia Giulietta lo colpisce profondamente e decide di abbandonare l'attivit\u00e0 concertistica che effettivamente riprender\u00e0 solo dopo il 1930.\nTrasferisce la sua liuteria a Bologna e poi, nel 1942, a Rovereto dove morir\u00e0 nel 1943.\nPresso il Museo della Musica di Pieve di Cento \u00e8 presente un'ampia collezione di strumenti realizzati da Mozzani tra il 1920 e il 1930."}
{"id": "3232631", "revid": "124038017", "url": "https://it.wikipedia.org/wiki?curid=3232631", "title": "Ceparana", "text": "Ceparana \u00e8 una frazione di abitanti del comune di Bolano, in provincia della Spezia. \u00c8 attraversata dalla strada statale 330 di Buonviaggio.\nGeografia fisica.\nIl territorio di Ceparana, la frazione pi\u00f9 ampia e abitata del comune bolanese, \u00e8 collocato in una piana alluvionale nei pressi della confluenza dei fiumi Vara e Magra, contraddistinto da un territorio tipicamente ligure con terrazzamenti per la coltivazione agricola e ampie distese di uliveti e boschi di castagni, lecci e olmi.\nStoria.\nLa sua piana fu certamente abitata fin dall'epoca romana, favorita dalle vicine vie di collegamento lungo le direttrici commerciali tra Liguria, Toscana ed Emilia, e proprio a Ceparana ha termine l'antica e storica Alta Via dei Monti Liguri, un percorso naturalistico lungo 442\u00a0km che partendo dall'estremo ponente ligure, Ventimiglia, si sviluppa sullo spartiacque delimitante il versante costiero ligure raggiungendo il settore levantino.\nPossedimento dei vescovi di Luni, cos\u00ec come altre zone limitrofe dello spezzino e della Lunigiana, il luogo crebbe d'importanza con la fondazione del monastero intorno al VI secolo ad opera del vescovo lunense Venanzio. Il primitivo borgo, sorto intorno all'edificio religioso, viene citato nel diploma imperiale di Ottone I di Sassonia, risalente al 963, ove si cita testualmente la propriet\u00e0 della \"Cortem de Ceparana cum mercatu et castro\" ai vescovi lunensi. Nel documento si cita il \"castro\" di Ceparana, il castello, che molto probabilmente sorse nel X secolo nel sito del primitivo monastero di San Venanzio.\nIl feudo rimase possedimento della diocesi di Luni fino al 1281 quando, come il capoluogo Bolano, rientr\u00f2 nelle propriet\u00e0 dei marchesi Malaspina che gestirono il territorio fino alla ribellione paesana, scoppiata nel 1526 a causa dei presunti soprusi perpetuati dai signori, che portarono al coinvolgimento della Repubblica di Genova e la conseguente dominazione di quest'ultima seguendone le sorti sino alla campagna napoleonica del XVIII secolo.\nCon la nuova dominazione francese rientr\u00f2, come Bolano, dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile del 1798 con i nuovi ordinamenti francesi, il territorio bolanese rientr\u00f2 nel II Cantone, con capoluogo Bolano, della Giurisdizione di Lunigiana. Annesso al Primo Impero francese, dal 1803 fu centro principale del I Cantone della Lunigiana nella Giurisdizione del Golfo di Venere e dal 13 giugno 1805 al 1814 inserito nel Dipartimento degli Appennini.\nNel 1815 venne inglobato nel Regno di Sardegna, cos\u00ec come stabil\u00ec il Congresso di Vienna del 1814 anche per gli altri comuni della repubblica ligure, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Sarzana del Circondario di Levante facente parte della Provincia di Genova prima e, con l'istituzione nel 1923, della Provincia della Spezia poi.\nSport.\nCalcio.\nLa principale squadra di calcio \u00e8 l'A.S.D.C. Ceparana 2000 Calcio che milita in prima categoria.\nPallavolo.\nLa principale squadra di pallavolo \u00e8 l'A. S. D. Futura."}
{"id": "3232635", "revid": "122923700", "url": "https://it.wikipedia.org/wiki?curid=3232635", "title": "Compianto sul Cristo morto (Romanino)", "text": "Il Compianto sul Cristo morto era un dipinto del Romanino, anticamente usato come pala dell'altare del Santissimo Sacramento nella chiesa dei Santi Faustino e Giovita a Brescia.\nRequisito nel 1797 dal nuovo governo napoleonico cittadino, finir\u00e0 al Kaiser Friedrich Museum di Berlino nel 1841, dove venne distrutto nell'incendio della Flakturm Friedrichshain del 1945. Lodato e ammirato dagli storici e dalle guide dell'epoca, \u00e8 noto oggi solo tramite fotografie in bianco e nero e grazie ad una accurata descrizione dei colori stilata nel 1909.\nStoria.\nNon \u00e8 nota la data di realizzazione del dipinto ma, data la sua bellezza pi\u00f9 volte elogiata dalla critica secolare, si pu\u00f2 ipotizzare che risalisse al suo periodo di fervida attivit\u00e0 in campo bresciano, quindi dal 1520 al 1530 circa. La pala rimane al suo posto, sull'altare del Santissimo Sacramento nella chiesa dei Santi Faustino e Giovita a Brescia, dalla collocazione fino al 1797, quando il monastero cui faceva capo la chiesa viene soppresso dal nuovo governo cittadino di stampo giacobino. La pala non viene spostata nemmeno durante i lavori di ricostruzione della chiesa, avvenuti nella prima met\u00e0 del Seicento, poich\u00e9 Bernardino Faino la vede e registra al suo posto nel 1630.\nRimosso il dipinto dall'altare, viene provvisoriamente immagazzinato in una sala della Biblioteca Queriniana assieme ad altri pezzi e, in seguito, compare nell'elenco, redatto nel 1800, delle opere d'arte requisite da vendere a privati. Nel 1807 la tela \u00e8 nominata all'interno della collezione d'arte del conte Paolo Brognoli: vi rimane fino al 1841, quando viene venduta al Kaiser Friedrich Museum di Berlino. L'opera viene infine distrutta da eventi bellici il 5 maggio 1945.\nDescrizione.\nIl dipinto \u00e8 oggi noto solamente per fotografie in bianco e nero, ma risulta molto utile la dettagliata descrizione che ne fece Hans Posse nel 1909, quando il dipinto \u00e8 gi\u00e0 a Berlino: secondo il critico, il lenzuolo era bianco-bruno, il Cristo dai capelli rosso bruni aveva il corpo dipinto in un colore giallo-ocra-bruno e il manto della Madonna era blu scuro. San Giovanni indossava una veste rossa con un mantello blu scuro, Maria Salome, a fianco di San Giovanni, una veste verde scura coperta da un manto rosso. La Maddalena ai piedi del Cristo aveva i capelli castano-scuri con un vestito verde oliva a maniche rosse, la Maria di Cleofe in piedi indossava un mantello giallo-bruno. Giuseppe d'Arimatea, alle spalle di San Giovanni, era vestito con un manto giallo-oro a strisce azzurre sopra una veste rosse-bruna, il donatore sulla destra era vestito di nero. Infine, la sottoveste della Maddalena, i veli delle Marie e il turbante di Nicodemo erano bianchi, mentre il cielo era blu scuro.\nIl dipinto \u00e8 stato visto e ammirato da diversi storici dell'opera: Giulio Antonio Averoldi lo descrive dettagliatamente e ne indica la collocazione nel 1700, Bernardino Faino, come gi\u00e0 detto, lo vede nel 1630 e annota: \"la pala \u00e8 un Cristo morto con la Madonna et altre marie et figure del Romanino Cosa nobilissima\". Ugualmente, anche Carlo Ridolfi, nel 1648, lo dice come una delle opere migliori dell'autore."}
{"id": "3232636", "revid": "42424434", "url": "https://it.wikipedia.org/wiki?curid=3232636", "title": "Province del Regno delle Due Sicilie", "text": ""}
{"id": "3232640", "revid": "370187", "url": "https://it.wikipedia.org/wiki?curid=3232640", "title": "Province del Regno di Napoli", "text": ""}
{"id": "3232641", "revid": "123591539", "url": "https://it.wikipedia.org/wiki?curid=3232641", "title": "Giorgio Nottoli", "text": "Biografia.\nNato a Cesena nel 1945, ha compiuto gli studi musicali presso il Conservatorio \"G. Rossini\" di Pesaro, studiando composizione con Domenico Guaccero e Mario Bertoncini, chitarra con Carmen Lenzi Mozzani e musica elettronica con Walter Branchi.\nAutodidatta come progettista e ricercatore, ha compiuto il suo apprendistato in campo scientifico collaborando con vari ricercatori, fra cui Giuseppe di Giugno, Guido Guiducci e Silvio Santoboni.\n\u00c8 stato docente di musica elettronica presso il Conservatorio Santa Cecilia di Roma sino al 2013.\nDal 1968 ha svolto attivit\u00e0 di musicista (liutista e chitarrista) sino al 1980 e di compositore e ricercatore sino ad oggi.\nDal 1975 svolge attivit\u00e0 di ricerca in ambito tecnico-scientifico, nel campo dell'acustica e dell'informatica musicale. Nel 1996 \u00e8 stato docente del Corso di perfezionamento di musica elettronica presso l'Accademia Chigiana di Siena, mentre dal 2004 al 2010 \u00e8 stato docente di \u201cStoria e tecniche della musica elettronica\u201d presso la Facolt\u00e0 di Lettere (DAMS) ed il Master in \u201cIngegneria del suono\u201d della Facolt\u00e0 di Ingegneria dell'Universit\u00e0 di Roma Tor Vergata. Dal 2011 \u00e8 docente dei corsi di \"Composizione di musica elettroacustica\" e \"Tecniche di analisi della musica elettroacustica\", relativi al Master in SONIC ARTS dell'Universit\u00e0 di Roma Tor Vergata.\nIl centro della sua ricerca di musicista riguarda il timbro, concepito quale parametro principale e \"unit\u00e0 costruttiva\" delle sue opere. L'attenzione \u00e8 rivolta, infatti, alla composizione della microstruttura del suono. Nei suoi lavori per strumenti ed elettronica Giorgio Nottoli punta ad estendere la sonorit\u00e0 degli strumenti acustici mediante complesse elaborazioni del suono.\nLa maggior parte delle sue opere utilizza strumenti da lui appositamente progettati, sia per la sintesi che per l'elaborazione del suono, in collaborazione con universit\u00e0, centri di ricerca ed industrie.\nI pi\u00f9 complessi fra questi:\nTali sistemi sono stati presentati in vari convegni internazionali e sono stati utilizzati nell'ambito degli strumenti musicali elettronici e dell'audio professionale.\nDal 2008 \u00e8 coordinatore del \"Festival Internazionale di Musica Elettroacustica del Conservatorio S.Cecilia\" EMUFest."}
{"id": "3232646", "revid": "1318658", "url": "https://it.wikipedia.org/wiki?curid=3232646", "title": "Regno di Serbia (medievale)", "text": "Il Regno di Serbia o Serbia dei Nemanji\u0107 (\"Regnum Rasciae\") fu uno stato serbo medievale governato dalla dinastia dei Nemanji\u0107. Si costitu\u00ec nel 1217 a seguito dell'incoronazione di Stefan Nemanji\u0107 \"Prvoven\u010dani\" (primo incoronato) quale \"Re di tutte le terre serbe e del litorale\", il quale aveva ereditato i territori unificati dal padre, Stefano Nemanja, ritenuto il fondatore dello stato serbo. Nel 1346, sotto Stefano Du\u0161an, il regno si elev\u00f2 ad impero \"dei Serbi e dei Greci\", mirante alla conquista di Costantinopoli. \nStoria.\nDopo una battaglia contro i fratelli per l'ascesa al trono, Stefano Nemanja, il fondatore della dinastia reale dei Nemanji\u0107 (talora italianizzata in \"Nemaniadi\" o \"Nemanidi\"), prese il potere nel 1166 e inizi\u00f2 a rinnovare le strutture dello stato serbo nella regione di Rascia. Sul piano internazionale, Stefano godette per un certo periodo dell'appoggio dei Bizantini, ma in seguito si oppose egli stesso in pi\u00f9 occasioni all'autorit\u00e0 imperiale. Quale \"veliki \u017eupan\" (gran principe o \"gran\" \"giuppano\") di Rascia, egli riusc\u00ec ad espandere il proprio stato verso ovest, conquistando parte del litorale adriatico e la regione di Zeta. Assieme alle campagne militari e all'attivit\u00e0 di governo della nazione, che trasform\u00f2 in regno unitario, Stefano si dedic\u00f2 intensamente alla costruzione di nuovi monasteri. Fra questi si possono ricordare i monasteri di \u0110ur\u0111evi Stupovi e di Studenica nella regione di Rascia e il monastero di Hilandar sul Monte Athos.\nLa dinastia dei Nemanji\u0107 resse la Serbia in un periodo particolarmente importante e positivo della sua storia, con la costituzione di un potente stato indipendente, che raggiunse il suo apogeo con lo zar Stefano Du\u0161an nella met\u00e0 del XIV secolo, fino alla sconfitta definitiva operata dall'Impero ottomano (con la regione di Zeta ultimo bastione ribelle, caduta definitivamente in mano ottomana nel 1499).\nA Stefano Nemanja succedette il figlio mediano Stefano II, mentre al primogenito, Vukan, venne affidato il controllo della regione di Zeta (l'attuale Montenegro). Il figlio pi\u00f9 giovane di Stefano Nemanja, Rastko (1175 o 1176 - 1235 o 1236), divenne monaco al Monte Athos e decise di prendere il nome di Sava, impegnando le sue energie nella diffusione del cristianesimo e dell'ortodossia nel popolo serbo.\nSava, fratello del re, si prodig\u00f2 in un'intensa attivit\u00e0 diplomatica presso le autorit\u00e0 ecclesiastiche bizantine, al fine di ottenere lo status di autocefalia per la Chiesa ortodossa serba da lui fondata, divenendo cos\u00ec il primo arcivescovo e primate ortodosso serbo nel 1219, con sede a \u017di\u010da (poi trasferita a Pe\u0107). A seguito della sua morte fu riconosciuto come il pi\u00f9 importante santo del calendario serbo, protettore dell'educazione e della medicina, ed \u00e8 tutt'oggi patrono di Serbia.\nNel 1217 Stefano II, secondogenito di Stefano Nemanja, venne incoronato re di Serbia dal papa Onorio III, passando perci\u00f2 alla storia come Stefano Protocoronato (\"Stefan Prvoven\u010dani\"). \nLa successiva generazione di sovrani serbi, i tre figli di Prvoven\u010dani Radoslav, Vladislav e Uro\u0161 I, segn\u00f2 un periodo di stagnazione per lo stato serbo. Tutti e tre faticarono ad affrancare la Serbia da una posizione subalterna verso le potenze confinanti, ossia l'Impero Bizantino, la Bulgaria e l'Ungheria. Il matrimonio del figlio di Uro\u0161, Dragutin, con una principessa ungherese fu fondamentale nel garantire a quest'ultimo l'accesso al trono, ma segn\u00f2 anche un avvicinamento del paese al mondo cattolico, sgradito al clero e a gran parte dell'aristocrazia serba. \nCon la conseguente abdicazione di Dragutin a favore del fratello minore Milutin (1282), il re ungherese Ladislao IV don\u00f2 al primo un territorio nel nord-est della Bosnia (la regione di Ma\u010dva) e la citt\u00e0 di Belgrado, mentre Dragutin stesso si impegn\u00f2 ad ampliare i propri possedimenti verso nord-est. Alcune di queste regioni, trovandosi per la prima volta in mano serba, furono accorpate in una nuova entit\u00e0 statale chiamata Regno della Sirmia (\"Srem\"). Dopo la morte di Dragutin (1316), la Sirmia pass\u00f2 al figlio Vladislav II, che la govern\u00f2 fino al 1325.\nCon il regno di Milutin, nettamente pi\u00f9 autorevole e carismatico del fratello, il regno di Serbia propriamente detto accrebbe di molto la sua potenza e acquis\u00ec una considerevole rilevanza nella scena europea, pur dovendo affrontare battaglie occasionali su pi\u00f9 fronti, che altres\u00ec permisero al Paese di conquistare ampi territori, soprattutto a meridione. Il re Milutin era un abile diplomatico e seppe sfruttare a proprio vantaggio uno degli espedienti pi\u00f9 comuni in et\u00e0 medievale per redimere le questioni internazionali, ossia i matrimoni dinastici, sposandosi per ben cinque volte con principesse ungheresi, bulgare e bizantine. Egli \u00e8 inoltre ricordato come grande committente di opere d'arte, rinnovatore e fondatore (\"ktetor\", \u03ba\u03c4\u03ae\u03c4\u03c9\u03c1) di un gran numero di chiese, suggello simbolico della sua autorit\u00e0 specialmente nei territori di nuova conquista. Tra questi monumenti, molti ancora esistenti e perlopi\u00f9 sparsi negli attuali territori del Kosovo, della Metohija e della Macedonia del Nord, spiccano il monastero di Gra\u010danica, la chiesa di S. Giorgio a Staro Nagori\u010dane e la cattedrale di Prizren. Milutin fece inoltre ricostruire la chiesa madre del monastero di Hilandar al Monte Athos e il monastero dei Santi Arcangeli a Gerusalemme. Soprattutto in luce del suo ruolo di donatore e nonostante la dubbia condotta morale, il sovrano \u00e8 venerato come santo dalla chiesa ortodossa serba nonch\u00e9 da quella bulgara.\nA Milutin succedette il figlio Stefano di De\u010dani, anch'egli gran donatore della chiesa nazionale (al monastero di Visoki De\u010dani, suo mausoleo e uno dei maggiori esempi dell'architettura medievale serba, egli deve il suo appellativo \"De\u010danski\"). Sotto il suo dominio il Regno di Serbia si espanse verso est incorporando la citt\u00e0 di Nissa (Ni\u0161) e la regione circostante, e a sud con l'acquisizione di nuovi territori in Macedonia. La sconfitta dei bulgari alla battaglia di Velbu\u017ed, nel 1330, accrebbe la supremazia serba nei Balcani ponendo le basi del successivo Impero serbo di Stefano Du\u0161an, figlio di De\u010danski e figura preminente di tutta la storia serba pre-ottomana.\nL'eredit\u00e0 culturale della Serbia dei Nemanji\u0107i \u00e8 oggi rappresentata principalmente dai monasteri e mausolei funebri fondati da questi sovrani, che dimostrano lo sviluppo e la creativit\u00e0 artistica raggiunti dalla nazione serba tra il XII e il XIV secolo. Peculiarit\u00e0 di tali monumenti \u00e8 il fatto di unire all'impianto bizantino forti elementi di matrice occidentale (romanici e gotici), specialmente nell'apparato plastico e scultoreo. Ci\u00f2 \u00e8 evidente soprattutto nel caso della \"scuola di Ra\u0161ka\" (sec. XII-XIII), prima delle tre grandi correnti dell'arte medievale serbo-ortodossa, con gli esempi illustri di Studenica, Mile\u0161eva e Sopo\u0107ani. Tale connubio si spiega con la particolare collocazione geografica, geopolitica e culturale della Serbia di allora, al confine tra due mondi (latino e greco-ortodosso) e rispettive influenze. "}
{"id": "3232655", "revid": "1543377", "url": "https://it.wikipedia.org/wiki?curid=3232655", "title": "Campionati europei di nuoto in vasca corta 2010 - 100 metri stile libero maschili", "text": "Le qualifiche per la semifinale si sono svolte la mattina del 26 novembre 2010, mentre la semifinale si \u00e8 svolta la sera dello stesso giorno. La finale si \u00e8 svolta la sera del 27 novembre 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232664", "revid": "297218", "url": "https://it.wikipedia.org/wiki?curid=3232664", "title": "Pio Chiesa", "text": ""}
{"id": "3232667", "revid": "767487", "url": "https://it.wikipedia.org/wiki?curid=3232667", "title": "La Paloma (Paraguay)", "text": " \nLa Paloma \u00e8 un centro abitato del Paraguay, nel dipartimento di Canindey\u00fa. Forma uno degli 11 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 3.929 abitanti (6.373 nell'intero distretto), secondo i dati della \"Direcci\u00f3n General de Estad\u00edstica, Encuestas y Censos\".\nNote.\n "}
{"id": "3232669", "revid": "220636", "url": "https://it.wikipedia.org/wiki?curid=3232669", "title": "Vittorio da Bormida", "text": ""}
{"id": "3232672", "revid": "1115371", "url": "https://it.wikipedia.org/wiki?curid=3232672", "title": "Stadio velodromo Lello Simeone", "text": "Lo stadio velodromo Lello Simeone \u00e8 uno degli impianti sportivi della citt\u00e0 di Barletta ed \u00e8 situato nella zona a ovest della citt\u00e0, nel quartiere Santa Maria.\nDi propriet\u00e0 del Comune di Barletta, inizialmente era denominato \"Littorio\" e in seguito \"degli Sports\", ma dagli anni '50 assume la denominazione definitiva \"Lello Simeone\", dedicata ad un medico barlettano che aveva dedicato tanto allo sport locale, ma prematuramente scomparso nel 1949.\n\u00c8 un impianto sportivo polifunzionale con un campo regolamentare in terra battuta, una tribuna tubolare in grado di ospitare un centinaio di spettatori e soprattutto un velodromo per il ciclismo in cemento armato.\nIl velodromo \u00e8 l'unico omologato nell'intera regione Puglia e ha una lunghezza regolamentare di 333,33 metri. Nell'impianto ha corso anche Fausto Coppi.\n\u00c8 stato usato dall'Unione Sportiva Fascista Barletta e dalla fino alla met\u00e0 della stagione 1970-71, allorquando fu inaugurato lo stadio Cosimo Puttilli, pi\u00f9 moderno, dotato di pista d'atletica e soprattutto con superficie in erba.\nIn seguito il Lello Simeone fu usato dalle altre formazioni calcistiche della citt\u00e0 e soprattutto dall'A.C.F. Barletta, quando militava in Serie B.\nAttualmente \u00e8 utilizzato, football americano (Green Hawks Barletta, trasformatisi in Mad Bulls BT dal settembre 2012), rugby (Draghi BAT) e da tutte le societ\u00e0 ciclistiche pugliesi per l'attivit\u00e0 su pista."}
{"id": "3232679", "revid": "124536516", "url": "https://it.wikipedia.org/wiki?curid=3232679", "title": "Episodi de I ragazzi della 3\u00aa C (seconda stagione)", "text": "La seconda stagione della serie televisiva I ragazzi della 3\u00aa C \u00e8 stata trasmessa in Italia dal 12 gennaio al 22 marzo 1988 su Italia 1.\n\"La settimana bianca\".\nTrama.\nSu iniziativa del professore d'Italiano, la classe all'inizio dell'anno si concede una settimana bianca al Terminillo. Zampetti, geloso della figlia Sharon, pretende che Aziz le faccia da scorta per tenerla lontana da Chicco e Massimo; i tre condivideranno la camera. Arrivati a destinazione, si cimentano con le lezioni di sci e come istruttore si ritrovano un certo Bruno Kaiser, personaggio stravagante con accento tedesco, che prova una certa attrazione per Bruno. Daniele, arrivato in moto perch\u00e9 in ritardo all'appuntamento col pullman, dopo una serata dove ha bevuto troppo, sbaglia camera ed entra in quella di Elias e Tisini credendo di entrare in quella di Rossella, e si ritrova a letto con Elias.\nUna volta resosi conto dello sbaglio, Daniele caccia un urlo spaventoso, tutti i compagni di classe accorrono e vedono i due nel letto insieme. Mentre i maschi ridono e lo prendono in giro, le ragazze lo guardano con disprezzo e Rossella fugge via. Ma la mattina seguente, Elias confessa a Rossella di aver approfittato del fatto che Daniele fosse ubriaco e le chiede scusa. Nel frattempo, l'insegnante d'Italiano si innamora di una cliente dell'albergo e intreccia con lei una relazione.\nChicco e Massimo, usando Bruno, architettano uno scherzo: scrivono una lettera alla donna, spacciandosi per il professore, e la invitano in camera a consumare la loro passione. Ma la donna, ignara di tutto, in camera non trover\u00e0 il professore ma Bruno in mutande. In quel momento il professore entra in camera e trova i due insieme e, pensando subito al tradimento, caccia via la donna. Il professore perdona Bruno perch\u00e9 comprende che davanti alle provocazioni di una donna simile sia impossibile resistere, ma poi trova sul pavimento la lettera e capisce che si tratta di uno scherzo di cattivo gusto; la mattina seguente convoca la comitiva e comunica che per colpa di Bruno si torna a casa con tre giorni di anticipo.\n\"Ciak si gira\".\nTrama.\nConvinta di essere una regista di talento, Benedetta ottiene di poter girare il suo primo film (ovviamente horror) nelle aule del Liceo \"Leopardi\". Tutta la classe, con il supporto di Puccio e Ciro, si mobilita per le riprese (che hanno per produttore il commendator Zampetti), ma alla fine il film passer\u00e0 come un ottimo comico. L'unico insoddisfatto \u00e8 Zampetti perch\u00e9 il film, secondo il critico cinematografico Mollich\u00e9, ha ridicolizzato il salame: infatti il commendatore, in cambio della sua sponsorizzazione, ha preteso l'inserimento dei suoi salami nel film a scopo pubblicitario, ma appena ha ascoltato il giudizio di Mollich\u00e9 va su tutte le furie e insegue Chicco per fargliela pagare, mentre Benedetta annuncia il sequel del film con disappunto di Bruno, che non ha alcuna voglia di interpretare un'altra volta il ruolo del protagonista.\n\"Il derby\".\nTrama.\nAl bar di Totip, Chicco litiga con Mazzocchi e Lele della 3\u00aa F. Il barista propone di affrontarsi in una partita di calcio che lui arbitrer\u00e0. Chicco accetta la sfida, ingaggia Puccio come organizzatore e capo ultr\u00e0, le compagne di classe come ragazze pon pon, Ciro come allenatore e convince Zampetti a sponsorizzare la squadra alla quale si unisce Aziz, cos\u00ec bravo che potrebbe far vincere la partita. Mazzocchi e Lele, informati da Totip che i loro rivali dispongono di un campione, contattano una donna dai facili costumi con l'incarico di adescare Aziz e metterlo fuori combattimento. Il giorno della partita, con Aziz rimasto nello spogliatoio a smaltire i bagordi della notte precedente, il primo tempo si conclude 6 a 0 per la 3\u00aa F. Ma la 3\u00aa C ha un asso nella manica: Jona, il bidello iettatore. Grazie al suo \"fluido negativo\", Jona porta iella alla 3\u00aa F che segner\u00e0 sei autogol e subir\u00e0 un gol in rovesciata da Daniele. Risultato finale: 7 a 6 per la 3\u00aa C.\n\"Il mistero della merendina\".\nTrama.\nPer i corridoi del liceo Leopardi si aggira un \"ladro di merendine\". Chicco e Bruno sono sulle sue tracce ma interrogatori, congetture e pedinamenti porteranno a nulla. Solo per un colpo di fortuna si riuscir\u00e0 a scoprire il mistero: Woodstock, che dal divorzio dei genitori ha sviluppato una fame pantagruelica per colmare le carenze affettive. \n\"A carnevale ogni scherzo vale\".\nTrama.\nLa festa di Carnevale organizzata dal preside del \"Leopardi\" non ha il successo sperato: troppo monotona e r\u00e9tro per i gusti dei ragazzi e gradita solo ai genitori. Ma Puccio, con la collaborazione di Aziz, organizza una vera festa brasiliana a villa Zampetti, mentre il commendatore si trova alla festa organizzata dal preside. Purtroppo Zampetti abbandona la festa con la sua amante, la madre di Massimo, e torna a casa. I festanti riescono a fuggire dalla villa appena in tempo a non farsi scoprire, anche se lasceranno in giro parecchi indizi sulla loro presenza; e infatti Zampetti sospetta qualcosa. Dopo la fuga tutti si ritroveranno in casa di Bruno, libera perch\u00e9 anche i genitori Spartaco e Amalia sono alla festa della scuola. Ma anche i genitori di Bruno rientrano a casa e la trovano piena di gente: inizialmente Spartaco si arrabbia, ma alla fine anche lui si butta nei festeggiamenti. In questo episodio si evince la partecipazione di Sabrina Ferilli nel ruolo di una ragazza sarda in cerca della sua anima gemella. Compare alla festa organizzata da Puccio e Aziz in casa Zampetti. Prima balla con Daniele e poi con Bruno del quale si invaghisce per poi scoprire di non esserne innamorata. Il nome di Sabrina Ferilli compare anche all'inizio nei titoli di coda della sigla finale degli episodi.\n\"Corso di sopravvivenza\".\nTrama.\nChicco, Bruno, Massimo e Daniele, per dimostrare alle loro compagne di classe di essere uomini veri, si iscrivono ad un corso di sopravvivenza che si riveler\u00e0 un incubo. Gli istruttori, Bruno Kaiser e il suo aiutante, si divertono a tormentarli fino a quando Bruno riesce a prendere una radio. Alla loro richiesta di aiuto rispondono Elias e Tisini, che si trovano nei dintorni alla guida di un gruppo di scout. Con uno stratagemma riescono ad immobilizzare i due aguzzini e a salvare i compagni.\n\"Gli evasi\".\nTrama.\nDue evasi da Rebibbia, braccati dalla polizia, si rifugiano nel Liceo \"Leopardi\", pi\u00f9 precisamente nell'armadio della classe 3\u00aa C. Per ottenere un aereo e fuggire in Polinesia, tengono la classe sotto sequestro per due giorni, finch\u00e9 la proverbiale fame di Bruno non li smaschera: le pistole, in realt\u00e0, sono state fatte con pane e liquirizia. La situazione si capovolge e i sequestratori diventano i sequestrati: la 3\u00aa C obbliga i due evasi a comunicare alla polizia che rilasceranno la classe solo dopo la concessione della maturit\u00e0 \"honoris causa\". Inoltre devono anche ascoltare Benedetta che legge il loro futuro e li manda a dormire con un proverbio: \"A che cosa serve fuggire quando la prigione \u00e8 in noi? Meditate gente, meditate\". Alla fine, esasperati, mentre tutti dormono riescono a fuggire e si consegnano alla polizia; per loro \u00e8 meglio tornare in prigione che finire in manicomio.\n\"War games\".\nTrama.\nLa 3\u00aa C e la 3\u00aa F organizzano una sfida a paintball tra i boschi. Armati di proiettili di vernice, le due classi si accampano e provano la vita militare. La 3\u00aa C vince la gara grazie al decisivo intervento dell'ultimo \"sopravvissuto\": Bruno in versione Rambo. Alla fine si trovano al bar di Totip e fanno la pace ordinando cappuccini a credito. Contrariato dall'ennesima consumazione non pagata, Totip augura a tutti una guerra vera, dura e terribile.\n\"Il professore cerca casa\".\nTrama.\nIl professore d'Italiano ha ricevuto lo sfratto e sar\u00e0 cacciato. La 3\u00aa C si mette all'opera per trovargli una nuova casa ad un canone di affitto alla sua portata. Puccio trova la casa, ma il proprietario vuole sei milioni di Lire di anticipo: per raccogliere la somma i ragazzi, tramite Puccio, cercano lavoro ma si rivelano inetti e non riescono a guadagnare un soldo. Ma una vincita al Totip capovolge la situazione e il professore pu\u00f2 entrare nella sua nuova casa. Per\u00f2 il professore non intende farsi commuovere e il giorno successivo interroga tutta la classe che, non avendo avuto tempo di studiare, \u00e8 impreparata. Incredibilmente le \"secchione\" Elias e Tisini si ribellano al professore con una sonora pernacchia, suscitando il boato di esultanza di tutta la classe.\n\"Scuola guida\".\nTrama.\nBruno decide di prendere la patente. Chicco e Puccio ce la mettono tutta, ma dopo ardue fatiche il nemico pi\u00f9 grande di Bruno \u00e8 il senso dell'orientamento. Una svolta ecologista (e pratica) porta Bruno a scegliere come mezzo di trasporto la bicicletta. Arrivato davanti al cancello della scuola \u00e8 solo e pensa di essere il primo, ma.. \u00c8 domenica.\n\"Gli esami di maturit\u00e0\".\nTrama.\nLa 3\u00aa C e il commendator Zampetti, che ha bisogno del diploma per ricevere un premio, affrontano gli esami di maturit\u00e0 tra ansie e incertezze. Dopo le deludenti prove scritte, Zampetti corrompe il dottor Bustarelli, un funzionario del ministero, in vista dell'esame orale. Ma il membro della commissione, che avrebbe dovuto avvertire il presidente, arriva in ritardo e Zampetti fa una figuraccia; a beneficiare della raccomandazione sar\u00e0 Sharon. Chicco, determinato a farsi bocciare, ce la mette tutta nonostante il professore d'Italiano voglia farlo promuovere a qualunque costo per non vederlo pi\u00f9, ma preso dall'ansia dell'interrogazione si ricorda tutto e la commissione lo promuove; per lui \u00e8 un colpo durissimo.\nBruno, per superare l'esame orale, usa il \"metodo del professor Vankulen\" consigliatogli da Ciro: ascolta con una cuffia, durante il sonno, musicassette con registrate le materie d'esame, che la sua mente apprender\u00e0 come messaggi subliminali. All'esame Bruno si presenta con lo sguardo vitreo e risponde come un automa alle domande. Massimo, per prepararsi all'esame, usa il suo computer dove ha immagazzinato tutti i libri. Benedetta, dopo aver tentato di esporre la sua elegia tratta dal poema \"Para loculo\" (presso le bare), \u00e8 rapidamente congedata e prende 47, morto che parla, come precisa il presidente della commissione. Tisini \u00e8 clamorosamente bocciata a causa di un diverbio con il presidente della commissione. Alla fine tutti lasciano mestamente il liceo \"Leopardi\" dopo tanti anni."}
{"id": "3232684", "revid": "1543377", "url": "https://it.wikipedia.org/wiki?curid=3232684", "title": "Campionati europei di nuoto in vasca corta 2010 - 1500 metri stile libero maschili", "text": "La competizione si \u00e8 svolta il 27 novembre 2010 in due batterie: la mattina hanno gareggiato i primi 8 atleti mentre la sera i rimanenti 8.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232689", "revid": "1543377", "url": "https://it.wikipedia.org/wiki?curid=3232689", "title": "Allegheny (contea di Blair)", "text": "Allegheny \u00e8 una township degli Stati Uniti d'America, nella contea di Blair nello Stato della Pennsylvania. Secondo il censimento del 2000 la popolazione \u00e8 di 6.965 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (98,58%), seguita da quella dei afroamericani (0,65%) dati del 2000."}
{"id": "3232690", "revid": "6923", "url": "https://it.wikipedia.org/wiki?curid=3232690", "title": "Rally di Grecia", "text": ""}
{"id": "3232691", "revid": "6923", "url": "https://it.wikipedia.org/wiki?curid=3232691", "title": "Acropolis Rally Greece", "text": ""}
{"id": "3232692", "revid": "6923", "url": "https://it.wikipedia.org/wiki?curid=3232692", "title": "Acropolis Rally", "text": ""}
{"id": "3232693", "revid": "1318658", "url": "https://it.wikipedia.org/wiki?curid=3232693", "title": "Episodi de I ragazzi della 3\u00aa C (terza stagione)", "text": "La terza stagione della serie televisive I ragazzi della 3\u00aa C \u00e8 stata trasmessa in Italia dal 7 marzo al 23 maggio 1989 su Italia 1.\n\"Vacanze al mare\".\nSuperata la maturit\u00e0, la classe si concede una meritata vacanza a Tropea. Ma l'agenzia, per errore, affitta la stessa villa a Zampetti e ai Sacchi. Zampetti non sopporta la presenza di Bruno, di Amalia Sacchi e degli altri ragazzi invitati da Bruno, ma deve adeguarsi. Qui, il principe Leopoldo Pallavicini Della Rocca, giovane rampollo di nobile famiglia ma travolto dai debiti, comincia a corteggiare con insistenza Sharon per ottenere l'eredit\u00e0 con un matrimonio di convenienza. Ma i ragazzi lo smascherano, trovando in un armadietto un quaderno con registrati i debiti del principe e bollette della SIP e dell'Enel non pagate. Una sera, credendo di ricevere a cena Sharon e suo padre, il principe si trova davanti i creditori, avvisati dai ragazzi, e fugge via.\n\"Alla ricerca del bronzino perduto\".\nA Tropea, i ragazzi partecipano a una caccia al tesoro. Chicco e Bruno, cercando gli improbabili oggetti richiesti dal regolamento della gara, si intromettono in un set cinematografico e subiscono gli insulti dell'aiuto regista Scorcelletti (Ugo Conti) e cacciati via. Il giorno successivo i ragazzi ritornano da Scorcelletti perch\u00e9 vorrebbero essere ingaggiati come attori. Scorcelletti accetta e insieme al regista (Claudio Risi), uomo misterioso e di poche parole, coinvolge la 3\u00aa C in improbabili riprese cinematografiche ispirate ad Indiana Jones. A causa di un equivoco i ragazzi sospettano che Scorcelletti e il regista vogliano rubare il Bronzino, una statua antica che sarebbe nascosta da qualche parte, nei dintorni del set cinematografico. \nBruno, senza volerlo, trova una statua e tutti credono sia il Bronzino. Davanti alla polizia i ragazzi si sentono orgogliosi perch\u00e9 credono di aver incastrato il ladri del Bronzino, ma durante una breve colluttazione con Scorcelletti la statua cade e si frantuma: non \u00e8 una statua antica e nemmeno di bronzo, ma di gesso. Il giorno successivo i ragazzi meditano su quanto \u00e8 successo e sulla figuraccia fatta, quando una ragazzina li avvicina chiedendo loro un autografo; pensano di firmare il primo autografo alla loro prima ammiratrice. In realt\u00e0 la ragazzina \u00e8 Debora, la figlia di Scorcelletti, con la fattura per il pagamento dei danni alla statua di gesso: ottocentomila Lire pi\u00f9 IVA.\n\"Colpo grosso al Liceo Leopardi\".\nChicco \u00e8 troppo affezionato alla scuola per lasciarla. Dopo gli incredibili risultati degli esami, con Chicco promosso e Tisini bocciata, i ragazzi, con l'aiuto di Mauro, cugino di Puccio finito in prigione, organizzano un ardito piano per entrare furtivamente nella segreteria della scuola e falsificare i verbali. Tentano pi\u00f9 volte di sottrarre le chiavi della segreteria al loro ormai ex professore d'italiano e addirittura entrano furtivamente in casa sua; a questo punto il professore, esasperato, li caccia via a colpi di fucile. Tutta fatica sprecata perch\u00e9 Tisini, dopo aver fatto ricorso al TAR (Tribunale Amministrativo Regionale), superer\u00e0 brillantemente la maturit\u00e0 mettendo addirittura la commissione in difficolt\u00e0: il presidente della commissione nasconde un segreto che roviner\u00e0 la sua reputazione.\n\"Tele 3\u00aa C\".\nI ragazzi scoprono che Mauro dirige una piccola emittente televisiva e si fanno assumere per lavorare in televisione. Si cimentano cos\u00ec in approssimativi talk show, interviste, quiz televisivi, televendite e spot pubblicitari per gli immancabili salumi Zampetti. Alla fine, ripresi a loro insaputa dalle telecamere lasciate accese, saranno notati da un imprenditore importante, Silvio Berlusconi (all'epoca non ancora entrato in politica e noto solo come imprenditore di reti televisive).\n\"La casa magica\".\nI ragazzi, oramai universitari, decidono di andare a vivere da soli. Trovato l'annuncio per un appartamento grande e lussuoso ad un prezzo irrisorio, vi si trasferiscono tutti. Il problema \u00e8 che la casa \u00e8 infestata dal presunto fantasma del mago che vi abitava in precedenza, e cominciano ad accadere strani eventi sovrannaturali. Ma alla fine scopriranno che il responsabile \u00e8 Igor, il maggiordomo del mago, che spaventava tutti gli acquirenti dell'appartamento per timore di essere mandato via. I ragazzi si commuovono e decidono di tenerlo al loro servizio.\n\"La sfilata\".\nPer coronare il sogno di diventare stilista, Sharon organizza una sfilata di moda in casa, usando Chicco e Massimo come modelle. Ma i problemi non mancano: dagli usurai a cui i ragazzi si rivolgono per finanziare la sfilata, al professore d'italiano che s'innamora di una delle \"modelle\".\n\"Il baby\".\nPer pagarsi gli studi i ragazzi diventano baby-sitter, ma Francesco (Paolo Vivio), un ragazzino tremendo di 10 anni, lasciato loro dai genitori per otto giorni, metter\u00e0 sottosopra la casa. Cos\u00ec si rendono conto di quanto sia difficile e complicato \"fare il genitore\", soprattutto quando si deve trattare con i \"bambini di oggi\", fin troppo svegli e maliziosi: certo che le generazioni cambiano e non \u00e8 rimasto pi\u00f9 nulla dell'innocenza dei bambini di una volta.\n\"Il sosia di Bruno Sacchi\".\nUn criminale super ricercato, detto la \"Iena\", identico a Bruno viene scambiato per lui sia dai ragazzi, che dagli stessi genitori e dalla polizia con le inevitabili conseguenze negative. Ma grazie ad Amalia Sacchi che prepara alla \"Iena\" un pranzo luculliano e una torta che si rivela una bomba calorica, il criminale finisce ko e catturato dalla polizia. Sembra tutto finito, ma la televisione d\u00e0 una notizia sconcertante: Adolf Hitler \u00e8 vivo! Ha fatto una plastica facciale per non essere riconosciuto. Sullo schermo televisivo appare Hitler con la sua nuova faccia, identica a quella di Bruno. \n\"Daniele e Rossella si lasciano\".\nIn seguito ad una partecipazione televisiva di Daniele ad \"Il gioco delle coppie\", Rossella lo lascia. La crisi della coppia non risparmia nessuno, nemmeno due mitici, indivisibili, eterni fidanzati come Daniele e Rossella. I due fidanzatini improvvisamente si accorgono che la monotonia sta distruggendo il loro rapporto, niente pi\u00f9 emozioni, niente pi\u00f9 cose da dirsi. L'unica soluzione \u00e8 la separazione. I ragazzi cercano di confortare Daniele e Rossella propinando loro altri possibili fidanzati. Ogni sforzo sembra per\u00f2 inutile e i ragazzi incominciano a chiedersi se Daniele e Rossella riusciranno mai a diventare due veri single e a vivere lontani l'uno dall'altra. Ma alla fine l'amore trionfer\u00e0 e i due torneranno insieme.\n\"Il fidanzamento di Bruno\".\nAll'universit\u00e0 Bruno conosce Marzia (Sonia De Gaudenz) perch\u00e9 devono sostenere lo stesso esame e lo prepareranno insieme. Marzia \u00e8 una ragazza affascinante e sussiegosa e, innamorandosi di lei, Bruno si dichiara ufficialmente davanti alla classe e ai genitori durante un pranzo in una trattoria: Marzia vuole bene a Bruno, ma solo come a un fratello e abbandona la compagnia insieme al suo fidanzato. Dall'inevitabile delusione, tuttavia, Bruno ne uscir\u00e0 pi\u00f9 forte e sicuro di s\u00e9.\n\"Dieci anni dopo\".\nAspettando che Daniele gli porti la torta di compleanno, Bruno si addormenta e sogna il futuro suo e dei compagni. Massimo, scopertosi omosessuale, si \u00e8 innamorato di Bruno; Chicco \u00e8 un professore divorziato con figlio studiosissimo e laziale; \"Totip\" \u00e8 sempre nel suo bar e appena vede Chicco lo riconosce subito, nonostante il tempo passato, e gli mostra la sua foto segnaletica con la scritta \"Vivo o morto\"; Elias e Tisini da bruttine si sono trasformate in due eleganti signore; Zampetti \u00e8 caduto in disgrazia e fa il giardiniere, agli ordini di Aziz, nella sua ex villa dove ora vivono i Sacchi, che hanno fatto fortuna grazie a una clamorosa vincita al Totip.\nIgor, l'ex maggiordomo, \u00e8 diventato proprietario della ex casa dei ragazzi e di un'altra dimora pi\u00f9 grande; Mauro si presenta in casa di Chicco vestito da frate e sembra abbia fatto voto di povert\u00e0, ma subito dopo \u00e8 arrestato dai Carabinieri: \u00e8 sempre il solito truffatore che vive di espedienti; Daniele e Rossella vivono una storia clandestina, essendo sposati con due persone diverse; Il professore d'italiano \u00e8 impazzito e ricoverato in una casa di riposo (scambia Bruno per Brunetto Latini e Chicco per Carducci, crede di essere il Sommo Poeta Dante Alighieri e ricorda i suoi migliori alunni: D'Annunzio, Foscolo, Fogazzaro), ma appena riconosce davvero Chicco e Bruno ha una crisi isterica e un'infermiera lo porta via.\nBenedetta ha pubblicato un libro dal titolo \"Accidenti all'occidente\" che Bruno vede esposto nella cartoleria di Ciro (la dedica del libro recita: \"\"A Bruno Sacchi che mi ha instradata alla sua filosofia: ma che ce frega, ma che c'emporta\"): Bruno esclama: \"Eccolo l\u00e0, ci siamo persi pure Benedetta\"\". Ciro inizialmente non lo ricorda, ma quando Bruno tira fuori il portafoglio lo riconosce subito e, come ai vecchi tempi, fra una parola e l'altra lo prende a schiaffi e gli vende libri per un totale di cinquecentomila Lire. Dal canto suo Bruno ha sposato Sharon, convertendola all'amatriciana. Risvegliatosi, Bruno si rende conto di aver sognato e davanti a s\u00e9 vede i compagni con la torta di compleanno.\nAl termine dell'episodio, Bruno Sacchi (rivolgendosi direttamente agli spettatori a casa, \"infrangendo la quarta parete\") annuncia che probabilmente lui e tutta la classe saranno presenti in TV anche l'anno successivo: ci\u00f2 \u00e8 probabilmente un indizio sulla presenza di un progetto di massima per la realizzazione di una successiva quarta stagione della serie, mai per\u00f2 concretizzatosi. "}
{"id": "3232699", "revid": "729019", "url": "https://it.wikipedia.org/wiki?curid=3232699", "title": "Battaglia di Le Cateau", "text": "La battaglia di Le Cateau fu combattuta il 26 agosto 1914 nei pressi dell'omonima citt\u00e0, dove le truppe britanniche del British Expeditionary Force si erano schierate per rallentare l'avanzata dell'esercito tedesco. Lo scontro avvenne nella fase iniziale della prima guerra mondiale dopo le sconfitte subite dagli alleati nella battaglia delle Frontiere. I combattimenti terminarono con pesanti perdite per entrambe le parti; le forze britanniche, costrette a ripiegare per evitare di essere accerchiate, riuscirono a riprendere la ritirata verso Parigi e la Marna.\nLa battaglia.\nNella mattina del 26 agosto, le forze britanniche del II Corpo, al comando del generale Horace Smith-Dorrien, furono pesantemente attaccate da sei divisioni tedesche, che consistevano in tre di fanteria e tre di cavalleria. A differenza di quanto accadde a Mons, dove la maggior parte dei feriti e dei morti tedeschi fu provocata dal fuoco dei fucilieri, a Le Cateau gli inglesi inflissero perdite elevate soprattutto mediante l'uso di cannoni campali a fuoco rapido dotati di shrapnel: questo tipo di proiettile si dimostr\u00f2 molto efficace contro le fanteria nemica, che avanzava in campo aperto.\nVerso met\u00e0 pomeriggio, per\u00f2, nonostante avessero mantenuto tenacemente la posizione, pur combattendo contro un nemico numericamente superiore, ed avessero subito notevoli perdite, i fianchi destro e sinistro incominciarono a cedere terreno ed a spezzarsi sotto la spinta pressante dei tedeschi, cui si erano aggregate altre due divisioni, portando dunque il totale a otto.\nFortunatamente per gli inglesi, l'arrivo della cavalleria francese del generale Sordet scongiur\u00f2 il peggio per il fianco sinistro, consentendo inoltre di dare inizio ad un ritiro coordinato, nonostante i tedeschi continuassero a tentare di infiltrarsi o di aggirare le forze britanniche in ritirata. Quella notte, gli Alleati si ritirarono a Saint-Quentin.\nTra le file degli Alleati, su 40.000 uomini, vi furono 7.812 perdite, tra morti, feriti e prigionieri. Furono abbandonati 38 pezzi di artiglieria, la maggior parte dei quali era stata resa inutilizzabile dagli artiglieri prima di ripartire. In fin dei conti, per\u00f2, sebbene con notevoli perdite, il II Corpo resistette all'attacco tedesco e permise alla BEF di ritirarsi per altri cinque giorni senza subire offensive dal nemico. Il generale Smith-Dorrien, che successivamente sarebbe stato criticato dal suo superiore, il generale French, per la sua decisione di fermarsi e combattere, fu acclamato per le sue azioni da entrambi gli eserciti e dall'opinione pubblica in patria. ."}
{"id": "3232701", "revid": "587852", "url": "https://it.wikipedia.org/wiki?curid=3232701", "title": "Campionati europei di nuoto in vasca corta 2010 - 50 metri rana maschili", "text": "Le qualifiche per la semifinale si sono svolte la mattina del 27 novembre 2010, mentre la semifinale e la finale si sono svolte la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232705", "revid": "767487", "url": "https://it.wikipedia.org/wiki?curid=3232705", "title": "Flashbacks of a Fool", "text": "Flashbacks of a Fool \u00e8 un film del 2008 diretto da Baillie Walsh, con Daniel Craig, Harry Eden, Eve, Miriam Karlin, Jodhi May, Helen McCrory, Olivia Williams, Felicity Jones, Keeley Hawes, Sid Mitchell.\nTrama.\nJoe Scot \u00e8 una star di Hollywood persa in un vortice di sesso, droga e solitudine. Vive nella sua lussuosa villa con la governante. Quando riceve la notizia della morte improvvisa del suo migliore amico d'infanzia, scende in spiaggia a fissare il mare. Attratto dalle onde, rivivr\u00e0, in un lungo flashbacks, gli anni in cui non era ancora famoso e viveva in un piccolo villaggio inglese sul mare. Joe rivive cos\u00ec con la mente l'estate dell'innocenza e della tragedia che avrebbe cambiato per sempre il corso della sua esistenza. Risalito dal mare, si recher\u00e0, \"come sempre in ritardo\" al funerale. Lascer\u00e0 alla vedova due righe di conforto e un'assegno."}
{"id": "3232706", "revid": "287204", "url": "https://it.wikipedia.org/wiki?curid=3232706", "title": "Cattedrale di Ely", "text": "La cattedrale di Ely (cattedrale della Santa e Indivisibile Trinit\u00e0 di Ely, in inglese \"Cathedral Church of the Holy and Undivided Trinity of Ely\") \u00e8 la chiesa principale della diocesi anglicana di Ely, nella regione di Est Anglia (Inghilterra).\nStoria.\nIl primo edificio cristiano ad essere edificato, nel 673, fu il monastero doppio di Ely, cio\u00e8 monastero maschile e femminile, ove monaci e monache conducevano tuttavia vita in conventi separati. Fondatrice fu la principessa Eteldreda di Ely, figlia del re Anna, che ne divenne anche badessa, ruolo che mantenne fino alla sua morte. Le sue spoglie sono ancor oggi tumulate all'interno della cattedrale davanti all'altare maggiore.\nDistrutto dai danesi nell'870, il monastero venne ricostruito per divenire una comunit\u00e0 benedettina nel 970. La prima edificazione della chiesa nella forma attuale inizi\u00f2 nel 1083 sotto la direzione dell'abate Sim\u00e9on. La chiesa venne consacrata cattedrale nel 1109. Successivamente, nel corso di 400 anni, \u00e8 stata sia abbazia che cattedrale benedettina. Dopo la dissoluzione dei monasteri ordinata da Enrico VIII, non esistette pi\u00f9 come cattedrale. L'attuale cattedrale \u00e8 circondata dalla collezione pi\u00f9 grande di edifici medievali ad uso abitativo nel Regno Unito.\nDescrizione.\nDal punto di vista architettonico, la cattedrale si distingue per due elementi:\nAltri elementi significativi sono, a sinistra dell'altare centrale, la cappella del vescovo Alcock (fondatore del Collegio di Ges\u00f9 e colui che inizi\u00f2 la costruzione del Palazzo dei Vescovi di fronte al portone occidentale), a destra dell'altare centrale la cappella del vescovo West (1539) con soffitto rinascimentale e sculture, a sinistra dell'Ottagono e tra le parti pi\u00f9 antiche della cattedrale (1090), la cappella di Sant'Edmondo, con dipinti del XII secolo, il Coro, ricostruito in stile decorativo e separato con da tre scale dal Presbiterio, costruito nel XIII secolo per contenere il reliquiario della fondatrice della cattedrale, Sant'Ethereda. Gli stalli e le mensole sono del XIV secolo.\nInfluenza nella cultura di massa.\nLa cattedrale di Ely \u00e8 visibile nella copertina dell'album \"The Division Bell\" dei Pink Floyd del 1994. Appare infatti tra le bocche delle due statue che si fronteggiano in primo piano. Eugenio Montale cita la cattedrale di Ely nella poesia \"Lasciando un \u00abDove\u00bb\", compresa nella raccolta \"La bufera e altro\" (1956)."}
{"id": "3232714", "revid": "1543377", "url": "https://it.wikipedia.org/wiki?curid=3232714", "title": "Herman Saftleven II", "text": "Biografia.\nNacque in una famiglia di artisti: sia il padre Herman, che fu il suo primo maestro, che i fratelli Cornelis e Abraham erano pittori. Probabilmente studi\u00f2 anche presso Jan van Goyen.\nI primi dipinti di quest'autore, di cui si abbia notizia, furono eseguiti nel 1630 durante il suo apprendistato a Rotterdam. Prima di tale anno si conoscono solo incisioni riproducenti paesaggi con pastori e greggi, che mostrano l'influenza di Willem Buytewech.\nNel 1632 Saftleven si stabil\u00ec a Utrecht, dove si spos\u00f2 nel 1633 con Anna van Vliet, da cui ebbe due figli, Dirck (m. 1679) e Herman (m. prima del 1685), e due figlie, Sara (sposatasi nel 1671 con Jacob Adriaenszoon Broers) e Levina (moglie di Paul Dalbach). Negli anni immediatamente seguenti collabor\u00f2 col fratello Cornelis a dipinti di interni di granai, un soggetto che in seguito diverr\u00e0 una sua specialit\u00e0.\nNel 1635 contribu\u00ec a decorare il palazzo di Honselaersdijck del principe Federico Enrico d'Orange, a sud de L'Aia.\nDipinse paesaggi italiani nel cui stile si nota l'influenza di Cornelis van Poelenburch, ma, dal 1645, Saftleven abbandon\u00f2 questa maniera per dedicarsi alla riproduzione di panorami olandesi, probabilmente indotto dalla visita nel 1644 nella provincia orientale olandese di Gheldria.\nA partire dal 1639 abit\u00f2 ad Achter Sint Pieter al numero 7 nel cuore di Utrecht.\nIntorno al 1650 Saftleven viaggi\u00f2 in Germania, dove esegu\u00ec numerosi schizzi a partire dai quali dipinse vedute panoramiche dei fiumi Reno e Mosella, eseguite in una particolare tonalit\u00e0 di blu, e per le quali \u00e8 principalmente noto. Oltre a paesaggi topograficamente accurati della regione del Reno, rappresent\u00f2 vedute immaginarie, che risentono dell'influenza degl'aspri paesaggi montuosi fittizi di Roelant Savery, e paesaggi boscosi alla maniera di Alexander Keirinckx e Jan Both. A quei tempi i viaggi erano piuttosto difficoltosi e i dipinti e le stampe di paesaggi permettevano alle persone di evocare terre remote ed esotiche.\nNel 1659 divenne cittadino di Utrecht. Esegu\u00ec parecchi disegni e incisioni di viste della sua citt\u00e0 adottiva, tra cui le \"Veduta panoramica di Utrecht\" (1648 e 1669). Fece parte della locale Corporazione di San Luca, che serv\u00ec parecchie volte come vicecapo e decano. Nel 1662 combin\u00f2 la vendita di parte della collezione del Conte di Arundel a Utrecht.\nNel 1664 un uragano distrusse la citt\u00e0. In occasione di questo tragico evento Saftleven esegu\u00ec parecchi schizzi di molte case e vie devastate. Intorno al 1682 vendette al comune una serie di ventidue disegni raffigurante le chiese di Utrecht prima della distruzione del 1664.\nTra il 1680 e il 1684 la botanica e collezionista Agnes Block gli commission\u00f2 di disegnare fiori e piante della sua tenuta Vijverhof, situata sul fiume Vecht, presso Utrecht.\nSono giunti ai giorni nostri oltre 1200 disegni di paesaggi di quest'autore, in gran parte composizioni su larga scala per collezionisti, come i trentasette fogli prodotti per l'Atlante van der Hem, predisposto dall'avvocato di Amsterdam Laurens van der Hem dal 1663 al 1666. Inoltre Saftleven esegu\u00ec disegni precisi delle zone intorno a Utrecht e lungo il Reno.\nOltre a questo genere di pittura esegu\u00ec anche studi di figure come ad esempio \"Giovane pastore appoggiato al suo bastone\", in cui l'artista enfatizza il gioco di luci e ombre sul corpo del ragazzo.\nSub\u00ec l'influenza di Adriaen Brouwer.\nFu anche attivo come incisore e acquafortista. Oltre alle prime incisioni datate a partire dal 1627, Saftleven complet\u00f2 una serie di paesaggi intorno al 1640 e poi, dal 1644, esegu\u00ec incisioni di paesaggi italiani nello stile di Jan Both. Jan van Almeloveen e Jan van Aken, che lavorarono alcune volte per Saftleven, emularono le sue stampe di paesaggi.\nDurante la sua vita, fu uno degli artisti pi\u00f9 conosciuti in Olanda. Dopo la sua morte e fino al XIX secolo le sue opere furono molto ricercate e frequentemente copiate, ad esempio da Jan Griffier I, le cui copie furono spesso scambiate per originali di Saftleven.\nFra i suoi allievi vi furono i fratelli Jan e Willem van Bemmel e Jan van Bunnick.\nInfluenz\u00f2 parecchi pittori tedeschi del XVIII secolo, come Johann Christian Vollerdt, Christian Hilfgott Brand, Johann Christian Brand, Christian Georg Sch\u00fctz e il nipote di quest'ultimo, Christian Georg Sch\u00fctz II."}
{"id": "3232715", "revid": "1543377", "url": "https://it.wikipedia.org/wiki?curid=3232715", "title": "Antis", "text": "Antis \u00e8 una township degli Stati Uniti d'America, nella contea di Blair nello Stato della Pennsylvania. Secondo il censimento del 2000 la popolazione \u00e8 di 6.328 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (99.00%), seguita da quella asiatica e dei nativi americani (0,17%) dati del 2000."}
{"id": "3232719", "revid": "767487", "url": "https://it.wikipedia.org/wiki?curid=3232719", "title": "David Conover", "text": "Biografia.\nFotografo e scrittore, il 26 giugno del 1945 si rec\u00f2 allo stabilimento militare chiamato Radio Plane. Il suo obiettivo era fotografare delle ragazze la cui bellezza poteva rallegrare le truppe che si trovavano al fronte, era un servizio per la rivista Yank, incontr\u00f2 una appena diciannovenne Marilyn Monroe e decise di fotografarla. Lo stesso fotografo esort\u00f2 la futura diva a intraprendere la carriera di modella, la foto la far\u00e0 eleggere Miss lanciafamme."}
{"id": "3232721", "revid": "125210307", "url": "https://it.wikipedia.org/wiki?curid=3232721", "title": "Felicity Jones", "text": "Per la sua performance di Jane Wilde Hawking nel film biografico \"La teoria del tutto\" (2014) ha ricevuto una candidatura ai Golden Globe, ai BAFTA, agli Screen Actors Guild Award e al Premio Oscar alla miglior attrice. Nel 2016 ha ricevuto il BAFTA Britannia Award come migliore artista inglese dell'anno.\nBiografia.\nNata e cresciuta a Birmingham, sua madre lavora nella pubblicit\u00e0, mentre il padre era un giornalista. I suoi genitori divorziarono quando lei aveva solo 3 anni, e lei e il fratello maggiore vennero affidati alla madre. In alcune interviste ha affermato di non essere in buoni rapporti con la sua famiglia che lei stessa ha definito \"estremamente chiusa\". Ha anche origini italiane: una sua trisavola era originaria di Lucca.\nSi \u00e8 laureata in Inglese all'Universit\u00e0 di Oxford, presso il Wadham College. Nel 2005 si unisce alla Oxford University Dramatic Society apparendo in alcuni spettacoli come \"La commedia degli errori\" di Shakespeare, accanto a Harry Lloyd. Incoraggiata a studiare recitazione dalla madre e dallo zio attore Michael Hadley, gi\u00e0 all'et\u00e0 di 11 anni apparve in serie TV che le diedero rilevanza. Dopo un abbandono delle scene per qualche anno, ritorna nel 2008 ottenendo piccoli ruoli in film indipendenti e soap opere inglesi.\nNel 2010 partecipa al film \"Hysteria\" nelle vesti della figlia minore del Dr. Dalrymple, Emily Dalrymple. Ma il suo vero debutto \u00e8 nel 2011 quando viene scelta come protagonista per la commedia drammatica \"Like Crazy\", dove recita al fianco di Anton Yelchin; per la sua interpretazione vince diversi premi tra cui quello del Sundance Film Festival 2011 come miglior performance drammatica. Nel 2014 \u00e8 la protagonista femminile del film biografico \"La teoria del tutto\" insieme a Eddie Redmayne, interpretazione che le vale la sua prima nomination agli Oscar come migliore attrice protagonista.\nNel 2015 prende parte alle riprese di \"Inferno\", terzo capitolo della saga di Robert Langdon tratta dai romanzi di Dan Brown, nel ruolo della coprotagonista Sienna Brooks, al fianco di Tom Hanks, e viene scelta, nel ruolo di Jyn Erso, come protagonista di \"\", spin-off della saga di \"Guerre stellari\" uscito il 15 dicembre 2016.\nVita privata.\nNel giugno 2018 si \u00e8 sposata con il direttore artistico Charles Guard. Il primo figlio della coppia \u00e8 nato nell'aprile 2020.\nDoppiatrici italiane.\nNelle versioni in italiano dei suoi film, Felicity Jones \u00e8 stata doppiata da:\nDa doppiatrice \u00e8 sostituita da:"}
{"id": "3232723", "revid": "1305772", "url": "https://it.wikipedia.org/wiki?curid=3232723", "title": "All American Nightmare", "text": "All American Nightmare \u00e8 il terzo album in studio della rock band statunitense Hinder. Pubblicato il 7 dicembre 2010, fa seguito a \"Take It to the Limit\" del 2008. \"All American Nightmare\" ha un sound decisamente pi\u00f9 pesante rispetto agli altri due dischi della band.\nProduzione.\nGli Hinder hanno iniziato a registrare il disco all'inizio del 2010 col produttore Kevin Churko. In origine la band aveva chiamato Howard Benson per produrre l'album, ma Churko \u00e8 stato poi assunto per il ruolo. Secondo il cantante Austin Winkler, lui e il batterista Cody Hanson hanno scritto circa 60 canzoni, di cui 10 registrate per l'edizione standard dell'album e altre due per l'edizione deluxe. Il processo di scrittura \u00e8 cambiato rispetto al passato; Winkler ha dichiarato che \"normalmente facciamo quello che vuole l'etichetta. Ma per questo disco abbiamo dovuto fare qualcosa di diverso. Abbiamo dovuto mescolare un po'\".\nL'album \u00e8 stato registrato in due parti; tutta la musica \u00e8 stata registrata nello studio di Hanson, mentre le parti vocali nello studio personale di Winkler a Las Vegas.\nWinkler ha dichiarato di essere soddisfatto dell'album, affermando di essere \"eccitato al riguardo. Non sono mai stato cos\u00ec entusiasta di un disco.\"\nCanzoni.\nWinkler ha detto che la band ha intenzionalmente modificato il suono della musica nell'album, col proposito di farlo suonare \"con un tocco di Southern rock, ma comunque forte\", dichiarando inoltre che molti brani sono molto diversi l'uno dall'altro, \"con alcune canzoni davvero uniche.\" Secondo un giornalista del \"The Vindicator\", giornale locale di Youngstown, Ohio, i pezzi spaziano \"dalla title track, primo singolo, alla poppeggiante 'Hey Ho' e la ballata 'Whatcha Gonna Do'.\"\nOltre a Winkler e Hanson, la band ha chiesto ad altri musicisti di partecipare alla scrittura dei brani. Winkler ha detto che \"siamo andati in giro e scritto con chiunque avremmo potuto pensare, solo per vedere che sarebbe successo e per cogliere una sensazione diversa. Sapevamo di aver bisogno di un sapore diverso e di altre influenze.\"\nLa canzone \"Waking Up the Devil\" fa parte della colonna sonora del film Saw 3D - Il capitolo finale.\nUscita.\nMentre le prime voci dicevano solo che l'album sarebbe uscito nella seconda met\u00e0 del 2010, per poi essere successivamente annunciato per il 14 dicembre, l'uscita del disco \u00e8 attualmente prevista per il 7 dicembre 2010.\nIl primo singolo, la title track, \u00e8 stato pubblicato il 14 settembre 2010 e reso disponibile in digital download il 5 ottobre.\nFinora sono usciti due video per altrettanti pezzi, \"All American Nightmare\" e \"Put That Record On\".\nLa copertina, in cui appare la modella Jesse Lee Denning (che \u00e8 anche la protagonista del video di \"All American Nightmare\") \u00e8 stata annunciata il 3 novembre 2010.\nAccoglienza.\nLe prime reazioni all'uscita del disco sono state variegate; un critico di All Music Guide ha definito l'album \"un deciso tentativo di ricreare il passato del rock &amp; roll\", con un punteggio di una stella e mezzo su cinque. In una recensione favorevole, Hard Rock Haven ha dichiarato che il disco \"risalta\" in mezzo ad altri lavori di modern rock, dandogli un punteggio di 8 su 10.\nVendite.\nL'album ha venduto 35000 copie nella sua prima settimana di vendita negli Stati Uniti, ed \u00e8 entrato nella Billboard 200 alla numero 37."}
{"id": "3232725", "revid": "767487", "url": "https://it.wikipedia.org/wiki?curid=3232725", "title": "Jena Lee", "text": "Ha finora pubblicato due album di inediti, \"Vous remercier\" e \"Ma r\u00e9f\u00e9rence\".\nJena Lee \u00e8 nata in Cile ed \u00e8 stata adottata da una famiglia francese quando aveva nove mesi. \u00c8 cresciuta ad Oloron-Sainte-Marie, nella Francia sudoccidentale, dove ha fin dall'inizio mostrato interesse per la musica.\nNel 2007 ha incontrato il produttore musicale Sulee B Wax, che si \u00e8 subito interessato al lavoro di Jena. Le ha proposto di scrivere la musica per alcuni dei pezzi delle canzoni della quarta edizione del talent show francese \"Popstars\". In seguito ha ricevuto molte altre offerte, tra cui quella di comporre il musical \"Cl\u00e9op\u00e2tre\".\nJena Lee ha cominciato la sua carriera da solista nel 2009, con la pubblicazione dell'album \"Vous remercier\", preceduto dal singolo \"J'aimerais tellement\", che ha passato undici settimane consecutive alla vetta della classifica francese. Dall'album sono stati estratti altri due singoli, \"Je me perds\" e \"Du style\", entrambi entrati nella top ten francese. Nel novembre del 2010 \u00e8 uscito il secondo album di Jena Lee, \"Ma r\u00e9f\u00e9rence\"."}
{"id": "3232726", "revid": "125174605", "url": "https://it.wikipedia.org/wiki?curid=3232726", "title": "Italia News Network", "text": "Italia News Network \u00e8 stata una rete televisiva italiana.\nStoria.\nEra una emittente televisiva satellitare gestita dalla Sitcom ed attiva dal 1997 al 2003 nell'offerta satellitare di Telepi\u00f9. Nei primi tre anni, essa oltre ad avere una propria redazione, si \u00e8 avvalsa dei contributi di varie tv locali italiane cos\u00ec da avere una copertura dell'intera penisola:\nRestyling e chiusura.\nNel 2001, oltre a subire un restyling, assunse un carattere maggiormente improntato alle notizie nazionali ed estere.\nChiuse nel 2003 durante la fusione di Tele+ e Stream TV e fu sostituito da Sky TG24 nell'estate del 2003 con l'introduzione dei nuovi canali della Pay Tv Sky Italia."}
{"id": "3232738", "revid": "729019", "url": "https://it.wikipedia.org/wiki?curid=3232738", "title": "Vickers Vildebeest", "text": "Il Vickers Vildebeest (gnu, in lingua afrikaans) era un biplano monomotore, realizzato dall'azienda britannica Vickers-Armstrongs nella seconda met\u00e0 degli anni venti.\nRealizzato per l'utilizzo come aerosilurante, venne impiegato dalla Royal Air Force a partire dal 1933; alcuni esemplari rimasero in servizio fino al 1942 e presero parte alla seconda guerra mondiale.\nStoria del progetto.\nIl Vildebeest fu realizzato in risposta alla specifica 24/25 con la quale l'Air Ministry chiedeva la realizzazione di un velivolo destinato a rimpiazzare l'Hawker Horsley nel ruolo di silurante presso il Coastal Command della RAF.\nIl Vickers \"Type 132\" (come da sigla identificativa aziendale), venne portato in volo per la prima volta nell'aprile del 1928 e risult\u00f2 vincitore rispetto ai concorrenti Blackburn Beagle e Handley Page HP.34 Hare.\nLo sviluppo del Vildebeest fu costellato da problemi con i propulsori: inizialmente il progetto prevedeva l'utilizzo del Bristol Orion (motore dotato di compressore volumetrico il cui sviluppo venne poi abbandonato) ma, stante l'indisponibilit\u00e0 del propulsore in questione, si provvide a sostituirlo dapprima con un Armstrong Siddeley Panther, poi con un Bristol Jupiter VIII ed infine con uno Jupiter XF. Tuttavia anche questi motori si rivelarono inadeguati: in particolare gli Jupiter a causa della loro costante tendenza al surriscaldamento. I problemi furono, finalmente, superati solo con l'impiego del nuovo motore \"Bristol XFBM\" che avrebbe presto preso il nome di Pegasus.\nLa \"Vickers\" nel frattempo procedeva, per iniziativa privata, a realizzare un prototipo che poteva facilmente alloggiare sia il carrello d'atterraggio (di tipo triciclo posteriore, fisso) che una coppia di galleggianti a scarponi. Per promuoverne le vendite, nel corso del 1931, il Vildebeest venne esposto al \"British Empire Trade Exhibition\" di Buenos Aires; per lo stesso motivo, nel settembre dello stesso anno, fu protagonista di un \"tour\" di presentazione nel Nord Europa.\nNel 1932, dopo una lunga serie di prove comparative, il Vildebeest venne ordinato dal governo spagnolo: il 27 marzo il primo esemplare venne consegnato a Madrid mentre altri 26 sarebbero stati costruiti dall'azienda locale CASA, in seguito all'acquisto della relativa licenza. Questi velivoli erano dotati del motore 12 cilindri a V Hispano-Suiza 12Lbr da 595 hp e vennero identificati come \"Type 245\".\nIl precedente \"Type 244\" fu invece la prima versione utilizzata dalla RAF: motorizzata con un \"Bristol Pegasus I\", venne introdotta nel corso del 1933, ricevendo la denominazione di Vildebeest Mk.I. Successivamente, in un breve lasso di tempo, fecero la loro comparsa prima il \"Type 258\" (Mk.II per la RAF), dotato di motore \"Pegasus IIM3\" da 660 hp ed il \"Type 277\" (Mk.III) che introduceva un terzo membro d'equipaggio in funzione di navigatore.\nNel corso del 1931, in risposta ad una specifica per un velivolo multiruolo destinato a sostituire sia il Fairey III che il Westland Wapiti, la Vickers-Armstrongs present\u00f2 un'apposita versione del Vildebeest (internamente identificata come \"Type 266\") che fu designata Vincent ed entr\u00f2 in servizio nel 1934.\nNel 1937 fece la propria comparsa il \"Type 286\" (Mk.IV): motorizzato con il radiale a 9 cilindri Bristol Perseus da 825 hp, fu il primo aereo al mondo dotato di motore con valvole a fodero.\nTecnica.\nIl Vickers Vildebeest era un biplano monomotore; la struttura era interamente metallica con rivestimento in tela. Il carrello fisso, di tipo triciclo anteriore, era studiato in modo da poter essere facilmente sostituito da una coppia di galleggianti a scarponi, per l'impiego come idrovolante. Le ali erano di dimensioni identiche ed erano dotate di ipersostentatore Handley Page.\nLa motorizzazione fu oggetto di diversi cambiamenti nel corso dello sviluppo: il propulsore inizialmente previsto, il radiale a 9 cilindri \"Bristol Orion\", dapprima sub\u00ec ritardi nello sviluppo ed in un secondo tempo venne definitivamente abbandonato. I primi esemplari del Vildebeest vennero quindi dotati dapprima di propulsore \"Armstrong Siddeley Panther\" (radiale a 14 cilindri) poi con il 9 cilindri \"Bristol Jupiter\", che tuttavia diede problemi di surriscaldamento che indussero la Vickers a cercare una diversa soluzione.\nMentre la versione destinata all'aviazione spagnola venne equipaggiata con il 12 cilindri a V \"Hispano-Suiza 12Lbr\", le prime macchine di serie acquistate dalla RAF erano dotate del motore radiale (ancora una volta a 9 cilindri) \"Bristol Pegasus\", uno sviluppo del precedente \"Jupiter\".\nL'ultima serie di Vildebeest prodotta venne infine equipaggiata con motori \"Bristol Perseus\" che, primo al mondo, impiegava un sistema di distribuzione basato su valvole a fodero.\nL'armamento standard del Vildebeest era costituito da un siluro del diametro di 457\u00a0mm (alloggiato tra le gambe del carrello) che poteva essere sostituito da una bomba da 1\u00a0000 lb (pari a 454 kg).\nLa dotazione difensiva era costituita da due mitragliatrici calibro 7,7 mm: una Vickers posizionata in postazione fissa nella parte anteriore della fusoliera, sparante attraverso il disco dell'elica, ed una Lewis, brandeggiabile, installata nella postazione del navigatore/bombardiere.\nImpiego operativo.\nCome detto, l'esordio operativo del Vildebeest avvenne ad opera delle Fuerzas A\u00e9reas de la Rep\u00fablica Espa\u00f1ola, nel 1932. Quella spagnola fu anche la prima forza armata ad impiegare il velivolo in combattimento, durante la guerra civile, a partire dal 1936.\nNel corso del 1932 anche la RAF decise per l'introduzione del Vildebeest nei reparti prevedendone la consegna, a partire dall'estate, al \"No.100 Squadron\". In realt\u00e0 la data effettiva di entrata in servizio slitt\u00f2 fino all'anno successivo.\nNel 1935 il Vildebeest venne acquistato anche dalla Royal New Zealand Air Force in 12 esemplari della versione Mk.III. La stessa RNZAF avrebbe ricevuto altri 27 velivoli di diverse versioni, precedentemente gi\u00e0 utilizzati dalla RAF, a partire dal 1940.\nI velivoli inglesi e neozelandesi (questi ultimi inquadrati nei gruppi di volo neozelandesi della RAF) parteciparono attivamente ad operazioni di combattimento durante la seconda guerra mondiale, specificamente nel teatro orientale. Le ultime operazioni cui presero parte risalgono ai primi mesi del 1942, quando parteciparono alle azioni di contrasto allo sbarco giapponese ad Endau nell'odierna Malaysia (durante quella che viene ricordata come battaglia di Endau) e ad alcuni attacchi alla flotta della Marina imperiale giapponese al largo di Giava.\nVersioni.\n\"I dati relativi alle versioni sono tratti da Enciclopedia l'Aviazione\".\nSviluppi correlati.\nVickers Vincent.\nIn risposta alla specifica G4/31 (con la quale l'Air Ministry richiedeva un velivolo multiruolo da adibire a compiti di bombardamento leggero, attacco al suolo ed aerocooperazione e da destinare prevalentemente ai reparti schierati in Medio Oriente) la Vickers present\u00f2 una versione apposita del Vildebeest, modificando uno degli esemplari in produzione.\nIl velivolo cos\u00ec realizzato, rinominato Vincent, non presentava sostanziali differenze con il Vildebeest: la principale modifica era costituita dall'introduzione di un serbatoio di carburante supplementare, posizionato tra le ruote del carrello in sostituzione del siluro.\nIl Vincent venne messo alla prova con un lungo viaggio nel dicembre del 1932, durante il quale raggiunse diverse basi in Africa orientale facendosi apprezzare per la capacit\u00e0 di carico e per l'autonomia. Il successo ottenuto si tramut\u00f2 in ordini di produzione e tra il 1934 ed il 1936 la RAF ricevette 197 esemplari del Vincent, dei quali 61 vennero successivamente trasferiti alla Royal New Zealand Air Force, analogamente a quanto gi\u00e0 avvenuto per i Vildebeest.\nAnche nel caso del Vincent la vita operativa si protrasse fino ai primi anni quaranta ed alla seconda guerra mondiale: in particolare gli esemplari ancora in servizio per la RAF furono impiegati in Africa orientale contro le truppe italiane ed in Iraq durante i combattimenti seguiti al colpo di stato del 1941. Gli ultimi Vincent rimasero in servizio fino al 1943."}
{"id": "3232740", "revid": "92723", "url": "https://it.wikipedia.org/wiki?curid=3232740", "title": "Diocesi di Sila", "text": "La diocesi di Sila (in latino: \"Dioecesis Silensis\") \u00e8 una sede soppressa e sede titolare della Chiesa cattolica.\nStoria.\nSila, identificabile con Bordj-El-Ksar in Algeria, \u00e8 un'antica sede episcopale della provincia romana di Numidia.\nUnico vescovo noto \u00e8 Donato, esiliato nel 484 dal re vandalico Unerico.\nDal 1925 Sila \u00e8 annoverata tra le sedi vescovili titolari della Chiesa cattolica; dal 23 dicembre 2010 l'arcivescovo, titolo personale, titolare \u00e8 Savio Hon Tai-Fai, S.D.B., nunzio apostolico in Grecia."}
{"id": "3232748", "revid": "6923", "url": "https://it.wikipedia.org/wiki?curid=3232748", "title": "Fiat 131 Abarth", "text": ""}
{"id": "3232749", "revid": "216537", "url": "https://it.wikipedia.org/wiki?curid=3232749", "title": "Peugeot 205 Turbo 16 E2", "text": ""}
{"id": "3232750", "revid": "6923", "url": "https://it.wikipedia.org/wiki?curid=3232750", "title": "Lancia Stratos HF", "text": ""}
{"id": "3232751", "revid": "1543377", "url": "https://it.wikipedia.org/wiki?curid=3232751", "title": "Micro Instrumentation and Telemetry Systems", "text": "La Micro Instrumentation and Telemetry Systems, Inc. (sigla MITS) fu un'azienda statunitense operante nel settore dell'elettronica che produsse anche calcolatrici e personal computer. Fu fondata nel dicembre del 1969 da Ed Roberts e Forrest Mims a Albuquerque, Nuovo Messico (USA) per produrre moduli telemetrici miniaturizzati per razzimodellismo come i sensori per la misurazione del rollio. Nel 1971 Roberts indirizz\u00f2 l'azienda verso il mercato delle calcolatrici elettroniche con la presentazione della calcolatrice da tavolo MITS 816 in versione kit, che apparve sulla copertina del numero di novembre 1971 della rivista \"Popular Electronics\". Le calcolatrici di MITS ebbero molto successo e le vendite toccarono quota 1 milione di dollari nel 1973. Ma la guerra dei prezzi che coinvolse nel 1974 i produttori di calcolatrici port\u00f2 la societ\u00e0 in forte perdita.\nRoberts decise quindi di rilanciare la societ\u00e0 cambiando settore economico e produsse il primo personal computer di successo, l'Altair 8800. Il computer apparve sulla copertina del numero di gennaio del 1975 di \"Popular Electronics\" come computer in kit e, grazie al prezzo abbordabile di 397$, fu subito un successo. Anche Paul Allen e Bill Gates videro la rivista e si resero conto che con la diffusione dell'Altair 8800 sarebbe stato remunerativo scrivere software per quel computer. Allen e Gates si spostarono quindi a Albuquerque e contattarono Roberts proponendo un interprete BASIC per l'Altair 8800: a Roberts piacque l'idea e commission\u00f2 il software. Qualche mese dopo Allen e Gates fondarono la Microsoft per vendere il loro software.\nIl fatturato di MITS tocc\u00f2 i 6 milioni di dollari nel 1976. Nello stesso anno la societ\u00e0 fu comprata da Pertec Computer, che ne complet\u00f2 l'acquisizione agli inizi del 1977. In seguito riorganizz\u00f2 gli assetti societari e cancell\u00f2 il marchio \"MITS\". Roberts si ritir\u00f2 in Georgia dove studi\u00f2 medicina e divenne medico condotto di una piccola cittadina, dove rimase fino alla sua morte, avvenuta nel 2010.\nLe origini.\nHenry Edward Roberts frequentava ingegneria elettronica presso l'Universit\u00e0 di Miami quando, nel 1962, fu chiamato nell'Aeronautica militare statunitense, dove prest\u00f2 servizio come insegnante di elettronica presso la \"Cryptographic Equipment Maintenance School\" della base aerea di Lackland a San Antonio (Texas). Per arrotondare la sua paga da militare, Roberts eseguiva alcuni lavori in proprio tramite una piccola societ\u00e0 unipersonale che aveva fondato, la \"Reliance Engineering\". Nel 1965 fu scelto insieme ad altri militari per divenire un funzionario dell'Aeronautica. Gli furono fatti terminare gli studi e si laure\u00f2 come ingegnere elettronico presso l'Universit\u00e0 dell'Oklahoma nel 1968 e fu poi assegnato al \"Weapons Laboratory\" della base aerea di Kirtland a Albuquerque (Nuovo Messico).\nL\u00ec conobbe Forrest Mims, un altro ufficiale dell'Aeronautica appassionato di razzimodellismo ed elettronica. Mims si era interessato fin da giovane alle scienze ed all'elettronica ed aveva costruito anche un computer analogico mentre frequentava la scuola superiore. Mims si laure\u00f2 presso la Texas A&amp;M University nel 1966 e divenne poi un ufficiale dell'Aeronautica militare statunitense. Mims continu\u00f2 a seguire il razzimodellismo anche mentre prestava servizio in Vietnam come ufficiale addetto ai servizi di intelligence. Sempre in Vietnam Mims speriment\u00f2 presso la Scuola per non vedenti di Saigon un sensore di ostacoli ad infrarossi che aveva sviluppato mentre era ancora all'universit\u00e0 del Texas. La sua passione per i razzi coltivata in un'area di guerra ed i lavori con i bambini ciechi gli valsero un articolo su un giornale militare, lo \"Stars and Stripes\". Questo articolo richiam\u00f2 l'attenzione di un colonnello dell'Aeronautica militare statunitense, che chiese l'assegnamento di Mims presso il Weapons Laboratory della base aerea di Kirtland anche se Mims non aveva una laurea in ingegneria.\nRoberts e Mims furono entrambi assegnati al gruppo di lavoro del Lab's Laser nel 1968. Con \"Stan Cagle\", un lavoratore civile della base, e Bob Zaller, un altro ufficiale, Mims e Roberts fondarono alla fine del 1969 la Micro Instrumentation and Telemetry Systems (MITS) per la produzione e vendita di kit di sensori miniaturizzati e sistemi di telemetria per il razzimodellismo.\nI voli spaziali e la corsa alla Luna degli anni sessanta avevano reso il razzimodellismo un hobby molto popolare. Roberts, Mims, Cagle e Zaller pensavano che costruire e vendere kit elettronici agli appassionati di questo hobby avrebbe fruttato molto, ma cos\u00ec non fu. Nonostante gli articoli pubblicati su \"Popular Electronics\", una rivista con una grossa tiratura, la neonata societ\u00e0 aveva venduto solo un centinaio di kit.\nZaller, a quel tempo, aveva gi\u00e0 smesso di partecipare attivamente agli affari e Mims aveva lasciato l'Aeronautica e voleva dedicarsi a tempo pieno al mestiere di scrittore. Roberts rilev\u00f2 quindi le quote degli altri 3 soci per 600$ in contanti e 350$ di materiali ed assunse il controllo della societ\u00e0. Per rilanciare gli affari pens\u00f2 quindi di entrare nel mercato delle calcolatrici elettroniche.\nRoberts si era interessato ai computer quando frequentava le scuole superiori ed aveva costruito per diletto un semplice computer digitale. Ma la sua prima, vera, esperienza con i computer la ebbe quando era presso l'Universit\u00e0 dell'Oklahoma, dove gli studenti di ingegneria avevano libero accesso ad un IBM 1620. Presso il suo ufficio alla base aerea di Kirtland Roberts aveva invece un Hewlett-Packard 9100A, un calcolatore programmabile.\nRoberts decise quindi di realizzare una calcolatrice in kit utilizzando un gruppo di 6 circuiti integrati LSI prodotti da \"Electronic Arrays\" e produsse la \"MITS 816\", una calcolatrice capace di 4 funzioni (quelle permesse dagli integrati utilizzati): somma, sottrazione, moltiplicazione e divisione. Il display visualizzava solo 8 cifre ma i calcoli erano eseguiti con una precisione a 16 cifre. Il kit era venduto a 179$ da assemblare oppure a 275$ gi\u00e0 montato. La MITS 816 apparve sulla copertina del numero di novembre del 1971 di \"Popular Electronics\".\nGrazie alle ottime vendite del kit, MITS pot\u00e9 pubblicizzare la calcolatrice su molte riviste, quali \"Radio-Electronics\", \"Popular Electronics\" e \"Scientific American\". Sul numero di giugno del 1972 di \"Radio-Electronics\" MITS annunciava il modello \"1440\": questa calcolatrice era capace di visualizzare 14 cifre, aveva una memoria e poteva eseguire il calcolo della radice quadrata. Il kit era in vendita a 199,95$ da assemblare ed a 249,95$ gi\u00e0 assemblata. Il prezzo della 816 fu portato a 149,95$. Il fatturato mensile raggiunse i 100.000 dollari nel mese di marzo del 1973 e la societ\u00e0 si trasfer\u00ec in una struttura di 930 metri quadrati.\nAlla fine del 1972 fu presentato il modello \"7400\", capace di funzioni trigonometriche, conversione da coordinate rettangolari a polari, 2 memorie e con uno stack con fino a 7 livelli di dati. Un kit di una 7400 con stack a 3 livelli costava 299,95$ da assemblare mentre una calcolatrice con 7 livelli di stack gi\u00e0 assemblata costava 419,95$.\nNel mese di marzo del 1974 MITS present\u00f2 il \"Programmer\", un accessorio che poteva essere collegato ai suoi pi\u00f9 recenti prodotti e permetteva di programmare le calcolatrici mediante codici esadecimali. Le funzioni erano limitate rispetto ad una calcolatrice programmabile quale la HP 9830, ma una MITS 7440 con il Programmer costavano solo 400$, una cifra di molto inferiore a quella del modello HP.\nLa crisi del 1974.\nAgli inizi del 1974 molti costruttori si gettarono nel nuovo mercato delle calcolatrici elettroniche: Bowmar Instrument Corporation, National Semiconductor, Rockwell e Commodore Business Machines iniziarono a produrre e vendere calcolatrici. Anche Texas Instruments, che fino ad allora si era limitata alla produzione dei soli chip, inizi\u00f2 a commercializzare una propria calcolatrice, la TI-2500. Nel 1974 Roberts poteva acquistare in un negozio una calcolatrice ad un prezzo inferiore al costo dei materiali occorrenti per la realizzazione di un suo prodotto.\nLe societ\u00e0 pi\u00f9 grandi iniziarono a vendere sotto costo, conquistando maggiori fette di mercato e portando alla bancarotta i produttori pi\u00f9 piccoli: Bowman perse 20 milioni di dollari nel 1974 e fall\u00ec. Commodore, per ridurre i costi, acquist\u00f2 una societ\u00e0 produttrice di integrati, la MOS Technology. Alla fine Texas Instruments vinse la guerra dei prezzi ma il suo reparto calcolatrici perse 16 milioni di dollari nel 1975.\nL'Altair 8800.\nAnche MITS and\u00f2 in rosso: alla fine del 1973 aveva accumulato 300\u00a0000$ di perdite. Roberts decise di ritornare al mercato dei kit con un computer a basso costo e scelse come CPU il nuovo Intel 8080. Roberts ed il suo capo ingegnere Bill Yates iniziarono a progettare il computer. Essi presero accordi affinch\u00e9 un prototipo del computer apparisse sul numero di gennaio di \"Popular Electronics\". Roberts e Yates spedirono il prototipo ma questo non arriv\u00f2 mai a causa di uno sciopero dello spedizioniere. L'editore della rivista, che aveva gi\u00e0 in mano la recensione e delle foto, inizi\u00f2 a preparare l'articolo mentre Roberts si affrett\u00f2 a produrre un rimpiazzo del computer giusto in tempo per l'impaginazione della rivista: la macchina che si vede sulla copertina del numero di gennaio del 1975 di \"Popular Electronics\" non \u00e8 un computer funzionante ma una semplice scatola vuota con degli interruttori e dei LED sul pannello frontale. Il computer messo in commercio aveva inoltre una circuiteria differente rispetto a quella del prototipo mostrato nella rivista. L'articolo si intitolava \"Il minicomputer Altair 8800\".\nL'Altair 8800 era venduto come kit con un pannello frontale, una scheda per la CPU con il microprocessore 8080, 256 byte di RAM, una scheda con 4 porte di espansione ed un alimentatore, il tutto a 439$. Una scheda di memoria da 1 kB di RAM era venduta a 176$ mentre quella da 4 kB a 264$; la scheda con l'interfaccia seriale a 124$ e quella per l'interfaccia parallela a 119$. Da abbinare al computer c'erano la telescrivente ASR-33, venduta a 1500$, ed il terminale ADM-3A, a 795$ (in kit) oppure 895$ (assemblato)..\nQuando la rivista usc\u00ec, il centralino di MITS fu preso d'assalto dalle telefonate. A febbraio del 1975 gli ordini ricevuti erano gi\u00e0 1\u00a0000 con tempi di attesa che arrivavano a 2 mesi. Ad agosto erano gi\u00e0 stati spediti oltre 5\u00a0000 computer.\nL'Altair 8800 non era per MITS il prodotto su cui fare guadagno: i veri profitti venivano fatti vendendo le schede aggiuntive. La societ\u00e0, nella sua newsletter mensile \"Computer Notes\", presentava ad aprile pi\u00f9 15 schede di espansione differenti.\nL'Intel 8080 non aveva una circuiteria dedicata al supporto delle DRAM perch\u00e9, nel 1975, questo tipo di memoria era ancora relativamente nuovo, ma Roberts volle usarle nel suo computer perch\u00e9 consumavano meno energia rispetto alla RAM statica. MITS ebbe per\u00f2 diversi problemi di progettazione e di componentistica che portarono ad avere un elevato numero di schede di espansione di memoria da 4 kB di DRAM difettose. Questo port\u00f2 alla nascita di nuove societ\u00e0 dedite alla produzione di schede per l'Altair 8800, come Processor Technology, che vendeva espansioni con 4 kB di SRAM installata. MITS mise in commercio la propria scheda con le SRAM nel gennaio del 1976.\nCome unit\u00e0 a dischi MITS selezion\u00f2 il modello FD400 di \"Pertec\", un'unit\u00e0 capace di leggere i floppy disk in formato da 8 pollici, che contenevano fino a 300.000 byte di dati. Il controller dischi dell'Altair era composto da 2 schede contenenti 60 integrati. Inizialmente atteso per agosto, non arriv\u00f2 che alla fine del 1975 al prezzo di 1.480$ in kit da assemblare e 1.980 gi\u00e0 montato.\nPromozione del computer.\nLa prima pagina pubblicitaria dell'Altair apparve sui numeri di febbraio di \"Popular Electronics\" e \"Radio-Electronics\" e successivamente anche su \"Computer\" e \"Scientific American\". MITS era anche il pi\u00f9 importante inserzionista su riviste hobbistiche quali \"Creative Computing\" e \"Byte\".\nDavid Bunnell fu assunto da MITS come scrittore di articoli tecnici perch\u00e9 dal mese di aprile del 1975 la societ\u00e0 aveva iniziato a distribuire una pubblicazione periodica nota come \"Computer Notes\", destinata principalmente ai suoi clienti, edita fino al gennaio del 1978. \"Computer Notes\" vide una folta schiera di autori, fra cui anche Bill Gates e Paul Allen, che scrivevano principalmente sull'Altair BASIC. Roberts pubblicava la colonna \"Letter from the President\" dove rispondeva alle domande dei clienti e recensiva i prodotti della concorrenza. Gli ingegneri di MITS, come Tom Durston e Steve Polini, descrivevano i nuovi prodotti.\nSempre nell'aprile del 1975 MITS acquist\u00f2 un camper, vi install\u00f2 un sistema Altair completo di unit\u00e0 a dischi, di una Teletype ASR-33 e di ogni articolo che produceva. Il \"MITS-MOBILE\" girava di citt\u00e0 in citt\u00e0 mostrando i prodotti MITS e facendo seminari in sale convegni prese in affitto. Uno dei seminari pi\u00f9 noti fu quello che si tenne al \"Rickey's Hyatt House\" a Palo Alto, California, i primi di giugno del 1975, dove un membro dell\"'Homebrew Computer Club\", un club di appassionati di computer, trafug\u00f2 una copia dell'Altair BASIC. Dopo l'apertura in diverse citt\u00e0 dei negozi di vendita al dettaglio dei prodotti MITS, il \"MITS-MOBILE\" fu dismesso.\nLa prima (e unica) conferenza mondiale sul computer Altair fu tenuta ad Albuquerque nel marzo del 1976. Organizzata da David Bunnell, fu un successo: vi parteciparono 700 persone provenienti da 46 Stati e 7 Paesi differenti.\nL'Altair Basic.\nAlla fine del 1974 Bill Gates e Paul Allen videro la pubblicit\u00e0 dell'Altair 8800 sulla rivista \"Popular Electronics\" e pensarono che fosse abbastanza potente per poter supportare un interprete BASIC. Essi si misero al lavoro sfruttando l'accesso che Gates aveva come studente al PDP-10 dell'universit\u00e0 di Harvard: Allen scrisse per quel computer un emulatore dell'Intel 8080 su cui poi Gates scrisse l'interprete. Gates a Allen reclutarono un altro studente, Monte Davidoff, per scrivere le routine matematiche. Una versione preliminare dell'interprete fu completata per marzo 1975 e Gates contatt\u00f2 Roberts per una dimostrazione. Allen vol\u00f2 quindi ad Albuquerque per mostrare il loro BASIC.\nNel numero di aprile 1975 di \"Computer Notes\" apparve l'annuncio della disponibilit\u00e0 dell'Altair BASIC, in consegna a partire dal 23 giugno 1975. Il software costava 500$ ma veniva offerto a 75$ con l'acquisto di un Altair 8800 con 8 kB di memoria ed una scheda seriale.\nIl 22 giugno 1975 MITS firm\u00f2 con Gates e Allen un contratto per l'Altair BASIC. Ai programmatori andavano 3.000$ in contanti ed una royalty per ogni copia dell'interprete venduto: 30$ per la versione da 4K, 35$ per quella da 8K e 60$ per la versione espansa. Il contratto aveva un tetto massimo di 180.000$ di royalty. A MITS andava una licenza mondiale di esclusiva sull'interprete per 10 anni accettando di compiere i \"migliori sforzi\" per dare in licenza, promuovere e commercializzare il programma. MITS forn\u00ec a Gates e Allen l'accesso ad un PDP-10 per completare lo sviluppo dell'interprete.\nAllen lasci\u00f2 il suo lavoro presso Honeywell e divenne il Vicepresidente e Direttore del Reparto Software di MITS con un salario annuo di 30.000$. Gates era ancora uno studente ad Harvard e fu messo a contratto da MITS come consulente esterno: nella newsletter del mese di ottobre del 1975 veniva classificato come \"specialista software\". Il prezzo dell'Altair BASIC per i clienti che acquistavano le schede di memoria e l'interfaccia seriale era di 75$. Gli utenti avrebbero potuto acquistarlo a quel prezzo se solo le schede di memoria di MITS fossero state affidabili. Invece, per i problemi legati all'uso delle DRAM, acquistavano il solo computer dalla societ\u00e0 e poi delle schede di memoria funzionanti da altri produttori quali Processor Technology. Invece che pagarlo quasi 500$, gli utenti acquistavano delle copie bootleg dell'interprete. Per questo motivo solo il 10% dei primi clienti acquist\u00f2 l'Altair BASIC. Con una royalty di 30$ a copia, Gates percep\u00ec tale azione di copia del suo software come un \"furto\" ai danni della sua compagnia, la Micro-Soft. Nel febbraio del 1976 Gates scrisse una \"Lettera aperta agli hobbisti\" in cui li accusava di essere dei ladri.\nMITS aveva annunciato alla fine del 1975 un nuovo computer basato sul processore Motorola 6800. La macchina, denominata Altair 680, avrebbe dovuto essere disponibile nel gennaio del 1976 ma dei problemi nella sua progettazione fecero slittare la commercializzazione a maggio. Allen e Gates convertirono il loro BASIC per funzionare con il nuovo processore e rividero il contratto con MITS: tolsero la modalit\u00e0 basata sulle royalty e chiesero il pagamento di una licenza illimitata di 31.200$. In quel periodo fu sviluppata anche una versione del BASIC per il nuovo processore MOS 6502 che, in un secondo tempo, Micro-Soft avrebbe poi rivenduto a Commodore ed Apple.\nNel numero di gennaio del 1976 di \"Computer Notes\" c'era un annuncio dell'8080 BASIC, disponibile per essere ridistribuito sotto forma di binari. Per i contatti era citato il nome di Allen. Micro-Soft trov\u00f2 diversi clienti per il suo BASIC ed i proventi furono divisi con MITS.\nQuando Pertec acquist\u00f2 la societ\u00e0 alla fine del 1976, si rifiut\u00f2 di concedere ulteriori licenze del BASIC a terzi anche se l'accordo con Allen e Gates richiedeva che l'azienda facesse i \"migliori sforzi\" per pubblicizzare e commercializzare il software. Per questo motivo Micro-Soft si rivolse nel settembre del 1977 ad un tribunale citando MITS per inadempienza contrattuale ed ottenne la rescissione del contratto. MITS pot\u00e9 continuare ad usare il BASIC ma ne perse l'esclusiva: Micro-Soft pot\u00e9 quindi concederlo in licenza a chiunque e tenersi tutte le royalty.\nDopo la rottura dell'accordo con MITS non c'era pi\u00f9 nessun legame commerciale che richiedesse la presenza di Micro-Soft ad Albuquerque perci\u00f2 Allen e Gates decisero di tornare nella loro citt\u00e0 natale, Seattle: la sede della societ\u00e0 venne quindi spostata a Bellevue (Washington) nel gennaio del 1979.\nLa cessione a Pertec.\nNel 1976 MITS aveva 230 impiegati ed un fatturato annuo di 6 milioni di dollari. Roberts per\u00f2 si stava stancando delle sue responsabilit\u00e0 di manager e stava cercando un partner importante. MITS aveva sempre usato le unit\u00e0 a dischi di Pertec Computer ed il 3 dicembre 1976 Pertec present\u00f2 un'offerta di acquisto di MITS per 6 milioni di dollari. La transazione si concluse nel mese di maggio del 1977, poco prima della \"National Computer Conference\" di Dallas (Texas). A Roberts andarono 2 milioni di dollari e gli altri 500 azionisti di MITS (incluso il co-progettista dell'Altair, William Yates) si divisero la restante cifra. Roberts e Yates rimasero a lavorare in azienda dedicandosi ai progetti speciali. Roberts lasci\u00f2 l'azienda alla fine del 1977.\nPertec voleva incrementare le vendite nel settore delle piccole imprese attraverso i 25 Altair Computer Store sparsi per gli Stati Uniti per cui venne ridotta la commercializzazione agli hobbisti ed agli utenti privati. Il numero di novembre 1977 di \"Computer Notes\" fu l'ultimo prodotto dal gruppo originale di Albuquerque; segu\u00ec un altro numero prodotto direttamente da Pertec, a Chatsworth (California). La quarta di copertina di \"Byte\" aveva sempre riportato la pubblicit\u00e0 di MITS: questa usanza fu terminata da Pertec con il numero di settembre del 1977 della rivista.\nNel mese di agosto del 1979 Pertec si accord\u00f2 per vendere il 45% delle azioni alla filiale americana di Philips per 37 milioni di dollari. Prima che la cessione fosse conclusa Pertec si accord\u00f2 con la societ\u00e0 tedesca Triumph-Adler per 120 milioni di dollari. Nel 1978 Pertec aveva registrato un fatturato di 150 milioni di dollari e Triumph-Adler di 466 milioni.\nI prodotti Altair furono inglobati nella linea Pertec e lo stabilimento MITS fu usato per produrre il computer PCC-2000 dedicato alle piccole aziende. La sede di Albuquerque fu chiusa nel dicembre del 1980 e la produzione fu spostata negli stabilimenti di Pertec a Irvine (California).\nDopo la sua uscita da MITS Roberts era tornato in Georgia per fare l'agricoltore. Studi\u00f2 inoltre medicina all'universit\u00e0 di Macon (Georgia) e si laure\u00f2 come medico nel 1986 iniziando a praticare la professione nella piccola cittadina di Cochran, dove rimase fino alla sua morte, avvenuta il 1\u00ba aprile 2010."}
{"id": "3232753", "revid": "76963", "url": "https://it.wikipedia.org/wiki?curid=3232753", "title": "Christian Berkel", "text": "Biografia.\nCarriera.\nFiglio di un medico militare, dall'et\u00e0 di 14 anni ha vissuto a Parigi, dove ha preso lezioni di teatro con Jean-Louis Barrault e Pierre Berlin. A diciannove anni venne scoperto da Ingmar Bergman, che lo ha voluto per il film \"L'uovo del serpente\", consigliandogli poi di lavorare in teatro; recit\u00f2 cos\u00ec, dal 1977 al 1999, nei teatri di Augusta, D\u00fcsseldorf, Monaco di Baviera e Vienna. Ha poi studiato alla German Film and Television Academy di Berlino.\nA partire dal 2006 diventa il protagonista della serie televisiva \"Il commissario Schumann\" interpretando l'omonimo personaggio, Bruno Schumann. Ha preso parte a molte produzioni televisive tedesche, ricoprendo inoltre il ruolo del dottor Ernst-G\u00fcnther Schenck in \"La caduta - Gli ultimi giorni di Hitler\", nominato al Premio Oscar. Ebbe inoltre ruoli significativi nel film di Paul Verhoeven \"Black Book\" e in alcune pellicole statunitensi come \"Flightplan - Mistero in volo\".\nNel 2008 diventa uno dei protagonisti della pellicola \"Operazione Valchiria\", nella quale interpretava il colonnello Albrecht Mertz von Quirnheim, mentre l'anno successivo prende parte al film \"Bastardi senza gloria\", di Quentin Tarantino. Prende parte nel 2015 al film \"Operazione U.N.C.L.E.\", recitando al fianco di Henry Cavill, e, sempre nello stesso anno, entra nel cast del film di Jay Roach \"L'ultima parola - La vera storia di Dalton Trumbo\".\nVita privata.\nVive a Berlino con l'attrice Andrea Sawatzki, sposata nel 2011 e dalla quale ha avuto due figli.\nDoppiatori italiani.\nNelle versioni in italiano dei suoi film, Christian Berkel \u00e8 stato doppiato da:"}
{"id": "3232754", "revid": "322321", "url": "https://it.wikipedia.org/wiki?curid=3232754", "title": "Diocesi di Tronto", "text": "La diocesi di Tronto (in latino: \"Dioecesis Truentina\") \u00e8 una sede soppressa e sede titolare della Chiesa cattolica.\nStoria.\n\"Truentum\", antica citt\u00e0 del Piceno, alle foci del fiume omonimo, fu sede episcopale nei primi secoli del cristianesimo, attestata nella seconda met\u00e0 del V secolo.\nDi questa diocesi si conosce un solo vescovo, Vitale, che nel 483 era stato inviato, con il vescovo Miseno di Cuma, a Costantinopoli da papa Felice III come suo legato nella delicata questione del patriarca Acacio e dell'illegittima occupazione della sede alessandrina ad opera di Pietro Mongo. Per aver stretto legami con quest'ultimo, al loro ritorno in Italia nel 485 Vitale e Miseno furono deposti dalla loro sede e scomunicati. Vitale era gi\u00e0 morto nel maggio del 495, come attestano gli atti del concilio celebrato a Roma in quel mese da papa Gelasio I, durante il quale Miseno venne riabilitato e reintegrato nella comunione con la Chiesa romana, mentre fu mantenuta la condanna di Vitale.\nNon si conosce nient'altro di questa antica diocesi.\nDal 1966 Tronto \u00e8 annoverata tra le sedi vescovili titolari della Chiesa cattolica; dal 20 marzo 2021 il vescovo titolare \u00e8 Benoni Amb\u0103ru\u015f, vescovo ausiliare di Roma."}
{"id": "3232756", "revid": "122871", "url": "https://it.wikipedia.org/wiki?curid=3232756", "title": "MITS", "text": ""}
{"id": "3232757", "revid": "6923", "url": "https://it.wikipedia.org/wiki?curid=3232757", "title": "Alpine Renault", "text": ""}
{"id": "3232758", "revid": "92723", "url": "https://it.wikipedia.org/wiki?curid=3232758", "title": "Diocesi di Tuscania", "text": "La diocesi di Tuscania (in latino: \"Dioecesis Tuscanensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi, al momento della soppressione, comprendeva i comuni di Tuscania, Barbarano Romano, Blera, Oriolo Romano, Vejano, Vetralla, Villa San Giovanni in Tuscia.\nSede vescovile era la citt\u00e0 di Tuscania, dove fungeva da cattedrale la chiesa di San Giacomo, oggi concattedrale della diocesi di Viterbo.\nPatroni della diocesi erano i santi martiri Secondiano, Veriano e Marcelliano.\nStoria.\nLa diocesi di Tuscania o Toscanella \u00e8 attestata a partire dalla fine del VI secolo. \u00abProbabilmente la sede vescovile venne trasferita da Tarquinia dopo la guerra greco-gotica e prima dell'invasione dei longobardi, avvenuta nel 571\u00bb.\nPrimo vescovo conosciuto \u00e8 Virbono, menzionato nel sinodo romano del 595 indetto da papa Gregorio I e dove furono emessi decreti circa l'organizzazione e la vita interna della Chiesa romana. La maggior parte dei vescovi successivi \u00e8 nota per la partecipazione ai sinodi indetti a Roma dai papi o per la sottoscrizione a qualche diploma regio o a bolle pontificie.\nNel 767 \u00e8 noto un vescovo, Leone, chiamato \"episcopus civitatis Castri Viterbii\" in una pergamena dell'abbazia di Farfa: \u00e8 l'unico vescovo del primo millennio conosciuto con questo appellativo, mentre tutti gli altri sono noti come vescovi di Tuscia, di Tuscania o di San Pietro di Tuscania. Secondo Cappelletti quell'appellativo \u00e8 dovuto al fatto che per un certo periodo i vescovi di Tuscania posero la loro sede a Viterbo \"\u00aba cagione del deperimento di Toscanella\u00bb\"; per Signorelli invece Leone fu un antivescovo eletto dall'antipapa Costantino II (767-768), che pose la sua sede a Viterbo, essendogli impedita la presa di possesso di Tuscania.\nAl vescovo Virbono II nell'850 papa Leone IV confermava la giurisdizione sulle chiese e i possedimenti della sua diocesi, con la bolla \"Convenit apostolico\". Questo documento \u00e8 importante perch\u00e9 non solo descrive i paesi e le pievi dipendenti dal vescovo (tra cui Montalto, Tarquinia e Viterbo), ma espone dettagliatamente anche i confini della diocesi, compresa tra le foci del Mignone e del Fiora e i laghi di Vico e di Bolsena (compresa l'isola Martana).\nFigura di rilievo fra i vescovi tuscanesi \u00e8 stato Giovanni II, che fu scelto da papa Giovanni VIII come suo delegato nei concili di Pavia e di Pontigon nell'876. \u00abIl 21 giugno 876, inaugurandosi il concilio di Pontigon, il vescovo Giovanni sedeva a destra del nuovo imperatore Carlo il Calvo, vestito sfarzosamente all'usanza greca, e dopo aver presentato la missiva pontificia ed aver pronunciato il discorso di rito, gli presentava i doni inviatigli dal Papa, lo scettro e il bastone d'oro, mentre all'imperatrice Richilde offriva il manto e uno smaniglio con gemme.\u00bb\nDopo Giovanni III, che sottoscrisse nell'896 la condanna di papa Formoso orchestrata da papa Stefano VI, non sono pi\u00f9 noti vescovi di Tuscania fino al 1027; Signorelli ipotizza che in questo periodo la sede di Tuscania sia stata vacante ed affidata ai vescovi delle diocesi vicine.\nSul finire dell'XI secolo le diocesi di Blera e di Centocelle furono soppresse ed unite a quella di Tuscania. Questo avvenne prima del 1093, anno in cui \u00e8 datata un'iscrizione della chiesa di San Pietro di Tuscania, dove \u00e8 menzionato il vescovo Riccardo \"praesul Tuscanus, Centumcellicus atque Bledanus\". Con queste annessioni, il territorio della diocesi si estese a sud del fiume Mignone, comprendendo un territorio delimitato dalla via Cassia e dai possedimenti dei vescovi di Sutri.\nNel 1140 il vescovo Niccol\u00f2 \u00e8 nominato per la prima volta \"episcopus Sancti Petri de Tuscana\", in riferimento alla cattedrale della diocesi, la chiesa di san Pietro, edificata a partire dalla fine dell'XI secolo. In precedenza si ritiene che la primitiva cattedrale sia stata la chiesa di Santa Maria Maggiore, documentata per la prima volta nella bolla di papa Leone IV della met\u00e0 del IX secolo.\nNei pressi di Tuscania venne fondata nel 1146 l'abbazia di San Giusto, figlia dell'abbazia cistercense di Fontevivo, presso Parma. Essa rimase attiva fino alla seconda met\u00e0 del XV secolo, quando fu abbandonata e cadde in rovina.\nA partire dal XII secolo crebbe l'importanza economica e politica di Viterbo, da sempre parte della diocesi di Tuscania, ma gi\u00e0 da tempo capoluogo di un distretto civile (il \"comitatus Viterbiensis\"); nel 1116 accolse per un breve periodo papa Pasquale II; nel 1118 l'imperatore Enrico V dichiar\u00f2 Viterbo \"citt\u00e0 libera\" e conferm\u00f2 tutte le istituzioni comunali; nel 1145 papa Eugenio III, in fuga da Roma, trov\u00f2 rifugio a Viterbo, dove rimase per otto mesi; stessa scelta fu operata in pi\u00f9 occasioni da papa Adriano IV (1154-1159); la citt\u00e0 si trov\u00f2 spesso al centro delle lotte tra papato e impero nel corso della seconda met\u00e0 del XII secolo. \u00abLa prevalenza della citt\u00e0 nella regione era assoluta ed elevarla a sede vescovile non solo era divenuto opportuno, ma necessario\u00bb.\nLa cattedrale vescovile di Viterbo fu istituita da papa Celestino III nel 1192, in una data compresa fra il 3 agosto ed il 4 ottobre. La bolla di Celestino III non esiste pi\u00f9, mentre \u00e8 conservata quella di papa Innocenzo III, che con la \"Ex privilegio\" del 1208. conferm\u00f2 le decisioni del suo predecessore. \u00abLa bolla parla di unione speciale (\"specialiter unita\"), perch\u00e9 il Papa non aggreg\u00f2 due distinte diocesi mediante una unione ordinaria, come poteva normalmente accadere per due diocesi, aventi ciascuna un proprio territorio diocesano: si tratt\u00f2, invece, di una unione straordinaria, speciale, nel senso che un centro abitato, una \"civitas\", priva di uno specifico territorio diocesano, veniva improvvisamente investita del titolo di diocesi ed equiparata, con tale titolo, a Tuscania, che era la sede vescovile da diverse centinaia di anni.\u00bb\nPrimo vescovo delle sedi unite fu Giovanni VI, dal 1189 cardinale del titolo di San Clemente, che port\u00f2 il doppio appellativo di \"episcopus Viterbiensis et Tuscanensis\". Le due sedi rimasero unite fino al 1986, cio\u00e8 per quasi ottocento anni. Tuttavia il clero e il capitolo di Tuscania sollevarono periodicamente difficolt\u00e0 ad accettare l'unione con Viterbo. Nel 1294 papa Celestino V dovette confermare nuovamente le decisioni prese dai suoi predecessori. In seguito fu deciso che per gli atti vescovili redatti a Tuscania, il titolo fosse \"episcopus Tuscanensis et Viterbiensis\", mentre per gli atti redatti a Viterbo \"episcopus Viterbiensis et Tuscanensis\". La querelle fu riaccesa nel XVII secolo; la Rota Romana nel 1614 \u00abstabil\u00ec che \"cathedras Tuscanenses et Viterbienses esse aeque principaliter unitas\"\u00bb, ossia che le cattedre di Tuscania e di Viterbo erano unite \"aeque principaliter\".\nDal punto di vista territoriale, la diocesi rimase invariata fino al XIV secolo. Nel 1369 cedette i territori a nord di Tuscania e attorno al lago di Bolsena per la fondazione della diocesi di Montefiascone. Un'ulteriore porzione di territorio fu ceduta nel 1435 per il ristabilimento dell'antica sede di Tarquinia (con il nome di Corneto), cui spettarono anche gli abitati di Monte Romano e di Montalto di Castro. Infine, nel 1825 Tuscania perse il territorio di Civitavecchia per la ricostituzione dell'antica sede di Centocelle.\nNel 1572 il vescovo Giovanni Francesco Gambara trasfer\u00ec la sede della cattedrale di Tuscania dalla chiesa di San Pietro a quella di San Giacomo, all'interno delle mura cittadine. Nel XVII secolo Alfonso Donnini, collezionista d'arte e segretario capitolino a Roma, lasci\u00f2 il proprio palazzo in Tuscania come residenza dei vescovi nella citt\u00e0; ne prese possesso per la prima volta nel 1654 il vescovo e cardinale Francesco Maria Brancaccio.\nAll'inizio dell'Ottocento, grazie all'interessamento del vicario generale Francesco Antonio Turriozzi, sostenuto dal vescovo Antonio Gabriele Severoli, fu istituito il seminario di Tuscania, eretto con bolla di papa Pio VII il 12 agosto 1815, e aperto ufficialmente l'anno successivo nei locali dell'ex convento dei Padri Eremitani di Sant'Agostino. Il seminario, dotato di una cospicua biblioteca, rimase attivo fino al 1928.\nLa diocesi di Tuscania \u00e8 stata soppressa il 27 marzo 1986 con la bolla \"Qui non sine\" di papa Giovanni Paolo II ed il suo territorio incorporato in quello della diocesi di Viterbo. Contestualmente, l'antica cattedrale di San Giacomo ha assunto il titolo di concattedrale della diocesi viterbese.\nDal 16 febbraio 1991 Tuscania \u00e8 annoverata tra le sedi vescovili titolari della Chiesa cattolica; dal 4 settembre 2010 l'arcivescovo, titolo personale, titolare \u00e8 Giorgio Lingua, nunzio apostolico in Croazia."}
{"id": "3232761", "revid": "308248", "url": "https://it.wikipedia.org/wiki?curid=3232761", "title": "Serbia dei Nemanji\u0107", "text": ""}
{"id": "3232767", "revid": "1543377", "url": "https://it.wikipedia.org/wiki?curid=3232767", "title": "Othello Molineaux", "text": " Famoso per aver accompagnato Jaco Pastorius e altri musicisti jazz e rock, ha reso la steel drum uno strumento chiave per le formazioni jazz, fino ad allora considerate pi\u00f9 \"classiche\"."}
{"id": "3232768", "revid": "256896", "url": "https://it.wikipedia.org/wiki?curid=3232768", "title": "European Association of Science Editors", "text": ""}
{"id": "3232801", "revid": "125887428", "url": "https://it.wikipedia.org/wiki?curid=3232801", "title": "Elissa Aalto", "text": "Seconda moglie di Alvar Aalto, contribu\u00ec, insieme a Harald Deilmann, a progettare l'Opera Aalto di Essen.\n\u00c8 sepolta al Cimitero Hietaniemi di Helsinki, accanto al marito."}
{"id": "3232803", "revid": "2066020", "url": "https://it.wikipedia.org/wiki?curid=3232803", "title": "Lingua kongo", "text": "Il kikongo o lingua kongo \u00e8 la lingua bantu parlata dalle popolazioni Bakongo che vivono in Repubblica Democratica del Congo, Repubblica del Congo, Angola e Gabon.\nDescrizione.\n\u00c8 una lingua tonale ed \u00e8 alla base de la lingua Kituba (conosciuto anche come Kikongo ya leta), una lingua Bantu creola e la lingua franca nella Repubblica Democratica del Congo e nella Repubblica del Congo. Kikongo era parlata da molti di quelli che furono catturati e venduti come schiavi nelle Americhe. \nPer questa ragione, oltre ad essere parlata nelle regioni precedentemente menzionate, forme creolizzate della lingua sono ritrovate nei discorsi rituali delle religioni provenienti dall'Africa in Brasile, Giamaica, Cuba e soprattutto ad Haiti. \u00c8 anche l'origine della lingua parlata dai Gullah e dai creoli Palenquero in Colombia. \nLa maggior parte di quelli che parlano il Kikongo vive in Africa. Ci sono circa sette milioni di persone che parlano il Kikongo, e altri due milioni che lo usano come seconda lingua."}
{"id": "3232804", "revid": "1573940", "url": "https://it.wikipedia.org/wiki?curid=3232804", "title": "Campephilus imperialis", "text": "Il picchio imperiale (Campephilus imperialis ) \u00e8 - o era - un imponente membro della famiglia dei Picidi. Nel caso non fosse estinto, sarebbe la specie di picchio pi\u00f9 grande del mondo. A causa della sua stretta parentela e della sua somiglianza con il picchio beccoavorio, viene chiamato talvolta \u00abpicchio beccoavorio del Messico\u00bb, sebbene tale nome venga usato anche per indicare il picchio beccochiaro. Questo grande (56\u00a0cm) e caratteristico uccello era noto da lungo tempo agli abitanti originari del Messico, che lo chiamavano \"cuauhtotomomi\" in nahuatl, mentre i Tepehu\u00e1n lo chiamavano \"uagam\" e i Tarahumara \"cumec\u00f3cari\".\nDescrizione ed ecologia.\nIl maschio aveva una cresta rossa sui lati, ma era completamente nero, tranne le primarie interne, che avevano la punta bianca, le secondarie, che erano bianche, e una striscia bianca sulle scapole che, diversamente da quella del picchio beccoavorio, non si estendeva sul collo. La femmina era molto simile, ma aveva una cresta tutta nera e (diversamente da quella del picchio beccoavorio) ricurva all'estremit\u00e0. Un tempo era molto diffuso e, fino agli inizi degli anni '50, piuttosto comune in tutta la Sierra Madre Occidentale del Messico, dal Sonora occidentale e dal Chihuahua fino al Jalisco e al Michoac\u00e1n a sud.\nPrediligeva le foreste montane di pini di Durango, pini bianchi del Messico, pini taeda, pini di Montezuma e querce, solitamente a quote comprese tra i 2100 e i 2700 metri. Andava in cerca di cibo perlustrando i tronchi dei pini secchi e raccogliendo le larve di insetto che trovava sotto la corteccia. Per poter sopravvivere, ogni coppia riproduttiva necessitava di una vasta area di foresta primaria intatta (circa 26\u00a0km\u00b2); al di fuori della stagione riproduttiva sembra che questo uccello si riunisse in piccoli gruppi costituiti al massimo da una dozzina di esemplari che si spostavano verso altre aree, apparentemente a seconda della disponibilit\u00e0 di cibo (Lammertink \"et al.\", 1996).\nDeclino e probabile estinzione.\nIl picchio imperiale viene ufficialmente classificato come \u00abSpecie in pericolo critico (probabilmente estinta)\u00bb dalla IUCN e da BirdLife International. Tuttavia, l'ultimo picchio avvistato fu un esemplare ucciso nel Durango nel 1956 e molto probabilmente questa specie \u00e8 ormai estinta. La deforestazione \u00e8 stata la causa principale del suo declino, ma questo \u00e8 stato accelerato anche dalla caccia (l'utilizzo di parti di questo animale aveva un ruolo importante nella medicina tradizionale) e dalla cattura dei nidiacei, considerati una prelibatezza dai Tarahumara. I picchi imperiali erano creature maestose e, dato che erano divenuti molto rari, venivano uccisi anche da persone che non li avevano mai incontrati e che volevano osservarli meglio da vicino (Lammertink \"et al.\", 1996).\nData la quasi totale scomparsa del suo habitat originario e non essendo pi\u00f9 stato osservato da pi\u00f9 di 50 anni, quasi tutti gli ornitologi ritengono che il picchio imperiale sia ormai estinto. Tuttavia, dopo il 1956, vi sono state voci di avvistamenti non confermati (Mendenhall, 2005), il pi\u00f9 recente dei quali avvenuto poco dopo la supposta riscoperta del picchio beccoavorio nel 2005. Lammertink \"et al.\" (1996), dopo aver valutato tutte le testimonianze degli avvistamenti avvenuti dal 1956 in poi, sono giunti alla conclusione che la specie potrebbe essere sopravvissuta fino agli anni '90 nella parte centrale del suo areale, ma ritengono tuttavia poco probabile la sua sopravvivenza. Secondo questi studiosi, in tempi storici il picchio imperiale era sempre stato piuttosto raro, ma la sua popolazione \u00e8 crollata notevolmente durante gli anni '50. Malgrado fino a quel periodo il picchio imperiale non fosse stato cos\u00ec raro, non ci rimangono oggi molte notizie su di esso, pi\u00f9 per il fatto che non sia stato studiato a dovere che per la sua rarit\u00e0; l'importanza scientifica della specie \u00e8 stata valutata a pieno solo dieci anni pi\u00f9 tardi, quando ormai era troppo tardi.\nDel picchio imperiale rimangono oggi circa 120 esemplari impagliati, il che fa del grosso uccello un perfetto candidato per la De-estinzione. Nel 1953 un esemplare femmina venne ripreso in volo e gli studiosi della Cornell University restaurarono il filmato nel 2011. Questa \u00e8 l\u2019unica registrazione della specie in assoluto."}
{"id": "3232823", "revid": "1305772", "url": "https://it.wikipedia.org/wiki?curid=3232823", "title": "Jintasaurus meniscus", "text": "Il jintasauro (Jintasaurus meniscus) \u00e8 un dinosauro erbivoro appartenente agli ornitopodi. Visse nel Cretaceo inferiore (circa 120 milioni di anni fa) e i suoi resti sono stati ritrovati in Cina (Gansu). \u00c8 considerato un possibile antenato dei dinosauri a becco d'anatra.\nDescrizione.\nQuesto dinosauro \u00e8 noto solo attraverso il fossile di un cranio parziale, di cui si conosce la parte posteriore. Il cranio era caratterizzato da un processo paroccipitale estremamente lungo, che si proiettava ben oltre la parte inferiore del condilo occipitale. Probabilmente \"Jintasaurus\" era un erbivoro semibipede dalla corporatura relativamente robusta, lungo forse sei metri circa.\nClassificazione.\n\"Jintasaurus\", descritto nel 2009, \u00e8 considerato un rappresentante degli adrosauroidi, un gruppo di ornitopodi evoluti che nel corso del Cretaceo si specializzarono nella forma del cranio, dando vita al gruppo degli adrosauri, o dinosauri a becco d'anatra. \"Jintasaurus\", in particolare, \u00e8 considerato pi\u00f9 evoluto degli altri adrosauroidi del Cretaceo inferiore e anche di alcuni adrosauroidi del Cretaceo superiore, come \"Protohadros\". Gli scopritori di \"Jintasaurus\" ritengono che i fossili di questo animale possano essere una prova dell'origine asiatica degli adrosauroidi."}
{"id": "3232824", "revid": "22356", "url": "https://it.wikipedia.org/wiki?curid=3232824", "title": "Jintasaurus", "text": ""}
{"id": "3232825", "revid": "1833487", "url": "https://it.wikipedia.org/wiki?curid=3232825", "title": "J\u00f3hann J\u00f3hannsson", "text": "Biografia.\n\u00c8 stato cofondatore dei Kitchen Motors a Reykjav\u00edk, l'organizzazione d'arte, think tank ed etichetta discografica specializzata che promuove concerti, mostre, performance, opere da camera, produzione di film, libri e programmi radiofonici basati su sperimentazione, collaborazione e ricerca di nuove forme d'arte. \u00c8 stato anche membro del supergruppo di elettronica islandese Evil Madness.\nJ\u00f3hannsson ha fondato gli Apparat Organ Quartet nel 1999, suonando in vari festival europei. Ha pubblicato dischi a nome proprio: \"Englab\u00f6rn\" (Touch, 2002), \"Vir\u00f0ulegu Forsetar\" (Touch, 2004), \"IBM 1401, A User's Manual\" (2006), che ha iniziato la sua collaborazione con la 4AD, \"Fordlandia\" (4AD, 2008), \"And In The Endless Pause There Came The Sound Of Bees\" (Type, 2009), \"The Miners' Hymns\" (Fat Cat, 2011). Ha anche prodotto e scritto musica con artisti come Marc Almond (l'album \"Stranger Things\"), Barry Adamson e Pan Sonic, The Hafler Trio, Magga Stina e altri.\nHa scritto musiche per teatro, documentari e colonne sonore di diversi film. Nel 2015 vince il Golden Globe per \"La teoria del tutto\", e viene nominato per la prima volta agli Oscar. L'anno successivo, nel 2016, ottiene un'altra nomination per \"Sicario\", mentre nel 2017 l'Academy squalifica le sue musiche di \"Arrival\" dalla cinquina finale, poich\u00e9 la colonna sonora non contiene solo musica originale ma, dichiaratamente, anche il remix di una composizione di Max Richter, \"On the Nature of Daylight\", scelta dal regista per due brevi scene del film, con l'autorizzazione di Richter e la piena approvazione di J\u00f3hannsson. \nMorte.\nJ\u00f3hannsson \u00e8 stato trovato senza vita nella sua casa di Berlino il 9 febbraio 2018, a causa di un'overdose da cocaina e medicinali."}
{"id": "3232826", "revid": "88740", "url": "https://it.wikipedia.org/wiki?curid=3232826", "title": "Noli me tangere (disambigua)", "text": "Noli me tangere \u00e8 una famosa locuzione latina che significa \"non mi toccare\". Pu\u00f2 riferirsi anche a:"}
{"id": "3232828", "revid": "2008079", "url": "https://it.wikipedia.org/wiki?curid=3232828", "title": "Hildur Gu\u00f0nad\u00f3ttir", "text": "Nel 2019, ha composto le colonne sonore per la miniserie statunitense \"Chernobyl\", grazie alla quale ha vinto un Grammy Award e il Premio Emmy, e per il film \"Joker\", che le \u00e8 valso un Golden Globe, un Critics' Choice Awards, un Premio BAFTA, un Premio Oscar e il \"Premio Soundtrack Stars\" al Festival del cinema di Venezia.\nBiografia.\nNata a Reykjav\u00edk, in Islanda, \u00e8 cresciuta a Hafnarfj\u00f6r\u00f0ur. Viene da una famiglia di musicisti: suo padre, Gu\u00f0ni Franzson, \u00e8 un compositore, un suonatore di clarinetto e un insegnante. Sua madre, Ingveldur Gu\u00f0r\u00fan \u00d3lafsd\u00f3ttir, \u00e8 una cantante lirica e suo fratello \u00e8 \u00de\u00f3rarinn Gu\u00f0nason della band Agent Fresco. Gu\u00f0nad\u00f3ttir ha iniziato a suonare il violoncello da bambina, all'et\u00e0 di cinque anni. e a dieci si \u00e8 esibita per la prima volta a fianco della madre in un ristorante; ha in seguito frequentato la Reykjav\u00edk Music Academy, la Iceland Academy of the Arts e la Universitat der Kunste di Berlino. Tornata in Islanda, diventa membro della Cucina Motors, etichetta discografica e di arte collettiva, insieme al compositore di fama internazionale J\u00f3hann J\u00f3hannsson, con il quale condivideva lo studio.\nNel 2004, ha iniziato a suonare con gli \"Angel\" (Ilpo Vaisanen e Dirk Dresslehaus). In quel periodo ha realizzato un album con Dirk (Mr. Schmuck\u00b4s farm), ed ha continuato a suonare dal vivo con i Pan Sonic, in seguito collaborando al loro album \"Cathodephase\".\nHa pubblicato nel 2006 il suo primo album da solista, \"Mount A\", sotto il nome di \"Lost in the Hildurness\", per la Tonar 12, etichetta con sede a Reykjav\u00edk. L'album \u00e8 stato registrato a New York, e a H\u00f3lar i Hjaltadalur, in una casa di nome Audunarstofa. La vecchia casa \u00e8 costruita in legno norvegese ed \u00e8 stata scelta per la sua acustica estremamente adatta al violoncello. Gu\u00f0nad\u00f3ttir ha suonato tutti gli strumenti per l'album: vibrafono, violoncello, arpa e voce. Nel 2009 ha realizzato il secondo album, \"Without Sinking\".\nHildur fa parte degli \"Storsveit Nix Noltes\" (Nix Noltes Big Band), che suonano musica tradizionale da ballo bulgara e greca. Il gruppo \u00e8 stato in tour due volte negli Stati Uniti di spalla agli Animal Collective.\nOltre ad aver contribuito a diversi lavori dei Pan Sonic e di m\u00fam, ha anche suonato con l'artista e performer B.J. Nilsen e ha collaborato, suonato e registrato con diversi artisti, fra cui Sk\u00fali Sverrisson, Hilmar Jensson, Hafler Trio, J\u00f3hann J\u00f3hannsson, e Stilluppsteypa.\nCome compositrice ha scritto musica per opere teatrali, spettacoli di danza e film, brani per orchestre da camera, voci ed elettronica. Hildur ama esplorare la natura e il movimento del suono, e trasforma spesso i suoi esperimenti in installazioni sonore e visive. Recentemente ha composto una colonna sonora dal vivo del film \"In the Shadow of the Sun\" con i Throbbing Gristle, per gli spettacoli organizzati da loro in Austria e a Londra.\nNel 2019 compone le colonne sonore per la miniserie televisiva \"Chernobyl\" per l'emittente televisiva HBO, grazie alle quali vince il Grammy Award e il Premio Emmy; le atmosfere riverberate e cariche d'ansia che si adattano perfettamente al tema trattato dalla serie la portano ad essere scelta per realizzare le colonne sonore del film \"Joker.\" Con questo titolo nel 2020 riceve il primo Oscar alla migliore colonna sonora,\ndiventando la terza donna, dopo Rachel Portman e Anne Dudley, a ricevere tale riconoscimento; per lo stesso film vince anche il Golden Globe e il Premio BAFTA. \u00c8 anche la prima islandese a vincere un Oscar.\nVita privata.\nHildur vive a Berlino con suo figlio (nato nel 2012). \u00c8 sposata con Sam Slater, compositore, produttore musicale e artista del suono inglese, con il quale ha collaborato a diversi progetti tra cui \"Chernobyl\" e \"Joker\".\nRiconoscimenti.\nPremio Oscar\nBAFTA Award\nGolden Globe\nCritics' Choice Awards\nGrammy Award\nPremio Emmy"}
{"id": "3232829", "revid": "119269679", "url": "https://it.wikipedia.org/wiki?curid=3232829", "title": "Mean Girls 2", "text": "Mean Girls 2 \u00e8 un film del 2011 diretto da Melanie Mayron e consiste in un remake del film \"Mean Girls\" pubblicato nel 2004.\nIl film Mean Girls 2 fu trasmesso inizialmente negli Stati Uniti il 23 gennaio 2011 dalla emittente televisiva ABC Family ed \u00e8 poi uscito in tutto il mondo direttamente in \"home video\" con una versione in DVD il 1\u00ba febbraio 2011.\nTrama.\nIl film narra le vicende di Joanna Mitchell (Meaghan Jette Martin), detta Jo, una nuova studentessa alla \"North Shore High School\", figlia di un costruttore di auto da corsa per la NASCAR. Al suo primo giorno, Jo conosce l'artista Abby Hanover, che Mandi Weatherly, leader delle \"Barbie\", odia. Jo decide di distruggere il gruppo delle Barbie causa di torti e malefatte subite tra equivoci e fraintendimenti.\nPersonaggi.\nMolti dei personaggi di Mean Girls 2, sono l'equivalente degli originali nel primo film.\nProduzione.\nIl film \u00e8 stato girato ad Atlanta, Georgia dal 6 al 31 luglio 2010. Il trailer ufficiale (in inglese) \u00e8 stato pubblicato il 22 novembre 2010"}
{"id": "3232831", "revid": "92723", "url": "https://it.wikipedia.org/wiki?curid=3232831", "title": "Troppavia", "text": ""}
{"id": "3232833", "revid": "53673", "url": "https://it.wikipedia.org/wiki?curid=3232833", "title": "Razze aliene in Roswell Conspiracies", "text": "Questo \u00e8 l'elenco dettagliato delle razze aliene presenti nella serie animata \"Roswell Conspiracies\" realizzata da BKN e andata in onda dal 1999 al 2000.\nParticolarit\u00e0 delle razze di alieni presenti nella serie \u00e8 aver ispirato le leggende popolari e metropolitane, i miti ed il folklore culturale dei popoli della Terra. Nell'universo narrativo di Roswell Conspiracies infatti, creature come banshee, licantropi, zombie, yeti e vampiri esistono e sono in realt\u00e0 alieni. Alcuni ben intenzionati, altri avversi ai protagonisti.\nAesiri.\nGli Aesiri sono una razza aliena nota per il suo sadismo e la sua crudelt\u00e0. Gli Aesiri sono sulla terra da millenni e vi giunsero attraverso un asteroide che cadde nell'Europa del Nord, pi\u00f9 o meno in Norvegia. Gli Aesiri si fecero servire e venerare come divinit\u00e0 dalle popolazioni locali (dando luogo a miti come quelli su Odino e Loki) ed entrarono in guerra con le Banshee, le quali li sconfissero e decimarono, della potente e vasta razza che erano ne rimasero solo un paio, che anni addietro vennero catturati dall'alleanza.\nGli Aesiri sono alti poco pi\u00f9 di un essere umano ed hanno un aspetto simile a quello di una lucertola di colore verde chiaro con alcune placche squamose simili a metallo, gli occhi gialli e diversi bulbi rossi che gli spuntano dalla pelle. Hanno almeno un paio di corna ma generalmente molte di pi\u00f9, le loro braccia arrivano fino alle ginocchia e si concludono in tre dita artigliate, mentre le loro gambe hanno una forma simile alla zampa di un elefante e sono munite anch'esse di tre dita l'una. i loro capelli o le loro barbe possono essere solo rosse e tendono a portarle intrecciate.\nIl potere pi\u00f9 temuto degli Aesini \u00e8 la loro assoluta invulnerabilit\u00e0. Essi provengono infatti da un pianeta con una gravit\u00e0 di centinaia di volte superiore alla nostra e quindi sulla terra non possono essere spostati o intaccati praticamente da nulla, oltre ad essere indistruttibili. Inoltre, come doppio vantaggio dall'avere una gravit\u00e0 inferiore a quella cui sono abituati i loro corpi, possono muoversi ad una velocit\u00e0 tanto elevata da non essere percepita e compiere balzi di centinaia di metri con una spinta lievissima. Perfino la loro percezione del peso \u00e8 alterata: oggetti che per un umano sono pesantissimi logicamente risultano estremamente leggeri per un Aesiro.\nInoltre sono dotati di forti poteri telepatici, ipnotici ed illusori grazie ai quali possono torturare psicologicamente le loro vittime oltre che simulare un aspetto umano.\nDopo la morte degli ultimi due Aesiri avvenuta nel loro episodio d'esordio tuttavia essi sono da considerare una razza estinta.\nBanshee.\nLe Banshee sono una delle razze aliene pi\u00f9 importanti dello show, la co-protagonista Sh'lainn Blaze \u00e8 difatti anch'essa una Banshee. Esse si sono insediate sulla terra in un gruppo esiguo e si sono rapidamente moltiplicate; vivono in Irlanda dal 527 d.C. in una dimensione nascosta creata con i loro poteri. Le Banshee sono identiche in tutto e per tutto agli esseri umani a livello fisico ma la loro societ\u00e0, detta \"Sorellanza\" (\"Sisterhood\"), \u00e8 costituita di soli esponenti di sesso femminile; non si riproducono per via sessuata ma nascono da un grande albero detto Albero della Luce, il quale se distrutto causerebbe l'estinzione della loro specie. Sebbene nella serie non venga spiegato pare ovvio pensare che vi sia pi\u00f9 di un Albero della Luce: sicuramente almeno due, uno sul pianeta d'origine delle Banshee ed uno sulla Terra. Probabilmente anch'esso si riproduce tramite semi portati dalle Banshee sul pianeta Terra al tempo della loro insinuazione.\nFisicamente si presentano come donne bellissime, alte e atletiche ma straordinariamente pallide e magre. I loro occhi sono sempre chiari (verdi, viola o azzurri) le loro sopracciglia sono sottili o addirittura assenti, alcune hanno spirali simili a tatuaggi sul viso ed i loro capelli presentano tinte fucsia o verdi. Come gli umani possono essere affette da albinismo (difatti Sh'lainn ha i capelli bianchi) e nel doppiaggio originale parlano con un marcato accento irlandese.\nLe Banshee hanno la forza e i limiti fisici di un normale umano ma un'aspettativa vitale di pi\u00f9 di tre secoli; condividono un forte legame con la terra e con la natura da cui traggono energia che incanalano nel corpo come una sorta di batteria e sono in grado di rilasciare sotto forma di scariche elettriche o campi di forza; sono inoltre in grado di teletrasportare se stesse ed altre persone usando delle particolari rocce simili a menhir e disponendole a triangolo intorno al proprio corpo. Allo stesso scopo possono servirsi di costruzioni monolitiche come i cerchi di pietra.\nPossono volare o meglio levitare, sono immuni agli effetti del gas naturale, vedono il futuro attraverso i sogni e predicono quando qualcuno sta per morire con un conto alla rovescia che le colpisce come spasmo involontario. Quando utilizzano le loro abilit\u00e0 i loro capelli si muovono come tentacoli animati di vita propria, le loro dita divengono artigli, i loro occhi si illuminano di rosso ed emettono un verso stridente. Quest'ultima capacit\u00e0 permette loro di simulare alla perfezione gli ultrasuoni e svariate altre frequenze sonore specifiche col solo ausilio delle proprie corde vocali. Nonostante la vasta gamma di capacit\u00e0 sovrannaturali, le Banshee sono tutt'altro che invincibili e vengono vincolate e danneggiate dalla tecnologia; i campi magnetici impediscono loro infatti l'utilizzo delle loro abilit\u00e0 ed alla lunga le avvelenano portandole alla follia, trasformandole in metallo e rendendole involontariamente aggressive, questa condizione denominata \"Maledizione del ferro\" e a lungo creduta incurabile dalla \"sorellanza\" viene in realt\u00e0 guarita con il semplice contatto con una roccia Ur. Una Banshee inoltre risulta indebolita quando si trova fuori dall'atmosfera terrestre, poich\u00e9 i suoi poteri dipendono dalla vicinanza con la terra e per fermare i suoi attacchi d'energia \u00e8 sufficiente bloccarle le mani.\nA causa di questi svantaggi la \"sorellanza\" vive isolata dall'umanit\u00e0 in una dimensione occultata al mondo intero dai loro poteri, chiamata \"Tir-In-Am-Ban\" o \"Regno delle Banshee\", e posta nei pressi di costruzioni simili a Stonehenge. Esse sono guidate dalla Regina Mab, la quale istruisce le consorelle alla diffidenza della razza umana e della loro tecnologia.\nLe Banshee sono molto pi\u00f9 vicine agli esseri umani di quanto sia dato a vedere, difatti condividono con essi una compatibilit\u00e0 sia fisica che psichica: non solo l'accoppiamento tra le due specie \u00e8 fattibile, ma possono anche stabilire un legame vitale che li rende effettivamente come un'unica entit\u00e0 in due corpi distinti. Questo legame, sentito da entrambe le parti in causa \u00e8 una sorta di versione Banshee del matrimonio, a seguito del quale la Banshee che lo effettua diviene in grado di avere un figlio dall'umano in questione. Inoltre i due subiscono un'unificazione mnemonica che permette all'umano di riacquistare le sue memorie perdute ed i ricordi soppressi mentre la Banshee subisce un incremento esponenziale dei suoi poteri in presenza del compagno. Entrambi in ogni modo divengono legati fino alla morte, ovvero avranno esattamente la stessa durata vitale e non potranno morire se non per invecchiamento, il quale avr\u00e0 per entrambi la velocit\u00e0 che ha per una Banshee.\nCerbero.\nI Cerbero sono una razza di cani a tre teste alieni usati come segugi dai Minotauri. Pi\u00f9 simili a macchine che a esseri viventi, i Cerbero non sembrano dotati di intelligenza e non percepiscono lo sforzo o la fatica.\nLa loro percezione sensoriale \u00e8 composta di quattro sensi supersviluppati, in particolar modo il loro olfatto \u00e8 talmente fino da rintracciare un obbiettivo da un lato all'altro di un pianeta; mentre non posseggono, ne hanno bisogno, della vista in nessuna situazione e dispongono di una forza paragonabile a quella di un grosso orso. Le loro mascelle sono in grado di ingoiare e masticare il metallo e l'acciaio, sebbene siano enormemente resistenti, i Cerbero non sono invulnerabili alle lame ed alle pallottole.\nCondotto.\nIl Condotto (in originale: \"The Conduit\") \u00e8 una confederazione formata da alieni di razze diverse e di indole pacifica, il loro scopo \u00e8 aiutare gli alieni oppressi dalla guerra tra le varie razze sparse sulla terra e perseguitati dall'Alleanza fornendo loro un luogo sicuro in cui stare. Sono organizzatissimi e dispongono di centinaia di rifugi in tutto il mondo, si muovono tramite reti d'informazione e spionaggio per essere aggiornati su ogni movimento alieno o umano e diffidano sia delle razze aliene guerrafondaie che dell'Alleanza. Vent'anni prima dell'inizio della storia il Colonnello Walter Logan cerc\u00f2 di fondere il Condotto con l'Alleanza al fine di creare una convivenza pacifica tra umani e alieni ma apparentemente era solo una messinscena per farli venire allo scoperto, guadagnare la loro fiducia e mettere una bomba nella loro base uccidendone a dozzine. Si scoprir\u00e0 alla fine che tale gesto era stato compiuto in realt\u00e0 da uno Shadoen.\nLa frase con cui i membri del Condotto si identificano tra loro \u00e8 \"I Wanna Believe\", tradotto in italiano come \"Voglio crederci\" riferimento a Fox Mulder.\nCiclopi.\nI Ciclopi non sono una vera razza aliena ma due androidi costruiti dai Titanici per difendere la Terra dagli Shadoen. Essi si presentano come privi di volont\u00e0 o intelligenza e sono limitati da un software, i Ciclopi rispettano ed eseguono la loro programmazione come semplici macchine. Sono alti pi\u00f9 di dieci metri, totalmente in ferro e dotati di braccia smisurate che arrivano quasi a toccare terra e terminano in tre tentacoli prensili, la loro testa \u00e8 una cupola con al centro un grande occhio rosso da cui emettono raggi laser ed una luce ipnotica per farsi obbedire dalle altre specie. Sono molto meccanici e lenti nei movimenti ma compensano lo svantaggio con la loro costituzione impenetrabile che gli permette di riuscire ad avanzare indipendentemente da chi tenti di fermarli. I Titanici hanno fatto in modo che i Ciclopi attivassero con la loro presenza un cannone capace di creare una barriera repulsiva verso gli Shadoen, tale arma ha per\u00f2 lo svantaggio di generare onde sismiche e maremoti ed \u00e8 stata in passato colpevole della distruzione di Atlantide.\nL'unico modo per disattivare o bloccare un Ciclope \u00e8 di rompere il suo occhio, qualunque attacco mirato a qualunque altro punto risulter\u00e0 inefficace. Entrambi i Ciclopi sono andati distrutti nell'episodio 28 per ordine di Rinaker.\nGolem.\nI Golem sono una razza aliena dalle dimensioni pantagrueliche e dotata di una resistenza impressionante, simili per conformazione a delle montagne antropomorfe sono molto pi\u00f9 grandi di uno Yeti o di un Sasquatch e fondamentalmente sono inamovibili, invulnerabili e costituiti di \"roccia vivente\".\nI Golem hanno una forza sufficientemente elevata da potergli permettere di far crollare un muro a pugni ed il loro peso si aggira intorno alla tonnellata, o quantomeno diverse decine di quintali, ci\u00f2 nonostante la forza dei muscoli delle loro gambe pare proporzionale alla loro costituzione, difatti la loro agilit\u00e0 non risente dell'enorme peso. I Golem non percepiscono n\u00e9 il dolore n\u00e9 la stanchezza e non possiedono n\u00e9 sangue, n\u00e9 respirazione n\u00e9 battito cardiaco. Sebbene non venga detto esplicitamente \u00e8 probabile che non necessitino nemmeno di nutrirsi e siano privi di organi interni, eccezion fatta per l'apparato visivo, oltretutto paiono essere in grado di rigenerare le escrescenze rocciose presenti sul loro corpo qualora venissero staccate.\nL'unico Golem visto nella serie \u00e8 Choaf capo in carica del Condotto, subentrato a Gauling il vecchio alieno che presiedeva l'incarico prima di lui.\nIbridi.\nGli Ibridi (in originale: \"Fusion Breed\") non sono una vera e propria razza aliena ma il risultato di una fusione genetica tra il DNA Shadoen e quello delle formiche. Le formiche furono scelte in qualit\u00e0 di cavie per l'esperimento probabilmente in quanto le creature pi\u00f9 vicine agli Shadoen come struttura sociale. Gli ibridi hanno tutte le caratteristiche fisiche degli Shadoen ed una forza simile a quella degli alieni in questione ma non dispongono n\u00e9 del loro sangue tossico, n\u00e9 delle loro capacit\u00e0 rigeneranti, n\u00e9 delle loro abilit\u00e0 laser n\u00e9 di intelligenza, gli Ibridi si muovono e si comportano come animali ed \u00e8 probabile che la loro natura artificiale gli renda difficile anche il lavoro come branco. Apparentemente sembrano delle formiche rosse giganti con i tratti facciali vagamente Shadoen, sei zampe e gli occhi gialli. Sebbene Logan abbia distrutto il laboratorio in cui erano stati creati e con esso tutti gli esemplari della razza si scoprir\u00e0 in seguito che Rinaker (in realt\u00e0 il vero finanziatore dell'esperimento) ha salvato un paio di campioni da cui ha ricreato gli Ibridi in quanto a suo parere un esperimento ben riuscito.\nN\u00e9 nel doppiaggio originale n\u00e9 in quello italiano vengono indicata come Ibridi (con la sola eccezione di un dialogo nell'episodio 37) il nome deriva dal titolo originale dell'episodio d'esordio: \"Fusion Breed\" in italiano traducibile appunto come \"Ibrido\".\nLicantropi.\nI Licantropi sono la razza aliena che vanta pi\u00f9 apparizioni nella serie come antagonista. Creature violente e carnivore ma non stupide, fondamentalmente incapaci di provvedere a s\u00e9 stessi come civilt\u00e0 si sono mossi alla conquista di pi\u00f9 mondi per colonizzarli e schiavizzarne gli abitanti (i Licantropi sono stati padroni sia degli Yeti che dei Sasquatch) la loro arma di sterminio pi\u00f9 usata \u00e8 una bomba EMP, capace di capovolgere la polarit\u00e0 di un intero pianeta. Essi si sono mossi alla conquista della terra secoli fa al fine di conquistarla e sottometterne gli abitanti.\nLa loro specie \u00e8 formata da due sessi che si riproducono per via sessuata con la femmina che partorisce i cuccioli.\nFisicamente sono alti quasi due metri ed hanno l'aspetto di lupi umanoidi dotati di protuberanze ossee simili a metallo, congiuntive nere e occhi rossi. Hanno tre dita per ogni mano e tre per ogni piede e sono sostenuti da uno scheletro interno ed in pi\u00f9 ricoperti da un esoscheletro esterno. Hanno delle zanne simili a cinghiali e file di denti simili ad un cane. Sono di colore marrone ma il dorso, il collo e i gomiti sono rivestiti da pelliccia generalmente rossiccia o blu, in alcuni casi gialla e verde unicamente per il loro capo: Ruck.\nPosseggono una forza maggiore a quella di un umano, ma non abbastanza perch\u00e9 un agente addestrato dell'Alleanza non riesca a batterli. Possono mutare forma a loro piacimento ed assumere qualsiasi sembianze, hanno dei sensi molto acuti ed un'agilit\u00e0 straordinaria. L'approccio calorico di cui necessitano \u00e8 pi\u00f9 o meno quello di tre agnelli al giorno. Camminano eretti ma possono benissimo correre sulle quattro zampe. Sono soliti usare come arma un bracciale dotato di triplo cannone laser ed hanno un'aspettativa vitale di dieci anni esatti, motivo per cui crescono ad una velocit\u00e0 impressionante se paragonata a quella di un umano.\nI Licantropi hanno un distorto senso dell'onore (Ruck instaura con Logan una sorta di rispetto derivato dall'inimicizia) ed un grande affetto per loro padre o la loro figura paterna, che tentano in tutti i modi di emulare una volta cresciuti.\nMinotauri.\nI Minotauri sono creature aliene estremamente secondarie, difatti compaiono in soli tre episodi. Pare che la creature greca leggendaria fosse uno di loro. Hanno un corpo umanoide ed una testa di toro e sono totalmente ricoperti di metallo organico, posseggono un arsenale di armi paragonabili a quelle dei gladiatori ma in versione ipertecnologica: utilizzano un'ascia capace di proiettare energia ed emettere plasma, una scure capace di emettere onde sismiche e viaggiano su uno strano velivolo simile ad uno snowboard ma dotato di pesanti armamenti bellici. Non esistono pi\u00f9 Minotauri liberi nello spazio, poich\u00e9 anni addietro tentarono di sterminare le Banshee e come risultato vennero tutti sigillati in stasi in una sorta di buco nero.\nOgni tanto la regina Mab decide di liberarne qualcuno in cambio di un favore, solitamente di tipo mercenario, nonostante essi accettino ogniqualvolta gli venga offerta questa occasione in realt\u00e0 il loro obbiettivo primario \u00e8 l'inseguimento della vendetta contro la razza aliena che li ha decimati. I Minotauri sono grandi quasi quanto uno Yeti e le loro funzioni corporee sono simili a quelle di un androide (non sanguinano, non soffrono, non si nutrono, non sudano e non dormono) sono dotati di vista a infrarossi e non sono sensibili alle temperature. Usano i Cerbero come segugi e sono estremamente forti, agili ed abili nel combattimento corpo a corpo.\nOni.\nGli Oni sono creature aliene stabilitesi sulla terra nel periodo Edo Giapponese, a causa di tutto ci\u00f2 hanno inglobato i costumi e gli usi asiatici nella loro cultura: sono devoti al Bushido e parlano con un accento orientale. Gli Oni sono divisi in due sessi ma questi non sono distinguibili dalle altre specie. \nSi presentano come mostri tarchiati e sovrappeso di colore blu o beige con due paia di braccia partenti entrambe dalla stessa spalla, il paio superiore \u00e8 molto lungo e dotato di tre dita rapaci ma fondamentalmente \u00e8 quasi immobile ed arriva a toccare terra, il paio inferiore \u00e8 piccolo e mobile ma sebbene dotato di quattro dita \u00e8 incapace di afferrare un oggetto, le loro gambe sono simili a quelle di una rana ma rachitiche il che li rende impossibilitati alla corsa ed impacciati nei movimenti. il loro volto \u00e8 simile a quello di un demone con le orecchie appuntite, gli occhi sporgenti, un paio di corna ed i denti gialli, aguzzi e sporgenti dall'enorme bocca che arriva fino a met\u00e0 petto ed \u00e8 circondata da grandi labbra nere. Hanno un naso schiacciato con delle grandi narici, le loro congiuntive sono gialle e i loro occhi o rossi o viola.\nNon sono dotati di forza e nemmeno di una grande mobilit\u00e0, inoltre sentono il dolore in misura maggiore di un umano. Tuttavia la loro lingua \u00e8 prensile e avvolgente come un tentacolo e la loro saliva gli permette di ingerire qualsiasi cosa in breve tempo. Inoltre hanno abilit\u00e0 di mutaforma naturali come i Licantropi ma la loro trasformazione \u00e8 simile a un guscio da cui sembrano riemergere come in un'eruzione quando tornano alla loro forma originale.\nNello show viene rivelato che buona parte delle operazioni della Yakuza sono gestite proprio dagli Oni.\nPan.\nI Pan sono una razza aliena estremamente marginale, tutte le loro apparizioni nella serie avvengono esclusivamente in forma di cameo. Essi si presentano simili a satiri e sono un misto tra umani e capre ma di una grande variegatezza cromatica che va dal verde al rosso, al grigio, al blu, al marrone, al viola... ecc. Al contrario della loro controparte mitologica, i Pan sono divisi in due sessi distinti e sono creature miti e gentili incapaci di esprimersi a parole comprensibili e di qualunque forma di violenza. I Pan hanno un paio di corna ed un paio di zoccoli e la loro pelliccia resiste a temperature molto alte (ma non come gli Yeti) sono molto agili e forti nonch\u00e9 veloci, dato il loro scarso peso.\nLa totalit\u00e0 dei Pan presenti nella serie \u00e8 parte del Condotto, \u00e8 presumibile che in effetti tutti loro ne facciano parte, essendo troppo pacifici per riuscire a vivere altrimenti con i massacri avvenuti a causa della guerra planetaria tra razze.\nSasquatch.\nI Sasquatch erano una razza aliena il cui pianeta natale venne distrutto dai Licantropi tramite una bomba EMP che ne capovolse la polarit\u00e0, da allora come gli Yeti furono costretti in schiavit\u00f9 dai conquistatori alieni. La razza dei Sasquatch e quella degli Yeti sono originari della stessa galassia e perci\u00f2 le loro societ\u00e0 hanno svariati punti in comune, come il fatto d'essere un patriarcato guidato da un \"Guardiano\", nel caso dei Sasquatch Su-Ak. Durante la fuga dalla prigionia Licantropa organizzata dagli Yeti tuttavia, mentre questi riuscirono a sopravvivere i Sasquatch furono uccisi dai Licantropi mentre erano sulla loro astronave e l'unico che sopravvisse fu Su-Ak, che incolp\u00f2 Ti-yet della morte dei suoi simili.\nLa razza dei Sasquatch si presenta molto simile a quella degli Yeti per aspetto fisico, ma mentre questi ultimi sono ricoperti da una pelliccia bianca i Sasquatch sono invece rivestiti da un folto pelo marrone di colore non uniforme che lascia scoperti solo il volto, le mani ed i piedi delle creature. La loro pelle si presenta pi\u00f9 chiara e levigata di quella di uno Yeti ed i loro tratti facciali sono meno spigolosi. A differenza degli Yeti inoltre i Sasquatch lasciano ricadere il pelo sul volto e sulle spalle senza raccoglierlo in trecce ed hanno dei canini molto sporgenti dalla mascella inferiore.\nI Sasquatch hanno una forza pari a quella degli Yeti ma a differenza di questi dispongono di un'agilit\u00e0 tanto maggiore da poter essere paragonata a quella di un gorilla, si dimostrano infatti capaci di scalare un albero in pochi istanti e di evitare le pallottole saltando. La loro capacit\u00e0 d'elevazione va molto oltre i cinque metri e possono ricoprire una distanza doppia saltando in lungo. Come gli Yeti sono insensibili al freddo ma non hanno nessuna difficolt\u00e0 a sopportare il calore, inoltre sono completamente immuni ai sedativi.\nDopo il suicidio dell'ex-Guardiano Su-Ak la razza dei Sasquatch \u00e8 tuttavia da considerarsi estinta.\nShadoen.\nLa Moltitudine degli Shadoen (in originale: \"The Shadoen Moltitude\"), \u00e8 la razza dei principali antagonisti della serie, sebbene venga svelato solo alla fine infatti gli Shadoen sono in realt\u00e0 presenti sugli schermi fin dal primo episodio. Popolo di creature bellicose e crudeli, la loro razza tent\u00f2 un attacco alla Terra gi\u00e0 nel XV secolo ma vennero sconfitti dai Titanici dopo aver causato per\u00f2 la distruzione di Atlantide. Gli Shadoen gioiscono e prosperano nell'annichilimento e nell'estinzione delle altre specie e perci\u00f2 dopo la prima sconfitta non hanno lasciato correre lo smacco e si sono organizzati per una seconda invasione prendendo il controllo dell'Alleanza. Tutto ci\u00f2 che accade nella serie dipende strettamente dalle loro intenzioni ed \u00e8 da loro sorvegliato. Inoltre gli Shadoen sono dietro l'insabbiamento governativo della scomparsa del padre biologico del protagonista. La loro societ\u00e0 \u00e8 simile a quella delle formiche per organizzazione e struttura, ma sono privi di qualunque gerarchia ed ognuno di loro conta esattamente come gli altri (eccezion fatta per Wraith e Keen, che pur senza particolari denominazioni rivestono un ruolo simile al comando). Non \u00e8 chiaro come la specie si riproduce, ma essendo una razza prevalentemente composta da un unico sesso \u00e8 lecito supporre siano ermafroditi.\nGli Shadoen sono simili a insetti di dimensioni gigantesche (circa quattro metri in totale), hanno quattro zampe posteriori, due ai lati dell'addome ed un paio di braccia nel tronco superiore, per un totale di otto arti. La loro testa \u00e8 molto grande e possiede un profilo simile a quello di un cobra, hanno quattro canini di cui due enormi nella mascella inferiore mentre sono sprovvisti di denti nella mascella superiore, da cui emergono due appendici mascellari simili a quelle delle piattole. Sono provvisti di quattro occhi ma solo i due inferiori adibiti alla vista, la loro schiena e la parte superiore della testa sono rivestite da un solido guscio, le zampe inferiori sono terminanti in artigli appuntiti mentre quelle superiori si allargano alle estremit\u00e0 e fanno emergere tre artigli simili alle chele di un'aragosta.\nGli Shadoen sono presentati come estremamente pericolosi perfino rispetto a tutte le altre forme di vita aliene presenti nello show. Essi sono di gran lunga pi\u00f9 forti di un Licantropo o di uno Yeti e sollevano pesi maggiori di venti tonnellate senza sforzo; sono estremamente agili e possono arrampicarsi ed aderire a qualsiasi superficie e, sebbene non siano resistenti quanto un Golem, il loro corpo \u00e8 dotato di un fattore rigenerante ed il loro sangue \u00e8 velenoso. Similmente alle Banshee inoltre, essi possono emettere energia dal loro paio di occhi superiori (i quali non sono adibiti alla vista). Sono invulnerabili a ogni sorta di arma a parte i fucili al plasma ed a differenza dei Licantropi, che sono mutaforma o dei Vampiri, che usano degli ologrammi, gli Shadoen dispongono di un mezzo pi\u00f9 efficace per assumere forma umana: essi impiantano il loro DNA e le loro memorie in un corpo umano clonato, diventano in questo modo una copia esatta della suddetta persona; questo sistema \u00e8 il motivo per cui risultano invisibili anche agli occhi di Logan. Dopo l'assimilazione del nuovo corpo gli Shadoen possono riassumere le loro sembianze quando vogliono attivando una bomba di DNA Shadoen impiantata nel corpo clonato, ma attivandola essi perdono per sempre la possibilit\u00e0 di assumere le sembianze umane precedenti. La loro tecnologia \u00e8 inoltre una della pi\u00f9 avanzate se non addirittura la pi\u00f9 avanzata della serie.\nGli unici punti deboli della razza sono lo scarso equilibrio dopo aver subito un danno anche lieve ad uno dei quattro arti inferiori e l'avversione all'ossigeno, che riescono a respirare ma che provoca loro un discreto malessere.\nGli Shadoen sono visibilmente ispirati alla Piattola del film \"Men in Black\".\nSecondo il comandante Shadoen, Keen, la Terra \u00e8 l'ultimo pianeta rimasto ad essere adatto a diventare il loro nuovo mondo, quindi senza di esso gli Shadoen sono condannati. Pertanto, con la distruzione della loro flotta, la Moltitudine degli Shadoen, priva della forza necessaria a conquistare il pianeta, pu\u00f2 essere considerata in via di estinzione o, addirittura, estinta definitivamente.\nSirene.\nLe Sirene sono una razza aliena marginale le cui uniche apparizioni si limitano a pochi cameo. Parrebbero essere creature pacifiche e serene sprovviste di qualunque intento bellicoso o offensivo nei confronti delle altre razze e tuttavia temute dall'Alleanza per i loro grandi poteri ipnotici. Causa la loro scarsa presenza nello show non \u00e8 chiaro che tipo di societ\u00e0 posseggano ne in quanti sessi sia suddivisa la specie, anche se le poche sirene mostrate parrebbero essere solo femmine \u00e8 tuttavia vero che in un episodio viene mostrato un neonato di Sirena che potrebbe essere maschio. Le Sirene sono creature dalla conformazione umanoide con i capelli blu e la pelle azzurra, simili ad un ibrido tra umano e pesce, hanno gli occhi rossi ed una forza molto inferiore a quella umana ma le loro corde vocali emettono un suono armonioso capace di ridurre all'obbedienza qualunque specie. Quando utilizzano i loro poteri creano un effetto luminoso simile ad una sinestesia.\nNel Condotto ci sono diverse Sirene, una delle quali \u00e8 il braccio destro di Choaf, il Golem a capo dell'istituzione.\nTitanici.\nI Titanici (in originale: \"Titani\") sono la razza aliena pi\u00f9 misteriosa presente nella serie, essi non compaiono mai direttamente e viene fornita un'idea piuttosto generica sul loro aspetto dall'illustrazione di un manoscritto del XV secolo, il quale li mostra come simili ad esseri umani ma molto pi\u00f9 grandi e dai colori sgargianti.\nI Titanici sono un popolo saggio e pacifico avverso agli Shadoen fin dagli albori della specie; compito autoassegnatosi dei Titanici \u00e8 la salvaguardia degli altri pianeti contro la minaccia dei nemici giurati. Su di essi circolano vari racconti e la loro figura \u00e8 circondata da un alone di miticit\u00e0 che rende dubbia perfino la loro effettiva esistenza, difatti numerose razze aliene, tra cui le Banshee, ritengono che essi siano solo una leggenda. Il fatto che la costruzione dei Ciclopi sia attribuita a loro parrebbe provarne l'esistenza, \u00e8 tuttavia curioso come, alla fine della serie, non si siano mossi in prima persona per aiutare gli umani nella guerra contro gli Shadoen nonostante le storie che li vogliano loro nemici.\nL'interpretazione maggiormente condivisa \u00e8 che la loro guerra col popolo di conquistatori alieni sia terminata in una sconfitta e conseguente estinzione, data la forte ed incontrastata presenza degli Shadoen nel cosmo, in contrasto con la totale assenza dei Titanici.\nVampiri.\nI Vampiri sono una delle razze aliene pi\u00f9 importanti assieme agli Shadoen, alle Banshee e ai Licantropi, e detengono il maggior numero di apparizioni dopo le altre tre razze nell'ordine indicato. Sono alieni violenti e bellicosi, difatti desiderano la distruzione. La loro societ\u00e0 si divide in famiglie simili alla mafia ma si riferiscono a s\u00e9 stessi come \"Impero dei Vampiri\" indicando una sorta di spirito di solidariet\u00e0 tra le varie famiglie dovuto all'appartenenza alla stessa razza. Tuttavia \u00e8 erroneo pensare che le varie famiglie di vampiri lavorino assieme, al contrario ognuna di esse fa i propri interessi e la collaborazione tra due o pi\u00f9 famiglie avviene solo attraverso accordi precisi. La specie \u00e8 composta da due sessi e la riproduzione avviene per via sessuata tramite la deposizione di uova, pare inoltre che la frequenza di accoppiamenti e nascite nella specie sia molto alta: i Vampiri sono infatti la specie con la crescita demografica pi\u00f9 elevata della serie.\nLa famiglia di Vampiri pi\u00f9 potente \u00e8 quella guidata da Hanek, che agisce sotto la facciata della multinazionale Intralcom.\nI Vampiri hanno un aspetto simile a quello di un serpente dal torso umanoide, sono lunghi complessivamente pi\u00f9 di tre metri ma vi sono casi di gigantismo in cui appaiono alti anche quanto uno Shadoen. La loro carnagione \u00e8 tendente al giallo ed i loro occhi sono generalmente verdi. Il loro collo \u00e8 parecchio pi\u00f9 lungo di quello di un umano e le loro caratteristiche facciali si contraddistinguono da quelle umane per le orecchie appuntite, i canini sporgenti, il naso schiacciato, la lingue biforcuta e la fronte rugosa. Parecchi di loro non hanno sopracciglia ma molti altri invece le posseggono, i loro colori di capelli sono gli stessi di un umano, ma comprendono in pi\u00f9 anche la pigmentazione blu o verde e crescono molto pi\u00f9 velocemente. Non possono sedersi a causa della lunga coda al posto della parte inferiore del corpo e perci\u00f2 sono soliti arricciare le loro spire o adoperare sedie con degli appositi buchi per la coda. Le loro pupille sono verticali e vedono al buio. Un Vampiro che raggiunge il millennio inoltre sviluppa delle ali simili a quelle dei pipistrelli e retrattili nella schiena. Nonostante il loro morso privi la vittima del sangue questo \u00e8 solo un effetto collaterale del veleno, i Vampiri difatti non vengono affatto presentati come ematofagi salvo i pi\u00f9 antichi.\nNonostante la stazza, la forza di un Vampiro \u00e8 poco diversa da quella di un umano, ma le loro spire hanno una stretta ferrea quanto quella di un anaconda, inoltre il loro morso \u00e8 velenoso, ed oltre a dissanguare qualsiasi altro essere vivente pu\u00f2 schiavizzarlo e piegarne la volont\u00e0 per qualche ora o fino alla somministrazione di un antidoto preparato con la ghiandola venefica stessa. Sebbene di norma siano molto lenti nei movimenti in quanto costretti a trascinarsi con la coda in acqua acquistano una velocit\u00e0 impressionante ed una scioltezza naturale, inoltre non hanno un bisogno apparente di respirare e possono restare in apnea per ore. La vera forza dei Vampiri \u00e8 tuttavia insita nella loro potente tecnologia, seconda solo a quella Shadoen. I vampiri sono fondamentalmente l'opposto delle Banshee i quanto ideologia, essi sono molto aperti al progresso tecnologico ed inglobano la tecnologia delle altre specie alla loro rendendo cos\u00ec i loro mezzi i pi\u00f9 tecnologicamente avanzati dell'universo; tra i fiori all'occhiello della tecnologia dei Vampiri vi sono: armi laser, dispositivi olografici (che permettono loro l'assunzione di un aspetto umano), varie macchine volanti ed astronavi, carrarmati, dispositivi generatori di campi di forza ed una macchina di teletrasporto alimentata usando le Banshee come batterie.\nI Vampiri non posseggono nessuno dei limiti descritti nelle loro leggende eccetto la vulnerabilit\u00e0 ai raggi solari, che sebbene inizialmente sembri provocare loro solo un fastidio a livello ottico con l'esposizione prolungata gli provoca diverse ustioni sulla pelle che la portano a polverizzarsi.\nVodun.\nI Vodun (altres\u00ec detti zombie) sono una razza aliena di parassiti capaci di vivere unicamente a discapito dei corpi altrui, per questa ragione i Vodun fondamentalmente non sono cattivi, ma agiscono in una maniera negativa per preservare la loro sopravvivenza. La loro societ\u00e0 \u00e8 simile a un patriarcato. Essi sono infatti guidati da un capo che si prodiga a portarli di pianeta in pianeta e collocarli in nuovi corpi ogni volta; finito il ciclo d'utilit\u00e0 dei corpi in questione il leader li porta in un nuovo pianeta o luogo in cui ricominciare il ciclo. Per tutta la durata della serie il ruolo di capo dei Vodun \u00e8 ricoperto da Ung-han.\nI Vodun non hanno sesso e si riproducono per gemmazione divengono maschi o femmine a seconda del corpo che abitano e solo per la durata della loro permanenza. I vodun si sono insediati sulla terra poco dopo le Banshee e vi si trovano gi\u00e0 da 300 anni prima dell'inizio della serie.\nI Vodun nella loro vera forma hanno le sembianze di lumache rosa completamente prive di occhi o bocca e vulnerabili perfino all'aria (ragion per cui se non si trovano in un corpo ospite vivono in sfere di vetro) quando invece prendono possesso di un corpo essi prendono la voce e le fattezze del soggetto di cui vestono i panni, che come unica differenza mostra gli occhi completamente bianchi. Per il periodo di permanenza si identificano con il sesso dell'ospite ed in base a quello si rivolgono a s\u00e9 stessi o ai compagni con il maschile ed il femminile, ogni Vodun per\u00f2 \u00e8 una mente a s\u00e9, dotata di una propria personalit\u00e0 che non ha nulla di che spartire con quella dell'ospite.\nDa notare che l'ospite di un Vodun non deve necessariamente essere una creatura che in vita era dotata di intelligenza ma possono parassitare anche un animale.\nI Vodun possono per\u00f2 entrare in simbiosi solamente con un corpo morto, poich\u00e9 se provassero a unirsi con un vivo le due menti (quella del Vodun e quella dell'ospite) entrerebbero in conflitto e impazzirebbero vicendevolmente, dunque i Vodun sono costretti a possedere unicamente i cadaveri. Il processo di simbiosi avviene quando essi entrano nella bocca dell'ospite e si attaccano al suo cervello, tramite i terminali nervosi essi sono capaci di muovere il corpo ospite con estrema destrezza, aumentandone resistenza, forza e percezione sensoriale e rendendolo capace di vedere a infrarossi. Tuttavia non sono in grado di annullare il processo di putrefazione dei tessuti morti e per questo il corpo che abitano dura solo per un breve periodo, spesso si servono di protesi meccaniche con cui rimpiazzano le parti putrefatte del corpo ospite, questa la \"maledizione\" della specie che si \u00e8 da anni rassegnata a vivere come parassiti cosmici attendendo di trovare un modo di abitare i corpi vivi e risolvere definitivamente il loro problema.\nI Vodun non sopravviverebbero fuori da un ospite per lungo tempo poich\u00e9 incapaci di nutrirsi, muoversi e vedere, inoltre la loro pelle \u00e8 sensibile ai batteri e alle temperature e ci\u00f2 renderebbe le loro possibilit\u00e0 di sopravvivenza nulle; tuttavia finch\u00e9 abitano un ospite sono virtualmente immortali.\nYeti.\nGli Yeti sono una razza pacifica e saggia il cui pianeta natale venne distrutto dai Licantropi tramite una bomba EMP che ne capovolse la polarit\u00e0, da allora gli Yeti cos\u00ec come i Sasquatch furono schiavizzati dalla crudele razza aliena e solo dopo anni passati in questa condizione riuscirono a scappare ed a stabilirsi sulla Terra, nella catena montuosa delle Himalaya, dove vissero nascosti per decenni finch\u00e9 l'alleanza non riusc\u00ec a ritrovarli nel loro episodio d'esordio, grazie a Logan tuttavia gli Yeti riuscirono a scappare e pi\u00f9 avanti ottennero un accordo di non aggressione con l'Alleanza stessa stipulata dal loro Guardiano Ti-Yet, che in cambio offr\u00ec loro i suoi servigi come agente.\nLa societ\u00e0 degli Yeti \u00e8 un patriarcato in cui il capo, detto \"Guardiano\", guida l'intero popolo. Il guardiano attuale \u00e8 appunto Ti-Yet. La razza si divide in due sessi le cui differenze somatiche sono ben riconoscibili e la loro aspettativa vitale \u00e8 molto elevata, sicuramente maggiore di un secolo.\nGli Yeti sono grandi esattamente quanto un Licantropo, ma molto pi\u00f9 massicci e totalmente ricoperti di una pelliccia bianca che cresce uniforme su tutto il loro corpo salvo che sul dorso e sul capo, dove \u00e8 molto pi\u00f9 folta, e lascia scoperte unicamente le mani e il viso, che si presentano di rugosa e ruvida pelle marrone. Hanno tre dita per ogni mano e due per ogni piede ed \u00e8 loro costume portare i peli superflui del capo raccolti in trecce tramite anelli dorati. Gli Yeti hanno dei lineamenti molto pronunciati ed una fronte alta terminante in due sopracciglia spigolose che risaltano gli occhi contornati da occhiaie nere.\nSolo Ti-Yet ha un paio di corna (simili a quelle di un ariete) di colore azzurro, ed il perch\u00e9 di questa sua peculiarit\u00e0 non \u00e8 data saperlo, viene per\u00f2 detto che sono il simbolo del \"Guardiano\".\nGli Yeti sono dotati di una forza enorme, sono capaci di sollevare un'intera automobile sopra la loro testa, ma a dispetto delle loro stazza e delle dimensioni del loro peso hanno una discreta agilit\u00e0. Sono insensibili al freddo e vantano una resistenza impressionante ai colpi laser. Secondo i dati dell'Alleanza la forza di uno Yeti continua a crescere ininterrottamente fino alla sua morte (nonostante ci\u00f2 non raggiungono mai la forza di uno Shadoen). Anche la loro intelligenza \u00e8 parecchio elevata, dato che riescono in breve ad assimilare le nozioni di funzionamento di un macchinario appena visto e a disinnescare una bomba EMP in pochi istanti. Inoltre hanno un'attitudine naturale al corpo a corpo.\nGli Yeti soffrono terribilmente il calore e le uniche temperature che sopportano sono quelle sottozero o al massimo dieci gradi sopra lo zero. Inoltre, eccezion fatta che per Ti-Yet, hanno una grande difficolt\u00e0 ad assimilare un qualunque idioma terrestre, soprattutto l'inglese."}
{"id": "3232842", "revid": "767487", "url": "https://it.wikipedia.org/wiki?curid=3232842", "title": "Mirko Zonca", "text": "Biografia.\nMirko Zonca nasce il 12 agosto del 1967. La sua carriera inizia nel gruppo Bunker, dove suonava il basso.\nTra gli anni 1980 e gli anni 2000 entrer\u00e0 a far parte di diversi gruppi (Bunker, MAB, Hunumans, NoFuzz, White Wiston Blues Revolution, Witche's Brew).\nNel 1999 registra, produce e organizza la copertina del secondo CD del gruppo White Winston Blues Revolution, del quale diverr\u00e0 un componente nel 2002. Dopo questa esperienza fino al 2001 sar\u00e0 occupato con registrazione e produzione di altri CD.\nNel 2005, dopo aver lasciato i \"White Winston Blues Revolution\" inizia un percorso da solista.\nTra il 2006 e il 2007, Zonca pone le basi per formare i Witche's Brew. Grazie a questo progetto ha occasione di incontrare diversi musicisti anche di fama internazionale (Steve Sylvester leader storico dei Death SS, con Martin Grice e Ettore Vigo dei Delirium) i quali collaboreranno nell'album Supersonicspeedfreaks edito da Black Widows REcords.\nNel 2013 interrompe l'attivit\u00e0 musicale per dedicarsi a tempo pieno all'attivit\u00e0 di tatuatore in Italia e in Spagna.\nAttivit\u00e0.\nBunker.\nCon i Bunker Mirko inizia la sua carriera come bassista, esibendosi ai concerti con un basso autocostruito.\nM.A.B..\nCon questo gruppo Mirko ha potuto produrre due demo dal titolo \"Si, c'\u00e8 l'alternativa\" e \"Cavie del sistema\".\nHunumans.\nCon il gruppo Hunumans non realizz\u00f2 alcunch\u00e9, il gruppo era formato da Silvano Calligari e Mirko suonava la chitarra."}
{"id": "3232846", "revid": "1665781", "url": "https://it.wikipedia.org/wiki?curid=3232846", "title": "Petru Maior", "text": "Biografia.\nPetru Maior nacque in una famiglia legata alla Chiesa greco-cattolica rumena (uniate): suo padre Gheorghe era un arciprete uniate nativo di Dicios\u00e2nm\u0103rtin (odierna T\u00e2rn\u0103veni). Dopo aver frequentato le scuole ginnasiali nei seminari di T\u00e2rgu Mure\u0219 (1769-1772) e di Blaj (1771-1774), fu ordinato sacerdote in quest'ultima citt\u00e0 nel 1774: lo stesso anno si rec\u00f2 a Roma per studiare filosofia e teologia nel Collegio di \"Propaganda Fide\", laureandosi nel 1779. Dopo un anno di perfezionamento all'Universit\u00e0 di Vienna, nel 1780 ritorn\u00f2 a Blaj dove tra il 1780 e il 1785 fu professore di logica, metafisica e diritto. In seguito, tra il 1785 e il 1809 fu parroco a Reghin e arciprete a Gurghiu. Nel 1809, e fino al 1821, fu censore e correttore dei libri stampati in lingua rumena presso la Tipografia reale di Buda.\nMaior fu uno dei principali sostenitori dei diritti dei romeni in Transilvania e, insieme con Samuil Micu e con Gheorghe \u0218incai, elabor\u00f2 il programma politico-culturale della Scuola Transilvana teso a individuare le origini del popolo rumeno nell'antichit\u00e0 e le origini della lingua rumena nella lingua latina; tali argomenti costituivano il fondamento per le richieste, all'autorit\u00e0 imperiale, affinch\u00e9 fossero riconosciuti i diritti politici e civili della nazione rumena di Transilvania. A questo scopo i tre presero parte alla stesura del \"Supplex Libellus Valachorum\", la dichiarazione di emancipazione dei romeni della Transilvania.\nPetru Maior fu autore di opere storiche, le pi\u00f9 importanti delle quali furono \"Istoria pentru \u00eenceputul rom\u00e2nilor \u00een Dachia\" (Storia sul cominciamento dei rumeni in Dacia, 1812), in cui difese l'autoctonia dei Rumeni nell'antica Dacia traianea, e \"Istoria besericei rom\u00e2nilor at\u00eet a cestor dincoace, c\u00eet \u0219i a celor dincolo de Dun\u0103re\" (Storia della Chiesa dei rumeni tanto di questi al di qua, quanto di quelli al di l\u00e0 del Danubio, 1813), e di trattati di linguistica, quali \"Diserta\u0163ie pentru \u00eenceputul limbei rom\u00e2ne\u0219ti\" (Dissertazione intorno all'origine della lingua rumena, 1812) e \"Ortographia romana sive latino-valachica, una cum clavi qua penetralia originationis vocum reserantur\" del 1819, opera con la quale introdusse le lettere \"\u0219\" per e \"\u021b\" per , ancora in uso nell'alfabeto rumeno.\nIn filologia Maior \u00e8 il principale autore del cosiddetto \"Lexiconul de la Buda\" (Il Dizionario di Buda) il primo dizionario etimologico della lingua rumena, pubblicato postumo nel 1825 a Buda.\nRiconoscimenti.\nGli \u00e8 dedicata l'Universit\u00e0 degli studi \"Petru Maior\" a T\u00e2rgu Mure\u0219."}
{"id": "3232850", "revid": "287204", "url": "https://it.wikipedia.org/wiki?curid=3232850", "title": "Ca Berlone", "text": ""}
{"id": "3232852", "revid": "1573940", "url": "https://it.wikipedia.org/wiki?curid=3232852", "title": "Idastrandia", "text": "Idastrandia \u00e8 un genere di ragni appartenente alla famiglia Salticidae.\nEtimologia.\nIl nome \u00e8 stato posto dal descrittore Embrik Strand in onore della moglie e compagna di lavoro sul campo \"Ida Strand\"\nDistribuzione.\nL'unica specie nota di questo genere \u00e8 stata rinvenuta in Malaysia, nel territorio di Singapore.\nTassonomia.\nL'aracnologo Strand cambi\u00f2 nome a questo genere per ovviare alla sinonimia verificatasi nella descrizione originale degli esemplari operata dall'aracnologo Szombathy: questi adoper\u00f2 il nome \"Pseudamycus\" Szombathy, 1922, gi\u00e0 esistente da circa 40 anni: Pseudamycus Simon, 1885, e quindi non valido.\nA maggio 2010, si compone di una specie:"}
{"id": "3232855", "revid": "110157", "url": "https://it.wikipedia.org/wiki?curid=3232855", "title": "CONCACAF Gold Cup 2011", "text": "La CONCACAF Gold Cup 2011, nota anche come Stati Uniti d'America 2011, \u00e8 stata la 21\u00aa edizione (l'11\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nSi \u00e8 svolta negli Stati Uniti d'America dal 5 al 25 giugno 2011, e ha visto il vincere il titolo per la nona volta, battendo gli per 4\u20132 nella finale, giocata al Rose Bowl di Pasadena, e acquisendo cos\u00ec il diritto di partecipare alla FIFA Confederations Cup 2013 in Brasile.\nFormula.\n33 membri CONCACAF: 12 posti disponibili per la fase finale. (come paese ospitante) si qualifica direttamente alla fase finale. Rimangono 32 squadre per undici posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (5 posti), \"Caraibi\" (4 posti)."}
{"id": "3232857", "revid": "767487", "url": "https://it.wikipedia.org/wiki?curid=3232857", "title": "Una strana coppia di suoceri", "text": "Una strana coppia di suoceri \u00e8 un film del 1979, di Arthur Hiller, con Peter Falk e Alan Arkin.\nTrama.\nSheldon Kornpett \u00e8 un dentista di origine ebrea: solo poco prima delle nozze della figlia, fa la conoscenza con il consuocero Vince, agente della CIA sotto copertura e un po' matto, il quale lo trascina in una rocambolesca avventura in America latina.\nProduzione.\nCast.\nIl film rappresenta l'esordio assoluto sul grande schermo, dell'allora ventiquattrenne David Paymer."}
{"id": "3232860", "revid": "1573940", "url": "https://it.wikipedia.org/wiki?curid=3232860", "title": "Letoia", "text": "Letoia \u00e8 un genere di ragni appartenente alla famiglia Salticidae.\nDistribuzione.\nL'unica specie nota di questo genere \u00e8 stata rinvenuta in Venezuela.\nTassonomia.\nA maggio 2010, si compone di una specie:"}
{"id": "3232861", "revid": "62221", "url": "https://it.wikipedia.org/wiki?curid=3232861", "title": "Setole prescutellari", "text": ""}
{"id": "3232862", "revid": "62221", "url": "https://it.wikipedia.org/wiki?curid=3232862", "title": "Psilodorha", "text": ""}
{"id": "3232864", "revid": "62221", "url": "https://it.wikipedia.org/wiki?curid=3232864", "title": "Dudaica", "text": ""}
{"id": "3232865", "revid": "62221", "url": "https://it.wikipedia.org/wiki?curid=3232865", "title": "Chusqueophila", "text": ""}
{"id": "3232866", "revid": "62221", "url": "https://it.wikipedia.org/wiki?curid=3232866", "title": "Phloridosa", "text": ""}
{"id": "3232870", "revid": "1573940", "url": "https://it.wikipedia.org/wiki?curid=3232870", "title": "Mago (zoologia)", "text": "Mago \u00e8 un genere di ragni appartenente alla famiglia Salticidae.\nDistribuzione.\nLe 14 specie note di questo genere sono diffuse in America meridionale, in particolare in Brasile, Guyana, Per\u00f9 e Venezuela.\nTassonomia.\nA maggio 2010, si compone di 14 specie:"}
{"id": "3232873", "revid": "86599", "url": "https://it.wikipedia.org/wiki?curid=3232873", "title": "Vladimir Aleksandrovi\u010d Al'bickij", "text": "Laureatosi all'Universit\u00e0 di Mosca nel 1916, lavor\u00f2 all'Osservatorio di Odessa, per poi trasferirsi nel 1922 all'osservatorio di Simeiz dove collabor\u00f2 con Grigorij Abramovi\u010d \u0160ajn e Grigorij Nikolaevi\u010d Neujmin. Determin\u00f2 la velocit\u00e0 radiale di numerose stelle tra cui quella con l'allora maggior valore, HD 161817.\nIl Minor Planet Center gli accredita la scoperta di dieci asteroidi, effettuate tra il 1923 e il 1925.\nGli \u00e8 stato dedicato l'asteroide 1783 Albitskij."}
{"id": "3232874", "revid": "21880", "url": "https://it.wikipedia.org/wiki?curid=3232874", "title": "Ricinodendron rautanenii", "text": ""}
{"id": "3232877", "revid": "36426", "url": "https://it.wikipedia.org/wiki?curid=3232877", "title": "Chiesa di Santa Maria del Carmine (Venezia)", "text": ""}
{"id": "3232879", "revid": "287204", "url": "https://it.wikipedia.org/wiki?curid=3232879", "title": "8733 Ohsugi", "text": "8733 Ohsugi \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,7897801\u00a0UA e da un'eccentricit\u00e0 di 0,0777904, inclinata di 2,73173\u00b0 rispetto all'eclittica.\nL'asteroide \u00e8 dedicato allo scienziato giapponese Takashi Ohsugi, progettista dei sensori del LAT del GLAST nonch\u00e9 direttore del \"Centro delle Scienze Astrofisiche\" di Hiroshima."}
{"id": "3232884", "revid": "647919", "url": "https://it.wikipedia.org/wiki?curid=3232884", "title": "Battaglia di Nisibis", "text": ""}
{"id": "3232886", "revid": "767487", "url": "https://it.wikipedia.org/wiki?curid=3232886", "title": "Adorazione del Bambino (Francesco di Giorgio Martini)", "text": "L'Adorazione del Bambino \u00e8 un dipinto su tavola (239\u2013209\u00a0cm) di Francesco di Giorgio Martini, databile al 1490 circa e conservato nella chiesa di San Domenico a Siena. La pala d'altare \u00e8 corredata da una lunetta attribuita a Matteo di Giovanni e da una predella di Bermardino Fungai.\nDescrizione e stile.\nSullo sfondo di un maestoso arco antico spezzato, immerso in un paesaggio idilliaco, si svolge l'adorazione del Bambino, appoggiato al centro in basso su un frammento marmoreo, a simboleggiare la nascita della civilt\u00e0 cristiana dalle rovine (o dalle fondazioni) di quella antica. Lo stesso arco sullo sfondo rimanda a questo concetto di continuit\u00e0 tra mondo classico ed epoca cristiana. Lo stato di rudere dell'architettura non la mortifica, tuttavia, anzi ne esalta comunque la nobile monumentalit\u00e0, con un'attenta descrizione dei singoli elementi architettonici, che Francesco di Giorgio conosceva bene essendo egli stesso architetto e teorico.\nDisposti lungo due direttrici diagonali simmetriche, che accrescono il senso di spazialit\u00e0, si trovano a sinistra Giuseppe e due angeli, a destra Maria e due pastori. La pelle scura dei pastori e le loro vivaci torsioni si contrappongono agli angeli sul lato opposto, idealmente diafani. I modelli della rappresentazioni rimandano alla civilt\u00e0 prospettica urbinate, della quale l'artista era stato uno dei principali animatori, alla scuola umbra per il paesaggio, e alle sperimentazioni fiorentine, ravvisabili nelle linee inquiete dei panneggi e delle capigliature, che rimandano a Filippino Lippi e all'ultimo Botticelli."}
{"id": "3232891", "revid": "767487", "url": "https://it.wikipedia.org/wiki?curid=3232891", "title": "Jos\u00e9 Sime\u00f3n", "text": ""}
{"id": "3232894", "revid": "62221", "url": "https://it.wikipedia.org/wiki?curid=3232894", "title": "Siphlodora", "text": ""}
{"id": "3232895", "revid": "599013", "url": "https://it.wikipedia.org/wiki?curid=3232895", "title": "Rafael Mart\u00ednez", "text": ""}
{"id": "3232904", "revid": "767487", "url": "https://it.wikipedia.org/wiki?curid=3232904", "title": "Marc Fern\u00e1ndez", "text": "\u00c8 il figlio di Juan Ram\u00f3n Fern\u00e1ndez."}
{"id": "3232906", "revid": "287204", "url": "https://it.wikipedia.org/wiki?curid=3232906", "title": "Marc Fernandez", "text": ""}
{"id": "3232907", "revid": "287204", "url": "https://it.wikipedia.org/wiki?curid=3232907", "title": "Heneage Finch, I conte di Nottingham", "text": "Biografia.\nDiscendeva dall'antica famiglia dei conti di Winchilsea, molti dei cui membri avevano raggiunto grande eminenza nel campo del diritto, ed era il figlio maggiore di Sir Heneage Finch e della sua prima moglie Frances Bell, figlia di Sir Edmond Bell di Beaupre Hall, Norfolk.\nNei registri della Oxford University \u00e8 indicato come nato nel Kent e probabilmente nacque a Eastwell in quella contea. Venne educato a Westminster ed alla \"Christ Church\" di Oxford, dove rimase fino a quando divenne membro dell'Inner Temple nel 1638. Divenne avvocato nel 1645 ottenendo presto ottimi risultati economici.\nSpos\u00f2 Elizabeth Harvey, figlia di William Harvey, il 30 luglio 1646. Fu membro della Convention Parliament dell'aprile 1660 e subito dopo venne nominato Solicitor General e creato baronetto il giorno successivo al suo cavalierato. Nel maggio dell'anno seguente venne scelto come rappresentante dell'Universit\u00e0 di Oxford nel Parlamento inglese e nel 1665 l'universit\u00e0 lo nomin\u00f2 D.C.L.. Nel 1670 divenne Attorney General e nel 1675 Lord Cancelliere. Venne creato \"Barone Finch\" nel gennaio 1673 e \"conte di Nottingham\" nel maggio 1681.\nMor\u00ec in Great Queen Street, a Londra, un anno dopo e venne tumulato nella chiesa di Ravenstone in Bucks. Suo figlio Daniel ne eredit\u00f2 il titolo e venne poi insignito del titolo di conte di Winchilsea.\nI suoi contemporanei, di entrambe le parti politiche, furono concordi nel professargli la loro stima pi\u00f9 sincera per la sua integrit\u00e0, la moderazione e l'eloquenza, mentre la sua abilit\u00e0 di avvocato \u00e8 sufficientemente attestata dal fatto che egli \u00e8 ancora considerato il padre dell'equit\u00e0. Il suo contributo pi\u00f9 importante \u00e8 stato \"The Statute of Frauds\". Mentre era procuratore generale sovraintendette all'edizione di \"Sir Henry Hobart's Reports\" (1671). Pubblic\u00f2 inoltre \"Several Speeches and Discourses in the Tryal of the Judges of King Charles 1.\" (1660); \"Speeches to both Houses of Parliament\" (1679); \"Speech at the Sentence of Visconte Stafford\" (1680). Lasci\u00f2 \"Chancery Reports\" in MS. e note su \"Coke's Institutes\"."}
{"id": "3232908", "revid": "339392", "url": "https://it.wikipedia.org/wiki?curid=3232908", "title": "Olimpiadi di scienze della Terra", "text": ""}
{"id": "3232910", "revid": "149485", "url": "https://it.wikipedia.org/wiki?curid=3232910", "title": "Campionati europei di nuoto in vasca corta 2010 - 200 metri farfalla maschili", "text": "Le qualifiche per la finale si sono svolte la mattina del 27 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232911", "revid": "599013", "url": "https://it.wikipedia.org/wiki?curid=3232911", "title": "Quinton Hosley", "text": "Carriera.\nHa iniziato la sua carrieta giocando alla Fresno State University nella NCAA. Nella stagione 2007-08 arriva in Europa firmando per il nel campionato turco. Qui \u00e8 stato nominato MVP del torneo.\nL'anno seguente va in Spagna per giocare nel nella Liga ACB dove gioca fino al 23 febbraio 2009 quando \u00e8 stato tagliato per scarso rendimento. Ritorna, quindi, in Turchia dove gioca nel .\nNel campionato 2009-10 ha giocato nell', sempre nel campionato turco.\nA met\u00e0 luglio 2010 ha firmato un contratto di un anno, con opzione per un altro, con la della Liga ACB.\nNell'estate del 2011 firma per la .\nIl 9 agosto 2012 si trasferisce in Polonia allo . Con la compagine polacca vince il campionato nazionale, viene nominato MVP delle finali e partecipa alla Eurocup.\nL'8 luglio 2013 si trasferisce alla firmando un contratto di un anno.\nAl termine della stagione torna a giocare nuovamente allo dove vince la Coppa di Polonia, il campionato nazionale e viene nuovamente nominato MVP delle finali.\nIl 3 agosto firma per i russi del , tuttavia dopo un mese viene tagliato e il 6 ottobre firma per i turchi dello ."}
{"id": "3232912", "revid": "1543377", "url": "https://it.wikipedia.org/wiki?curid=3232912", "title": "Pallavolo femminile ai XVI Giochi asiatici", "text": "Il XIII campionato di pallavolo femminile ai Giochi asiatici si \u00e8 svolto dal 18 al 27 novembre 2010 a Canton, in Cina, durante i XVI Giochi asiatici. Al torneo hanno partecipato 11 squadre nazionali asiatiche e la vittoria finale \u00e8 andata par la settima volta, la quarta consecutiva, alla Cina.\nPodio.\nCampione.\nCina(Settimo titolo)\nSecondo posto.\nCorea del Sud\nTerzo posto.\nKazakistan"}
{"id": "3232917", "revid": "641453", "url": "https://it.wikipedia.org/wiki?curid=3232917", "title": "Nazionale Under-21 di calcio della Lituania", "text": "La nazionale di calcio della Lituania Under-21 \u00e8 la rappresentativa calcistica Under-21 della Lituania ed \u00e8 posta sotto l'egida della \"Lietuvos futbolo federacija\".\nLa squadra partecipa all'Europeo di categoria, che si tiene ogni due anni.\nPartecipazioni ai tornei internazionali.\nEuropeo U-21.\nDal 1940 al 1991 la Lituania non aveva una propria nazionale in quanto lo stato lituano era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica."}
{"id": "3232919", "revid": "298055", "url": "https://it.wikipedia.org/wiki?curid=3232919", "title": "Barbara Rostagno", "text": ""}
{"id": "3232920", "revid": "478814", "url": "https://it.wikipedia.org/wiki?curid=3232920", "title": "Governo di tutti gli ingegni", "text": ""}
{"id": "3232923", "revid": "1543377", "url": "https://it.wikipedia.org/wiki?curid=3232923", "title": "Campionati europei di nuoto in vasca corta 2010 - 400 metri stile libero femminili", "text": "Le qualifiche per la finale si sono svolte la mattina del 27 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232924", "revid": "86599", "url": "https://it.wikipedia.org/wiki?curid=3232924", "title": "Alexander Pravda", "text": "Il Minor Planet Center gli accredita la scoperta di cinquantadue asteroidi, effettuate tra il 1995 e il 1998, in cooperazione con Adri\u00e1n Gal\u00e1d, Du\u0161an Kalman\u010dok e Pavel Zigo."}
{"id": "3232926", "revid": "300067", "url": "https://it.wikipedia.org/wiki?curid=3232926", "title": "Dmitry Flis", "text": ""}
{"id": "3232932", "revid": "287204", "url": "https://it.wikipedia.org/wiki?curid=3232932", "title": "8736 Shigehisa", "text": "8736 Shigehisa \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,4766969\u00a0UA e da un'eccentricit\u00e0 di 0,2626875, inclinata di 2,78454\u00b0 rispetto all'eclittica.\nL'asteroide \u00e8 dedicato all'astrofilo giapponese Osao Shigehisa."}
{"id": "3232935", "revid": "1883722", "url": "https://it.wikipedia.org/wiki?curid=3232935", "title": "Stanze (Ludovico Einaudi)", "text": "Stanze \u00e8 un album di brani per arpa elettrica composti da Ludovico Einaudi ed interpretati da Cecilia Chailly. L'album \u00e8 uscito nel 1992."}
{"id": "3232936", "revid": "132266", "url": "https://it.wikipedia.org/wiki?curid=3232936", "title": "Brevetto di bagnino di salvataggio", "text": ""}
{"id": "3232939", "revid": "1046387", "url": "https://it.wikipedia.org/wiki?curid=3232939", "title": "Glauco (sommergibile 1905)", "text": "Il Glauco \u00e8 stato un sommergibile della Regia Marina.\nStoria.\nUna volta in servizio fu impiegato nell'addestramento al largo delle coste adriatiche, effettuando numerose crociere per verificarne le prestazioni.\nPrese parte alle esercitazioni del 1906, nelle acque di Taranto, e del 1908, in Mar Tirreno.\nNell'agosto 1914 fu assegnato alla IV Squadriglia Sommergibili con base a Venezia; comandante del sommergibile era il tenente di vascello Paolo Tolosetto Farinata degli Uberti.\nAll'ingresso dell'Italia nel primo conflitto mondiale era caposquadriglia della squadriglia sommergibili di Brindisi (lo comandava ancora Farinata degli Uberti, frattanto divenuto capitano di corvetta).\nNel 1916 fu dislocato a Taranto, andando a formare un gruppo autonomo con il gemello \"Otaria\".\nNel maggio 1916 \u2013 comandante dell'unit\u00e0 era il tenente di vascello Achille Gaspare Chinaglia \u2013 fu dislocato a Valona.\nDisarmato a Taranto nell'agosto 1916 ed assegnato al Gruppo dei sommergibili disarmati, rimase nel porto pugliese sino al 1921, quando fu ceduto al Lloyd marittimo Rumeno.\nNel corso della guerra il \"Glauco\" aveva svolto 65 missioni (prevalentemente difensive nelle acque di Bari, Barletta e Valona) per totali 296 ore di navigazione in superficie e 252 in immersione.\nMotto.\nIl nome \"Glauco\" sarebbe stato ereditato da un battello varato nel 1935 che prese parte al secondo conflitto mondiale. I due sommergibili avevano lo stesso motto, \"Gloria audaciae comes\" (\"La gloria \u00e8 compagna dell'audacia\"), che nella Marina Militare verr\u00e0 assegnato anche al cacciatorpediniere lanciamissili ."}
{"id": "3232941", "revid": "113168594", "url": "https://it.wikipedia.org/wiki?curid=3232941", "title": "Teatro Civico (Merano)", "text": "Il Teatro civico di Merano (\"Stadttheater Meran\" in tedesco), conosciuto anche come Teatro Puccini, \u00e8 un teatro inaugurato nel 1900 a Merano su progetto dell'architetto Martin D\u00fclfer (1859-1942) di Monaco di Baviera.\nEsso si contraddistingue per le forme eclettiche da fine secolo, ispirate allo Jugendstil internazionale. Il teatro \u00e8 stato successivamente, nel periodo del fascismo, intitolato a Giacomo Puccini.\nOggi, dopo un restauro complessivo, \u00e8 considerato uno degli edifici pi\u00f9 significativi del primo Novecento a Merano. \u00c8 gestito dall'\"Ente gestione teatro e Kurhaus\", dal comune di Merano e dall'azienda di soggiorno. Ospita rappresentazioni teatrali sia in lingua tedesca che in lingua italiana, nonch\u00e9 concerti, spettacoli musicali e saggi di danza."}
{"id": "3232942", "revid": "271907", "url": "https://it.wikipedia.org/wiki?curid=3232942", "title": "Tous \u00e0 l'Ouest", "text": ""}
{"id": "3232947", "revid": "220636", "url": "https://it.wikipedia.org/wiki?curid=3232947", "title": "Vittorio Emanuele Dabormida", "text": ""}
{"id": "3232948", "revid": "287204", "url": "https://it.wikipedia.org/wiki?curid=3232948", "title": "Campionati europei di nuoto in vasca corta 2010 - 50 metri dorso femminili", "text": "Le qualifiche per la semifinale si sono svolte la mattina del 27 novembre 2010, mentre la semifinale e la finale si sono svolte la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232949", "revid": "1534511", "url": "https://it.wikipedia.org/wiki?curid=3232949", "title": "Aldo Pontremoli", "text": "Biografia.\nDi famiglia ebraica, nacque a Milano nel 1896 da Alfredo Pontremoli, figlio di Esdra Pontremoli, e da Lucia Luzzatti, figlia di Luigi Luzzatti.All'et\u00e0 di 10 anni nel 1906 collabor\u00f2 col cugino Mario Pontremoli nella creazione della Societ\u00e0 A.Pontremoli &amp; Associati , Societ\u00e0 Radio-Telegrafica. Nella Societ\u00e0 appariva come presidente onorario il nonno Luigi Luzzatti, Ministro di Stato, mentre Aldo era il presidente operativo e Mario Pontremoli il vice presidente.\nDopo gli studi liceali, durante i quali ebbe come insegnante il fisico Temistocle Calzecchi Onesti, e dopo un biennio preparatorio presso il Politecnico di Milano, si trasfer\u00ec a Roma, dove si iscrisse alla Facolt\u00e0 di fisica.\nVolontario nella prima guerra mondiale, tenente di complemento del genio, serv\u00ec inizialmente sul fronte italiano nella 35\u00aa Sezione Aerotattica Autocampale del Corpo Aeronautico Militare, meritando una Croce di guerra al valor militare, e successivamente sul fronte francese ove venne decorato della Medaglia d'argento al valor militare.. Alla fine del conflitto, tornato a Roma e ripresi gli studi, si laure\u00f2 in fisica nel 1920 e divenne assistente del professor Corbino. Vincitore di una borsa di studio offerta dall'Associazione Nazionale Combattenti, pot\u00e9 recarsi all'Universit\u00e0 di Cambridge, ove perfezion\u00f2 i suoi studi presso il \"Cavendish Laboratory\" diretto dal celebre scienziato Ernest Rutherford, uno dei padri della fisica nucleare.\nNel 1924 consegu\u00ec la libera docenza in fisica superiore. Chiamato all'Universit\u00e0 di Milano, vi fond\u00f2 e diresse, dal 1924 al 1928, l'istituto di fisica complementare. Insieme con Enrico Fermi ed Enrico Persico fu uno dei tre vincitori del primo concorso italiano per la cattedra di fisica teorica e gli fu assegnata quella dell'ateneo lombardo. I suoi studi riguardarono particolarmente l'ottica, la radioattivit\u00e0 e l'idrodinamica e furono pubblicati, principalmente, nei \"Rendiconti dei Lincei\" dell'omonima Accademia e nei \"Rendiconti\" dell'Istituto Lombardo Accademia di Scienze e Lettere. Alcuni scritti di carattere divulgativo apparvero sulla rivista \"La Fiera Letteraria\".\nNel 1928, a trentadue anni, prese parte alla spedizione polare del dirigibile \"Italia\", al comando del generale Umberto Nobile . Il 25 maggio il dirigibile, dopo aver perso rapidamente quota, urt\u00f2 violentemente il suolo e dieci componenti della spedizione furono sbalzati fuori. Il velivolo, gravemente danneggiato e privo di comandi, riprese immediatamente quota con i restanti sei uomini a bordo, tra cui Pontremoli. Della loro sorte non si seppe pi\u00f9 nulla; probabilmente precipitarono poco dopo nel Mare di Barents. Nel disastro andarono perduti in gran parte anche i risultati scientifici della spedizione annotati dallo scienziato, tra i quali le misurazioni del campo magnetico terrestre.\nAlla sua morte la madre Lucia Luzzati istitu\u00ec con fondi propri un concorso a lui intitolato che premiava i migliori studenti del dipartimento di fisica. Con l'avvento delle leggi razziali del 1938 il regime fascista abol\u00ec il concorso e sequestr\u00f2 i fondi. Il concorso venne di nuovo istituito nel 2018 a seguito di un'iniziativa dell'Universit\u00e0 di Milano.\nOnorificenze e riconoscimenti.\nRiconoscimenti.\nA lui sono intitolate due isole russe dell'arcipelago della Terra di Francesco Giuseppe, nell'oceano Artico.\nInoltre gli \u00e8 intitolato anche il Dipartimento di Fisica dell'Universit\u00e0 degli Studi di Milano."}
{"id": "3232950", "revid": "177966", "url": "https://it.wikipedia.org/wiki?curid=3232950", "title": "Palazzo Scarpa", "text": "Palazzo Scarpa, meglio conosciuto con il nome di sede della Banca Popolare di Verona \u00e8 un edificio progettato da Carlo Scarpa con la collaborazione di Arrigo Rudi, il quale ha completato l'opera del maestro dopo la sua morte.\nLa collaborazione tra la Banca Popolare di Verona e Carlo Scarpa inizi\u00f2 nel 1973 e si concluse nel 1978, anno della sua morte, mentre l'edificio venne completato nel 1981 secondo il progetto originale dell'architetto veneto. \u00c8 situato nel cuore del centro storico di Verona, in piazza Nogara.\nA seguito della fusione del Banco Popolare (in cui la BPV era confluita) con Banca Popolare di Milano, il palazzo \u00e8 divenuto sede amministrativa del nuovo soggetto Banco BPM.\nStoria.\nLa dirigenza della Banca Popolare di Verona contatt\u00f2 Carlo Scarpa verso la fine del 1973, commissionandogli la nuova sede principale della banca veronese. Il lotto su cui si sarebbe realizzato l'edificio era originariamente occupato da due edifici residenziali e si trova compreso tra la sede precedente della Banca, posta sulla sinistra, e un altro edificio residenziale, a destra. Trovandosi il lotto all'interno della citt\u00e0 antica, l'edificio che si sarebbe progettato era sottoposto a numerosi vincoli, in particolare l'altezza e la cubatura del nuovo edificio non avrebbe potuto superare quelle dell'edificio originariamente presente.\nLo studio di Scarpa comport\u00f2 un continuo ridisegno del progetto e controllo critico delle modifiche che apportava, modifiche spesso appena percettibili. Si tratt\u00f2 di un lavoro molto raffinato, che defin\u00ec la sistemazione della composizione tramite piccoli aggiustamenti. Questo approccio era tipico del modo di progettare dell'architetto veneto.\nI lavori iniziarono nel 1974, tuttavia nel corso degli anni il progetto sub\u00ec diverse varianti dovute a nuove esigenze della committenza o a ripensamenti dell'architetto. Nel 1976 vennero elaborate alcune varianti riguardanti sia la disposizione interna che la facciata, inoltre venne proposta per la prima volta la realizzazione di un collegamento sospeso nel cortile interno, con la funzione di passaggio per giungere alla \"sala del Consiglio\". Un'altra variante, riguardante le torri evaporative e le canne fumarie, venne invece elaborata nel 1978. Carlo Scarpa mor\u00ec per\u00f2 il 28 novembre 1978 durante un viaggio in Giappone: a questa data era ancora da completare il passaggio sospeso, la scala sulla terrazza, il giardino del cortile interno e altri particolari, tutti realizzati postumi secondo il progetto originale di Carlo Scarpa.\nProgettisti.\nAlla progettazione della nuova sede dell'allora Banca Popolare di Verona, opera principalmente di Carlo Scarpa, collabor\u00f2 l'architetto Arrigo Rudi, che port\u00f2 a completamento l'opera dell'architetto veneziano dopo la sua scomparsa. Parteciparono anche altri due elementi dello studio di Scarpa, Bianca Albertini e Maristella Tonin, oltre all'ingegnere Renato Scarazzai, che si occup\u00f2 dei calcoli strutturali e della direzione dei lavori. A partire dal 1977 Scarpa studi\u00f2 anche la sistemazione della sede precedente, progetto che verr\u00e0 realizzato postumo da Arrigo Rudi con la collaborazione di Valter Rossetto.\nDescrizione.\nRapporto con il contesto.\nCarlo Scarpa ha avuto la capacit\u00e0 di elaborare progetti e interventi in contesti antichi e di valore, grazie alla sua capacit\u00e0 di leggere il contesto architettonico preesistente, lavorando nel costruito come i grandi architetti del passato, Andrea Palladio, Donato Bramante, Filippo Brunelleschi, Leon Battista Alberti, Francesco Borromini, e questo intervento non differisce dai precedenti per valore, andandosi a collocare all'interno della citt\u00e0 antica di Verona, sito patrimonio dell'umanit\u00e0, con grande armonia.\nNel suo progetto, oltre allo studio per l'inserimento delle funzioni bancarie nell'edificio, affronta due questioni di notevole importanza per il suo tipo di approccio: il coordinamento del nuovo edificio a livello planimetrico, altimetrico e di facciata con la vecchia sede, e l'inserimento del fronte principale nel paesaggio urbano veronese. Queste sono questioni che vengono analizzate durante la progettazione e che avranno diverse soluzioni.\nGrazie alla sua indagine critica l'architetto veneto not\u00f2 che le due piazze dietro l'Arena di Verona, piazza San Nicol\u00f2 e piazza Nogara, erano in realt\u00e0 un unico spazio diviso in due da un edificio isolato. Partendo da questo presupposto nacque l'idea di Scarpa di acquistare ulteriore terreno, in modo che l'edificio, il cui fronte principale si trovava su piazza Nogara, oltrepassasse vicolo Conventino arrivando a spuntare su piazza San Nicol\u00f2, cosicch\u00e9 potesse contribuire all'unione ideale e visiva delle due piazze: non era quindi necessario abbattere l'edificio, in quanto sarebbe stata la facciata scarpiana a indicare che lo spazio continuava. Alla fine la sua idea non and\u00f2 in porto completamente e oggi la sede si affaccia lungo piazza Nogara e vicolo Conventino, mentre non \u00e8 visibile da piazza San Nicol\u00f2.\nEsterno.\nNel concepire il prospetto esterno Carlo Scarpa affront\u00f2 due problemi di una certa importanza e connessi tra loro: primo, il rapporto che doveva nascere tra vecchia e nuova sede, e secondo (ma non meno importante), l'avere parte della facciata su piazza Nogara, quindi con una vista frontale, e parte su vicolo Conventino, quindi con una vista di scorcio sull'edificio. La risposta al primo problema fu il tentativo di comprendere l'edificio della vecchia sede senza per\u00f2 copiarlo, visto che la nuova sede sarebbe stata un ampliamento della vecchia e che sarebbe stata limitrofa. Alla seconda difficolt\u00e0 trov\u00f2 soluzione concependo la parte sulla piazza come neutra, quasi piatta, con un \"bow window\" come unico elemento che emerge rispetto al filo della facciata, \"bow window\" che comunque perde di plasticit\u00e0 dato che la visione preferenziale dalla piazza \u00e8 frontale e che oltretutto \u00e8 posto in alto. Da notare inoltre come alle finestre circolari corrispondono gli uffici del direttore e del vicedirettore, pertanto c'\u00e8 un collegamento tra l'organizzazione e la gerarchia dell'interno e dell'esterno. La parte sul vicolo invece \u00e8 dotata di elementi plastici ed effetti chiaroscurali pi\u00f9 forti, visto che in questo caso la vista \u00e8 di scorcio, e la visione obliqua esalta la lettura tridimensionale di questa parte di prospetto. Quindi \u00e8 da questa parte della facciata che inserisce i quattro \"bow window\", il massiccio portale d'accesso e il taglio a terra. Nonostante la forte plasticit\u00e0 di questa parte non c'\u00e8 interferenza con la sede pi\u00f9 vecchia della Banca, in quanto la parte pi\u00f9 neutra (attigua alla vecchia sede) fa da filtro. Rispetto a quella della sede preesistente, la facciata scarpiana \u00e8 pi\u00f9 bassa e leggermente arretrata, e apparentemente si aggancia ad essa solo a livello di basamento e zoccolo, mentre la parte intermedia \u00e8 quasi autonoma.\nUna risposta operativa al problema delle relazioni tra vecchia e nuova seda \u00e8 la rielaborazione raffinata di alcuni elementi, ad esempio le mensole dei balconi, a forma di triglifo, si allungano e restringono, diventando le sottili fasce verticali che assumono la funzione di deflusso delle acque, collegando le finestre circolari a quelle rettangolari, oppure la fascia modanata che nella sede pi\u00f9 vecchia dell'allora Banca Popolare di Verona separa il piano terra dal primo, nel nuovo edificio si trasforma diventando la cornice su cui si imposta la loggia.\nIl prospetto principale \u00e8 organizzato su tre livelli, e ognuno di questi \u00e8 articolato in modo complesso:\nLa parte centrale della facciata si presenta come la parete di un museo, con le aperture rettangolari che assumono la veste di quadri appesi alle finestre circolari, alle quali sembrano appese tramite le linee di deflusso delle acque, mentre i \"bow window\" sembrano teche. Quello che l'architetto vuole mostrare in questi quadri sono i riflessi della citt\u00e0, come dimostrano i suoi schizzi e disegni, in cui studia gli effetti del vetro e i paesaggi che inquadrano.\nUna rielaborazione del sistema trilitico \u00e8 il massiccio portale su via Conventino, in cui l'architrave alleggerito dalla modanatura e i piedritti spezzati negano la staticit\u00e0 di quel sistema.\nSul retro dell'edificio il fronte da su un giardino. Pure questo prospetto \u00e8 stato oggetto di numerose elaborazioni e, se in un primo tempo si presentava molto aperto, in forte contrasto quindi con la facciata che dava sulla citt\u00e0, piuttosto chiusa, alla fine venne realizzato in modo analogo al fronte principale. In questo caso per\u00f2 il prospetto si arricchisce di elementi fortemente plastici, come la scala vetrata o il tunnel metallico sospeso.\nInterno.\nScarpa riesce, in quest'opera, a organizzare spazi adatti alle funzioni bancarie e di qualit\u00e0 molto elevata, utilizzando soluzioni compositive complesse e materiali ricercati. Tutti i problemi vengono affronti cercando soluzioni adeguate sia rispetto al singolo elemento che rispetto all'insieme, quindi c'\u00e8 un controllo continuo del dettaglio e delle scelte compositive generali. I suoi schizzi e disegni mettono inoltre in luce la ricerca di una relazione tra esterno e organizzazione interna.\nLa griglia della pianta \u00e8 impostata su due assi non ortogonali tra di loro: un asse \u00e8 costituito dal muro interno della vecchia sede della Banca, mentre l'altro asse \u00e8 dato dal filo di facciata degli edifici di piazza Nogara.\nFin dai primi studi planimetrici \u00e8 evidente la volont\u00e0 di Scarpa di integrare gli spazi preesistenti con i nuovi, volont\u00e0 compiutasi tramite la realizzazione del sistema di percorsi orizzontali e verticali. \u00c8 infatti la scala presente nel piano rialzato l'elemento che mette in relazione la vecchia sede con la nuova. Le varie scale presenti nell'edificio sono progettate singolarmente, quindi ognuna si presenta articolata e unica, essendo il risultato di un percorso progettuale sviluppato attraverso numerosi studi, motivo della grande qualit\u00e0 di questi elementi che dominano lo spazio interno.\nL'edificio si sviluppa su cinque livelli:\nMateriali.\nNella facciata dell'edificio e negli interni sono utilizzati materiali sofisticati. All'esterno la maggior parte della superficie, tratta con estrema attenzione, \u00e8 intonacata, ma viene usato anche Marmo Rosso di Verona e Marmo Botticino, specialmente nello zoccolo, mentre la loggia all'ultimo livello \u00e8 in acciaio, impreziosito da un fregio a piccole tesserine di mosaico.\nFortuna critica.\nLo storico dell'architettura Manfredo Tafuri sottolinea la chiarezza dell'organizzazione spaziale dell'edificio di Carlo Scarpa, anche se lo riconosce come un'opera limite, espressione di un lavoro estremamente complesso, soggetto a continua autocritica e quindi potenzialmente infinito.\nNella poetica dell'architetto veneto la forma non \u00e8 mai fine a se stessa, bens\u00ec pu\u00f2 essere una tra le risposte che si danno a un problema che viene posto, problemi che Scarpa sottolinea nei suoi studi, prima di arrivare e descrivere una possibile soluzione. Per la questione della sede del Banca l'architetto ad esempio osserv\u00f2: \u00abla cornice, la finestra, lo zoccolo, la scala (elemento dominante dello spazio interno): i luoghi che hanno sempre preoccupato i costruttori antichi. I problemi che si pongono sono quelli di sempre; \u00e8 solo la soluzione che cambia\u00bb.\nSi pu\u00f2 dire che questa architettura incarna in modo completo il carattere misterico che Scarpa attribuiva all'architettura ma allo stesso tempo sembra pure riassumere quel valore educativo intrinseco al linguaggio architettonico nelle sue forme pi\u00f9 alte, per il quale se l'architettura \u00e8 buona, chi la guarda ne sente i benefici anche senza accorgersene."}
{"id": "3232954", "revid": "287204", "url": "https://it.wikipedia.org/wiki?curid=3232954", "title": "Campionati europei di nuoto in vasca corta 2010 - 100 metri misti femminili", "text": "Le qualifiche per la semifinale si sono svolte la mattina del 26 novembre 2010, mentre la semifinale si \u00e8 svolta la sera dello stesso giorno. La finale si \u00e8 svolta la sera del 27 novembre 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232959", "revid": "322321", "url": "https://it.wikipedia.org/wiki?curid=3232959", "title": "Diocesi di Tagaste", "text": "La diocesi di Tagaste (in latino: \"Dioecesis Thagastensis\") \u00e8 una diocesi soppressa e sede titolare della Chiesa cattolica.\nStoria.\nTagaste, corrispondente alla citt\u00e0 di Souk Ahras in Algeria, \u00e8 un'antica sede episcopale della provincia romana di Numidia.\nTagaste \u00e8 famosa per aver dato i natali a sant'Agostino, che fu vescovo nella vicina Ippona (oggi Annaba), e a sua madre santa Monica. Nei pressi di Tagaste, santa Melania la giovane fond\u00f2 due monasteri in uno dei vasti possedimenti di sua propriet\u00e0 nell'Africa romana, dove visse alcuni anni prima di recarsi a Gerusalemme dove morir\u00e0 nel 439.\nIl primo vescovo noto di Tagaste \u00e8 Fermo, che sub\u00ec il martirio verso la fine del III secolo ed \u00e8 ricordato dal \"Vetus Martyrologium Romanum\" alla data del 31 luglio: \"A Tagaste, nell'Africa, san Fermo Vescovo, illustre per la gloria della confessione\". Sant'Agostino lo menziona nell'opera \"La menzogna\".\nIl successivo vescovo conosciuto \u00e8 Alipio, discepolo ed amico di Agostino, ricordato dal Martirologio Romano alla data del 15 agosto: \"Commemorazione di sant'Alipio, vescovo di Tagaste in Numidia, nell'odierna Algeria, che fu dapprima allievo di sant'Agostino e poi suo compagno nella conversione, collega nel ministero pastorale, strenuo commilitone nelle lotte contro l'eresia e infine compartecipe della gloria celeste.\" Ad Alipio Agostino dedica tre capitoli del libro VI delle sue \"Confessioni\".\nTerzo vescovo noto di Tagaste \u00e8 Gennaro, che partecip\u00f2 al sinodo riunito a Cartagine dal re vandalo Unerico nel 484, in seguito al quale venne esiliato.\nDal XV secolo Tagaste \u00e8 annoverata tra le sedi vescovili titolari della Chiesa cattolica; dal 26 marzo 2002 l'arcivescovo, titolo personale, titolare \u00e8 Ivo Scapolo, nunzio apostolico in Portogallo."}
{"id": "3232961", "revid": "15756", "url": "https://it.wikipedia.org/wiki?curid=3232961", "title": "Forth Road Bridge", "text": "Il Forth Road Bridge \u00e8 un ponte sospeso sito nella Scozia centrale. Esso venne aperto al traffico nel 1964, sul Firth of Forth; collega Edimburgo a South Queensferry a Fife a North Queensferry.\nDescrizione.\nIl ponte and\u00f2 a sostituire un vecchio servizio di traghetti, antico di centinaia di anni, che trasportava veicoli, ciclisti e pedoni attraverso il Forth; il traffico ferroviario avviene invece attraverso l'adiacente storico Forth Bridge.\nQuestioni relative al pedaggio necessario all'attraversamento e sulla sua condizione di deterioramento e le proposte di sostituirlo o integrarlo con un ulteriore manufatto hanno creato una grande battaglia nel Parlamento scozzese, che alla fine ha votato per l'eliminazione del pagamento del pedaggio, con effetto dall'11 febbraio 2008. Il traffico ormai eccedeva la capacit\u00e0 del ponte di sopportarlo, e per questo fu deciso di costruire un secondo attraversamento parallelo. Dal 5 settembre 2017 tutto il traffico \u00e8 stato dirottato sul nuovo Queensferry Crossing. Questo ha permesso di chiudere il Forth Road Bridge per le necessarie riparazioni e per i lavori di modifica delle rampe di accesso, per permettere al ponte di svolgere il suo nuovo ruolo di \"corridoio di trasporto pubblico\": dal 1 febbraio 2018 infatti \u00e8 stato riaperto ma solo per autobus, taxi, pedoni e ciclisti."}
{"id": "3232968", "revid": "287204", "url": "https://it.wikipedia.org/wiki?curid=3232968", "title": "Campionati europei di nuoto in vasca corta 2010 - Staffetta 4x50 metri misti femminile", "text": "Le qualifiche per la finale si sono svolte la mattina del 27 novembre 2010, mentre la finale si \u00e8 svolta la sera dello stesso giorno.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3232970", "revid": "121442963", "url": "https://it.wikipedia.org/wiki?curid=3232970", "title": "Pino Corrias", "text": "Biografia.\nNella sua attivit\u00e0 giornalistica si \u00e8 sempre occupato di politica italiana, costume e spettacolo. \nNel 1997 idea e conduce con Renato Pezzini l'inchiesta televisiva \"Mani Pulite - Il duello\", in onda su Raidue in prima serata dal 18 giugno per quattro puntate.\nCome capostruttura a RAI Fiction, si \u00e8 occupato di importanti produzioni: \"La meglio giovent\u00f9\" (2003), diretto da Marco Tullio Giordana; \"De Gasperi\", diretto da Liliana Cavani (2005); \"La citt\u00e0 dei matti\" (2010). Come sceneggiatore, ha lavorato alle serie TV \"Ultimo\" e \"Distretto di polizia\", in onda su \"Canale 5\".\nIn passato Corrias ha collaborato a numerose testate: inviato speciale a \"La Stampa\" fino al 1999, \"La Repubblica\", \"Vanity Fair\". Da anni scrive su \"Il Fatto Quotidiano\".\nVive e lavora in Roma."}
{"id": "3232971", "revid": "1522738", "url": "https://it.wikipedia.org/wiki?curid=3232971", "title": "Sarene Nemdahl", "text": ""}
{"id": "3232974", "revid": "385321", "url": "https://it.wikipedia.org/wiki?curid=3232974", "title": "Das Experiment", "text": ""}
{"id": "3232978", "revid": "767487", "url": "https://it.wikipedia.org/wiki?curid=3232978", "title": "Chubutisaurus insignis", "text": "Il chubutisauro (Chubutisaurus insignis) era un dinosauro erbivoro appartenente ai sauropodi. Visse alla fine del Cretaceo inferiore (Aptiano/Albiano, circa 110 milioni di anni fa) e i suoi resti fossili sono stati ritrovati in Sudamerica (Argentina).\nDescrizione.\nQuesto dinosauro \u00e8 noto attraverso resti molto incompleti, sufficienti tuttavia a ricostruire almeno parzialmente l'animale. Di certo \"Chubutisaurus\" era molto grosso e, come tutti i sauropodi, possedeva un corpo voluminoso sorretto da arti colonnari, mentre il collo e la coda erano allungati. L'omero era lungo 1,4 metri e il femore raggiungeva 1,7 metri; queste dimensioni suggeriscono che l'intero animale dovesse raggiungere i 23 metri di lunghezza. Le vertebre conosciute (principalmente caudali) erano profondamente cave, ma sono quasi tutte mal conservate.\nClassificazione.\nI resti fossili di chubutisauro sono stati recuperati durante scavi effettuati negli anni '70 nella provincia di Chubut, in Argentina (da qui il nome dell'animale), e sono stati descritti da Del Corro nel 1975. Le caratteristiche zampe anteriori piuttosto allungate hanno portato alcuni paleontologi a ritenere che \"Chubutisaurus\" fosse un rappresentante dei brachiosauridi, dinosauri sauropodi dalle zampe anteriori pi\u00f9 lunghe delle posteriori. Successivi studi hanno per\u00f2 dimostrato che \"Chubutisaurus\" era un tipico rappresentante dei titanosauri, i sauropodi comuni nel Cretaceo dei continenti meridionali. Possibili parentele sono state proposte con \"Arkharavia\", un presunto sauropode titanosauro rinvenuto in Asia. In seguito, per\u00f2, \"Arkharavia\" \u00e8 stato attribuito ai dinosauri a becco d'anatra (Godefroit et al., 2011)."}
{"id": "3232979", "revid": "368306", "url": "https://it.wikipedia.org/wiki?curid=3232979", "title": "Meda (Portogallo)", "text": ""}
{"id": "3232980", "revid": "22356", "url": "https://it.wikipedia.org/wiki?curid=3232980", "title": "Chubutisaurus", "text": ""}
{"id": "3232982", "revid": "767487", "url": "https://it.wikipedia.org/wiki?curid=3232982", "title": "Trittico Donne", "text": "Il Trittico Donne \u00e8 un dipinto a olio su tavola (71x70,3\u00a0cm il pannello centrale, 71x30,5 ciascun pannello laterale) di Hans Memling, databile al 1470 circa e conservato nella National Gallery di Londra.\nStoria.\nAl matrimonio, celebrato a Bruges nel 1468, di Carlo il Temerario con la principessa Margherita di York, figlia di Edoardo IV d'Inghilterra, parteciparono molti nobili inglesi, fra i quali sir John Donne di Kidwelly, nel Galles, che proprio in quell'occasione dovette conoscere il pittore, al quale commission\u00f2 il trittico che porta il suo nome. Non \u00e8 noto quando Memling abbia iniziato a dipingerlo, n\u00e9 quando sia stato terminato: la data dovrebbe aggirarsi intorno al 1470.\nSi sa che il trittico apparteneva almeno dal 1761 ai duchi di Devonshire, che lo vendettero nel 1955 al museo londinese dove attualmente \u00e8 conservato.\nDescrizione e stile.\nI tre pannelli hanno una medesima ambientazione che continua da uno scomparto all'altro. Al centro si trovano la Madonna col Bambino in trono, due angeli, le sante Caterina e Barbara e i donatori sir John Donne, la moglie Elisabetta e la figlia Anna; il pannello sinistro rappresenta \"San Giovanni Battista\" (con un personaggio che si affaccia sullo sfondo, probabile autoritratto dell'artista) e quello destro \"San Giovanni Evangelista\". Come consueto, i pannelli laterali sono chiudibili e sul lato posteriore mostrano due santi a monocromo (grisaille): \"San Cristoforo\" e \"Sant'Antonio abate\".\nCristo, magro come un vero bambino studiato dal vero, \u00e8 raffigurato nell'atto di benedire il committente, che \u00e8 inginocchiato a sinistra. Tra i gesti dei due si inserisce un angelo sorridente che, posata la viola, offre a Ges\u00f9 il pomo del Peccato originale, a ricordare la sua missione salvifica. Alle profezie sulla sorte di Ges\u00f9 rimanda anche il libro che Maria sta leggendo, mosso distrattamente dalla mano del bambino. L'angelo a destra invece \u00e8 intento a suonare un organetto portatile. Maria \u00e8 ritratta sullo sfondo di un drappo appeso e con un baldacchino sopra, motivi ripresi dai maestri di Memling che ebbe un notevole successo anche in Italia. Immancabile \u00e8 il prezioso tappeto ai piedi di Maria, un tributo all'opulenta ricchezza di Bruges che poteva permettersi di importare manufatti esotici di tale ricercatezza.\nSir Donne e sua moglie portano al collo le decorazioni dell'ordine a cui appartenevano con il pendente del leone di re Edoardo IV.\nLe due sante del pannello centrale compiono i tipici gesti di introdurre i committenti alla divinit\u00e0, ma i loro sguardi divergono, come quelli di quasi tutti gli altri personaggi, all'esterno, creando un senso di mancato dialogo che d\u00e0 un tono malinconico e sofisticato all'insieme.\nLo sfondo, un paesaggio campestre che si perde in lontananza, punteggiato da edifici e segni della presenza umana, \u00e8 incorniciato dalle colonne in controluce del portico in cui si svolge la scena. La torre che si vede a destra \u00e8 in realt\u00e0 tenuta in mano da santa Barbara come tipico attributo, ma d\u00e0 la sensazione illusionistica di trovarsi nello sfondo, attenuando l'incongruenza nella composizione generale. Con un analogo stratagemma la ruota di santa Caterina \u00e8 inserita nel mulino sullo sfondo, che d\u00e0 anche l'occasione per dipingere un piccolo spaccato di vita quotidiana, con il mugnaio che sta scaricando un sacco da un asino.\nLa scatola prospettica ha conclusione nei pannelli laterali, in cui si vedono le pareti laterali con una porta, a sinistra, e una finestra, a destra. La profondit\u00e0 spaziale \u00e8 poi sottolineata dal pavimento con motivi geometrici in prospettiva, dall'alto punto di fuga tipicamente fiammingo. La mancanza di scorci man mano che si procede allontanandosi dal primo piano dimostra come nelle Fiandre la pratica prospettica fosse ancora pi\u00f9 arretrata che in Italia, anche se la straordinaria sensibilit\u00e0 luminosa ed atmosferica attutisce queste imperfezioni, puntando piuttosto a una scansione di piani intuitiva, come si vede ad esempio nell'ombra che la cornice proietta alla base del pannello destro.\nIn generale l'opera crea quindi un microcosmo pittorico, in cui ogni dettaglio partecipa alla rappresentazione sacra, in un'aura ideale e cristallizzata."}
{"id": "3232986", "revid": "300067", "url": "https://it.wikipedia.org/wiki?curid=3232986", "title": "Pascagoula (Mississippi)", "text": ""}
{"id": "3232987", "revid": "648716", "url": "https://it.wikipedia.org/wiki?curid=3232987", "title": "Squalo (sommergibile 1906)", "text": "Lo Squalo \u00e8 stato un sommergibile della Regia Marina.\nStoria.\nDopo il completamento svolse attivit\u00e0 addestrativa nelle acque costiere dell'Alto Adriatico, con base a Venezia.\nPartecip\u00f2 alle grandi manovre del 1906, nelle acque di Taranto, e del 1908, nel Tirreno settentrionale.\nAll'entrata dell'Italia nella prima guerra mondiale era comandante dell'unit\u00e0 il capitano di corvetta Stefano Mellana; il sommergibile divenne caposquadriglia della IV Squadriglia Sommergibili di Venezia.\nSvolse numerose missioni di agguato difensivo sulle rotte che conducevano a Venezia.\nIl 2 febbraio 1916, durante una missione, fu oggetto dell'attacco di quattro idrovolanti austro-ungarici con il lancio di dodici bombe, tutte andate a vuoto; alcuni uomini dello \"Squalo\" aprirono il fuoco con fucili contro gli aerei.\nNel 1917, al comando del tenente di vascello Guido Vianello, fu assegnato alla I Squadriglia Sommergibili basata a Porto Corsini.\nOper\u00f2 ancora in funzione difensiva dei porti di Venezia e Porto Corsini fino a che, nel febbraio 1918, fu messo in riserva e due mesi dopo disarmato perch\u00e9 ormai inefficiente. Fu poi radiato e demolito.\nIn tutto lo \"Squalo\" aveva svolto 79 missioni di guerra, trascorrendo in mare 1443 ore.\nLa cifra di 1443 ore corrisponde a 60 giorni e 3 ore \u00e8 sbagliato, mio padre \u00e8 stato imbarcato sullo Squalo per tutta la guerra e tale cifra vi assicuro non corrisponde al vero."}
{"id": "3232988", "revid": "1522738", "url": "https://it.wikipedia.org/wiki?curid=3232988", "title": "Ferane Neheran", "text": ""}
{"id": "3232989", "revid": "544909", "url": "https://it.wikipedia.org/wiki?curid=3232989", "title": "Note tipografiche", "text": ""}
{"id": "3232995", "revid": "287204", "url": "https://it.wikipedia.org/wiki?curid=3232995", "title": "Linear energy transfer", "text": "Per linear energy transfer (LET o in italiano trasferimento lineare di energia) si intende l'energia trasferita da una radiazione ionizzante ad un materiale.\nL'unit\u00e0 di misura pi\u00f9 utilizzata \u00e8 il keV/\u03bcm, equivalente al valore numerico della carica fondamentale espresso in zC (cio\u00e8 circa ). Pi\u00f9 il valore del LET \u00e8 alto, pi\u00f9 la radiazione cede energia in un breve percorso. Pertanto, una radiazione ad alto LET comporter\u00e0 un maggiore danno biologico ma una minima capacit\u00e0 penetrativa poich\u00e9 ha perso gran parte dell'energia in un breve percorso.\nIl LET \u00e8 definito come il modulo del gradiente dell'energia cinetica residua della radiazione primaria:\nSi ipotizza infatti che l'energia meccanica della radiazione si conservi fino al frenamento completo, e che quindi l'energia cinetica residua corrisponda all'energia potenziale del campo frenante del materiale, elettromagnetico o nucleare a seconda del tipo di interazione particella-materiale (ovvero considerando materia ordinaria di tipo atomico, del tipo di radiazione incidente). Le particelle alfa, beta sono radiazioni ad alto LET (presentano valori di per percorsi di pochi millimetri di tessuto), i raggi X e gamma sono invece a basso LET (valori che variano da per percorsi di molti centimetri di tessuto)."}
{"id": "3232996", "revid": "484362", "url": "https://it.wikipedia.org/wiki?curid=3232996", "title": "Dialetto lomellino", "text": "Il dialetto lomellino , appartenente al gruppo linguistico gallo-italico. Comprende l'insieme delle parlate della Lomellina, la porzione occidentale della provincia di Pavia.\nDifferisce notevolmente dagli altri dialetti della Lombardia, non solo per le influenze del vicino Piemonte, ma anche per l'uso di vocaboli propri. In generale il dialetto lomellino pu\u00f2 essere considerato come un dialetto lombardo con alcune comunanze con la lingua piemontese e quella emiliano-romagnola, soprattutto dal punto di vista fonetico. .\nVarianti.\nLa zona in cui esso \u00e8 parlato corrisponde ai confini della Lomellina, tuttavia essendo l'area in questione incuneata tra le province di Alessandria, Novara e Vercelli in Piemonte e quella di Milano in Lombardia, nonch\u00e9 confinante con il Pavese e l'Oltrep\u00f2 Pavese, \u00e8 impossibile definire questo dialetto come uniformato in tutta la Lomellina, poich\u00e9, malgrado le similitudini del dialetto nelle differenti zone, il lessico risulta ibridato da quello delle aree confinanti. Nella zona compresa fra il torrente Terdoppio e la sponda occidentale del fiume Ticino, si avvicina al dialetto pavese (di tipo emiliano, pur con forti influenze lombarde, secondo le pi\u00f9 comuni classificazioni) parlato a Pavia citt\u00e0 e alle varianti milanesi parlate nei comuni che si affacciano sulla sponda orientale del Ticino. A nord la parlata locale \u00e8 affine a quella novarese (di tipo lombardo), mentre man mano ci si sposta a ovest emergono le influenze della lingua piemontese, molto forti nei comuni compresi fra il torrente Agogna e la sponda orientale del fiume Sesia. Invece, dirigendosi verso i comuni della parte meridionale della Lomellina, compresi fra le confluenze dell'Agogna e del Ticino nel Po, vi sono elementi di transizione con il dialetto oltrepadano. \nA Vigevano si parla invece il dialetto vigevanasco, un dialetto con caratteristiche proprie che lo differenziano sia dal lomellino che dagli altri dialetti delle zone confinanti.\nBrani in dialetto Lomellino.\nUna nuvela del Bucasc.\nDialetto di Gropello.\n\u00c4v c\u00f6nti dunc\u00e4 che int i temp d\u00e4l prim re 'd Cipri, dop la cunquist\u00e4 che Gutifree 'd Buli\u00f3n l'\u00e4vev\u00e4 fai dla Ter\u00e4 S\u00e4nt\u00e4, l'\u00e8 c\u00e4pitaa che un\u00e4 sior\u00e4 n\u00f2bl\u00e4 'd Guascogn\u00e4 l'\u00e8 \u00e4ndai \u00e4 piligrin\u00e0 \u00e4l S\u00e4nt Sepolc\u00e4r e che turn\u00e4nd\u00e4 d\u00e4 l\u00e0 e \u00e4riv\u00e4nd\u00e4 'in Cipri l'\u00e8 stai m\u00e4ltr\u00e4taa d\u00e4 certi b\u00e4losson sens\u00e4 ns\u00fcn rispet \u00fcm\u00e4n. Lee, avendegh \u00e4v\u00fc\u00fc t\u00e4nt dispi\u00e4s\u00ec 'd cust, l'\u00e4vev\u00e4 pinsaa d'\u00e4ndass \u00e4 l\u00fcmint\u00e0 d\u00e4l re. Ma gh'\u00e8 stai dii che l'er\u00e4 in\u00fctil, perch\u00e9 l\u00fc l'er\u00e4 t\u00e4nt un fiac\u00f3n e d\u00e4 p\u00f2ch che non sul\u00e4ment 's vindich\u00e9v\u00e4 n\u00f2 di dispressi fai ai alt\u00e4r, ma \u00e4l s\u00fcport\u00e9v\u00e4 \u00e4nc\u00e4 si qu\u00e4i fai \u00e4 l\u00fc. 'St\u00e4 d\u00f2n\u00e4, quand l'ha sentii cust, avend\u00e4gh n\u00f2 sperans\u00e4 dl\u00e4 vind\u00e4t\u00e4, p\u00e4r cunsul\u00e0ss un poo d\u00e4l mal, l'ha pinsaa d\u00e4 spunz l\u00e4 vili\u00e4c\u00e4ri\u00e4 'd cul re, e \u00e4nd\u00e4nd\u00e4 dn\u00e4cc a l\u00fc, pi\u00e4nz\u00e4nd\u00e4, l\u00e4 gh'ha dii: \"O 'l m\u00e8 car Siur, m\u00ec vegni n\u00f2 d\u00e4 l\u00fc p\u00e4r f\u00e0m f\u00e0 vind\u00e4t\u00e4 dl'ingi\u00fcri\u00e4 che m'han fai, ma p\u00e4r prig\u00e0l d'insegn\u00e0m cm'\u00e4l fa l\u00fc a s\u00fcport\u00e0 t\u00fct qu\u00e4i che senti \u00e4 d\u00ec ch'\u00e4gh fan \u00e4 l\u00fc, perch\u00e9 \u00e4nc\u00e4 men p\u00f6ss\u00e4 f\u00e0 istess dla mi\u00e4 che (\u00e4l Siur \u00e4l l\u00e4 sa) mi 'gh reg\u00e4l\u00e4riss volonter\u00e4, d\u00e4 gi\u00e0 che l\u00fc ei j'ha port\u00e4 ins\u00ec ben\"\n\u00c4l re, che fin al\u00f3r\u00e4 l'er\u00e4 stai stai pig\u00e4r e indorment, cm\u00e8 ch'\u00e4s f\u00fcss svigiaa \u00e4pen\u00e4 al\u00f3r\u00e4, l'ha cominciaa dl'ingi\u00fcri\u00e4 fai a cul\u00e4 d\u00f2n\u00e4 fasendegh gi\u00fcstisi\u00e4, e \u00e4l s'\u00e8 fai \u00fcn persec\u00fct\u00f3r tiribil 'd t\u00fcti qu\u00e4i che f\u00e9ven quaic\u00f2ss contr\u00e4 l'unur dla s\u00f2 curun\u00e4.\nGiovanni Papanti, \"I parlari italiani in Certaldo\", 1875, pag. 348\nDialetto di Mortara.\nM\u00ec 'v c\u00fcnti d\u00f3nca c\u00f3me int i temp del prim re 'd Cipri, dop che G\u00fctifr\u00e8 'd B\u00fcgli\u00f3n l'ha vinci\u00fc\u00fc in Tera Santa, gh'\u00e8 s\u00fcced\u00fc\u00fc che 'na sci\u00f3ra 'd Guascogna l'ha fai 'l viagg di piligrin fin al Sep\u00f3lcar. Tornanda da l\u00e0, l'\u00e8 arivaa in Cipri, e ch\u00ec l'ha ricev\u00fc\u00fc ogni sorta 'd dispressi da di om canaja, Par cust ch' l'era t\u00fcta rabiaa e l'ha pinsaa d'and\u00e0 a lamint\u00e0ss dal re. Ma gh'\u00e8 stai dii da quaid\u00fcn che l'era temp pers, perch\u00e9 l\u00fc l'era tant \u00fcn b\u00f2n omass e ins\u00ec da poch che inveci da vindic\u00e0 da om gi\u00fcst i ingi\u00fcri di altar, 'l soportava da povar coj\u00f3n t\u00fccc i dispressi che 'gh favan a l\u00fc; tant l'\u00e8 vera che se j\u00fcn gh'aveva quaich dispias\u00e8 'l sfogava la s\u00f2 passi\u00f3n con f\u00e0gh quaicoss a l\u00fc. Sintanda ins\u00ec cla povra dona gh'\u00e8 cascaa i brass: ma par sfog\u00e0 'n poo 'l s\u00f2 c\u00f6r, l'ha pinsaa da mincion\u00e0 cul re; e pianzinda la s'\u00e8 portaa dadnan a l\u00fc e gh'ha dii: \"Car 'l m\u00e8 Sci\u00f3r, m\u00ec vegni n\u00f2 ch\u00ec dadnan a t\u00ec parch\u00e8 ta 'm faia gi\u00fcstisia di ingi\u00fcri che m'han fai; ma in paga 't preghi che t\u00ec t'abia da mostr\u00e0m come 't fee a mand\u00e0 gi\u00fc t\u00fct cul che senti a d\u00ec che 't fan; parch\u00e8 imparanda da t\u00ec p\u00f6ssa anca m\u00ec lass\u00e0 cur t\u00fct cul che m'han fai. E, 'l sa 'l Sign\u00f3r se m\u00ec podiss f\u00e0l!, volontera 't cedaria i m\u00e8 dispias\u00ec e mag\u00f3n a t\u00ec che 't see ins\u00ec b\u00f2n a mand\u00e0i gi\u00fc\".\n'L re, che fina in \u00f3ra l'era stai \u00fcn dormi\u00f3n, \u00fcn pigar, quasi svigiandas t\u00fct int \u00fcn bot, comincianda dl'ofesa faia a cula sci\u00f3ra, gh'ha fai gi\u00fcstisia in regola, e p\u00f6 l'\u00e8 divintaa l'om p\u00fcssee teribil inc\u00f3ntra cui ch'avrian fai quaicoss incontrari a l'onur dla s\u00f2 cur\u00f3na.\nGiovanni Papanti, \"I parlari italiani in Certaldo\", 1875, pagg. 248-249\nDialetto di Vigevano.\nDunca m\u00e8 digh ca qu\u00e2nd j'iva al prim re 'd Cipar, dopo ca Gutifree 'd Buj\u00f4n l'ha bv\u00fc\u00fc guadagn\u00e4 ra Tera S\u00e2nta, j'\u00e8 capitaa ca 'na n\u00f2bla 'd Guasc\u00f2gna l'iva 'nd\u00e0cia, vistii da piligrin, al Sapulcar; e 'gnind indree, riv\u00e4 'ch l'\u00e8 stacia a Cipar, serti baluss\u00f4n 'd br\u00fct vil\u00e2n a gh'h\u00e2n facci di scalf\u00fcri, ma gross ben. Dopo p\u00f6, pina 'd mag\u00f4n e t\u00fcta malinc\u00f2nia gh'\u00e8 'gn\u00fc\u00fc in ment d'and\u00e0gra a c\u00fcnt\u00e4 al re, gh'\u00e8 'gn\u00fc\u00fc in ment: ma j'\u00e8 stacc dra buna gent ca gh'h\u00e2n dicc ch'l'ha risparmiss ra s\u00f2 str\u00e4, perch\u00e9 'l re l'iva un mischin ins\u00e8 gargan\u00e8 e ca 'l variva a gnent, ch'insc\u00e2mbi 'd jess gi\u00fcst e da met in parz\u00f4n cui ch'i f\u00e2n 'ma di dispressi ai altar, a 's lassiva sempar f\u00e4 cun i pee, propi da car\u00f2gna: ad manera ca quij ch'i ivan dal ghigne\u00f4n, s'a 's sfughivan cun d\u00ecgan par i purs\u00e8, o 'gh fivan ra minee. Qu\u00e2nd l'ha sintii ins\u00e8 cula dona l\u00e0, la siva gnent cuma f\u00e4 a sbur\u00ec ra s\u00f2 rabia, e par sfug\u00e4ss a gh'\u00e8 'gn\u00fc\u00fc in ment d'and\u00e4gh a d\u00e4 'na mustass\u00e4 al re. L'\u00e8 'ndacia dadn\u00e2n a l\u00fc t\u00fcta l\u00fcrenta e p\u00f6 gh'ha dicc: \"C\u00e4r al m\u00e8 re, m\u00e8 sun 'gn\u00fc\u00fc da v\u00fc gnent parch\u00e8 me specia ca v\u00fc 'm fii i m\u00e8 pratansi\u00f4n par al mal ca m'h\u00e2n facc, ma in pagament m\u00e8 'v preghi ad d\u00ecm cuma fii av\u00e8i ins\u00e8 t\u00e2nta pasiensa par al mal ca 'v f\u00e2n a v\u00fc, par ca p\u00f6ssa anca m\u00e8 av\u00e8in altart\u00e2nt par al m\u00e8 ca, 'l sa 'l Signur, sa m\u00e8 pudiss va 'l dariss par agnent vuluntera, da z\u00e0 ca v\u00fc sii v\u00fcn ca 'v n'in fa poch o gnent\".\nAl re, 'ch l'iva stacc fin inlura l\u00f2ch, e franciss franciss, t\u00fct int un tracc cuma ca sa 's svigiss, cmissipi\u00e2nd dal mal ch'i ivan facc a cula d\u00f2na l\u00e0, ca p\u00f6 a gh'ha facc ra s\u00f2 ras\u00f4n, s'\u00e8 miss a d\u00e0j adoss, s'\u00e8 miss, sensa di guarda ca 'd d\u00f2, a t\u00fccc quij d'urin\u00e2n i ins\u00fcltivan ra s\u00f2 curuna.\nGiovanni Papanti, \"I parlari italiani in Certaldo\", 1875, pagg. 350-351\nLa parabula del Fi\u00f6 Trasun.\nTratta dal libro \"I parlari del Novarese e della Lomellina\" dell'avvocato Antonio Rusconi, scritta nel 1878."}
{"id": "3232998", "revid": "743200", "url": "https://it.wikipedia.org/wiki?curid=3232998", "title": "Wembley Championship 1970", "text": "Il Wembley Championship 1970 \u00e8 stato un torneo di tennis giocato sul sintetico indoor della Wembley Arena di Londra in Inghilterra. \u00c8 stata la 26\u00aa edizione del torneo che fa parte del Pepsi-Cola Grand Prix 1970. Il torneo si \u00e8 giocato dal 16 al 21 novembre 1970.\nCampioni.\nSingolare maschile.\n Rod Laver ha battuto in finale Cliff Richey 6-3, 6-4, 7-5\nDoppio maschile.\n Ken Rosewall / Stan Smith hanno battuto in finale Ilie N\u0103stase / Ion \u021airiac 6-4 6-3 6-2"}
{"id": "3232999", "revid": "297059", "url": "https://it.wikipedia.org/wiki?curid=3232999", "title": "Trasferimento lineare di energia", "text": ""}
{"id": "3233003", "revid": "177966", "url": "https://it.wikipedia.org/wiki?curid=3233003", "title": "Marmo Rosso di Verona", "text": ""}
{"id": "3233007", "revid": "287204", "url": "https://it.wikipedia.org/wiki?curid=3233007", "title": "All American Nightmare (singolo)", "text": "All American Nightmare \u00e8 il primo singolo estratto dall'album omonimo della rock band statunitense Hinder. \u00c8 stato pubblicato il 14 settembre 2010 e reso disponibile per il digital download dal 5 ottobre. Ha debuttato nelle Active Rock charts e nella Hot Mainstream Rock Tracks alla numero 30, arrivando nella Rock Songs chart alla numero 22.\nIl video della canzone, dove la band non appare, ha come protagonista la modella Jesse Lee Denning nella parte di \"un piccolo demonio tatuato all'interno dei suoi incubi.\""}
{"id": "3233009", "revid": "599013", "url": "https://it.wikipedia.org/wiki?curid=3233009", "title": "Mildred (Kansas)", "text": "Mildred \u00e8 un centro abitato (\"city\") degli Stati Uniti d'America, situato nella Contea di Allen, nello Stato del Kansas. In una stima del 2006 la popolazione era di 35 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Mildred si estende su una superficie di 0,6 km\u00b2, tutti occupati da terre.\nPopolazione.\nSecondo il censimento del 2000, a Mildred vivevano 36 persone, ed erano presenti 9 gruppi familiari. La densit\u00e0 di popolazione era di 58,6 ab./km\u00b2. Nel territorio comunale si trovavano 24 unit\u00e0 edificate. Per quanto riguarda la composizione etnica degli abitanti, il 94,44% era bianco e il 5,56% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 22,2% era al di sotto dei 18, l'8,3% fra i 18 e i 24, il 27,8% fra i 25 e i 44, il 25,0% fra i 45 e i 64, mentre infine il 16,7% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 111,8 uomini."}
{"id": "3233016", "revid": "124621569", "url": "https://it.wikipedia.org/wiki?curid=3233016", "title": "WEA Italiana", "text": "La WEA Italiana \u00e8 stata una etichetta discografica italiana, emanazione del gruppo WEA americano (ora Warner Music Group), attiva negli anni '70 e '80.\nStoria della WEA in Italia.\nLa sigla \"WEA\" \u00e8 l'acronimo di Warner Bros. Records, Elektra Records ed Atlantic Records; per tutti gli anni '60 la distribuzione dei dischi di queste tre etichette in Italia era curata da altre case discografiche, come la SAAR, la Vedette e la RIFI; per tutta la prima met\u00e0 dei '70, in coincidenza della nascita della Kinney National Company, la distribuzione italiana fu unificata sotto la Dischi Ricordi.\nNel 1975 venne fondata la WEA Italiana, con sede a Milano, che pubblic\u00f2 e distribu\u00ec in prima persona sia il catalogo americano che le incisioni di artisti italiani, messi sotto contratto, sia con la Warner Bros. Records (usando il logo \"WB\" della Warner Bros., per artisti come i New Trolls, Mia Martini ed altri) che con il marchio Wea (Loretta Goggi, Sammy Barbot ed altri).\nNel 1989, dopo l'acquisizione della Compagnia Generale del Disco, \u00e8 confluita nella Warner Music Italy insieme alla Warner Bros. Records.\nI dischi pubblicati.\nCriteri di datazione.\nPer la datazione ci siamo basati sull'etichetta del disco, sul vinile o sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, inciso sul vinile).\n45 giri - serie 24.\nA partire dal 1983 la Wea cambi\u00f2 la catalogazione delle emissioni discografiche: la cosa particolare \u00e8 che venne adottata una numerazione decrescente, al contrario delle convenzioni comunemente usate dalle altre etichette.\n45 giri - serie 9031.\nA partire dal 1990 la Wea cambi\u00f2 nuovamente la catalogazione delle emissioni discografiche, usando il prefisso 9031 con numerazione crescente"}
{"id": "3233017", "revid": "200568", "url": "https://it.wikipedia.org/wiki?curid=3233017", "title": "B\u00eernova", "text": "B\u00eernova \u00e8 un comune della Moldavia situato nel distretto di Ocni\u021ba di 2.342 abitanti al censimento del 2004"}
{"id": "3233023", "revid": "599013", "url": "https://it.wikipedia.org/wiki?curid=3233023", "title": "Moran (Kansas)", "text": "Moran \u00e8 un centro abitato (\"city\") degli Stati Uniti d'America, situato nella Contea di Allen, nello Stato del Kansas. In una stima del 2007 la popolazione era di 526 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Moran si estende su una superficie di 1,1 km\u00b2, tutti occupati da terre.\nPopolazione.\nSecondo il censimento del 2000, a Moran vivevano 562 persone, ed erano presenti 140 gruppi familiari. La densit\u00e0 di popolazione era di 521,7 ab./km\u00b2. Nel territorio comunale si trovavano 255 unit\u00e0 edificate. Per quanto riguarda la composizione etnica degli abitanti, il 96,44% era bianco, lo 0,36% era afroamericano, l'1,96% era nativo e l'1,25% apparteneva a due o pi\u00f9 razze. La popolazione di ogni razza ispanica corrispondeva allo 0,36% degli abitanti.\nPer quanto riguarda la suddivisione della popolazione in fasce d'et\u00e0, il 24,7% era al di sotto dei 18, il 7,7% fra i 18 e i 24, il 21,9% fra i 25 e i 44, il 20,5% fra i 45 e i 64, mentre infine il 25,3% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 90,5 uomini."}
{"id": "3233026", "revid": "123005838", "url": "https://it.wikipedia.org/wiki?curid=3233026", "title": "Norgesmesterskapet 2000", "text": "La Norgesmesterskapet 2000 \u00e8 la 95\u00aa edizione della manifestazione. Iniziata il 4 maggio 2000, si concluse il 30 ottobre 2000 con la finale all'Ullevaal Stadion. La squadra campione in carica fu il Rosenborg.\nFormula.\nLa competizione \u00e8 interamente ad eliminazione diretta. Tutti i turni si svolgono in gara unica, con eventuali tempi supplementari e calci di rigore."}
{"id": "3233030", "revid": "108883133", "url": "https://it.wikipedia.org/wiki?curid=3233030", "title": "Eug\u00e8ne Kabongo", "text": "Carriera.\nDurante la sua carriera ha giocato con varie squadre di club, tra cui il Lione, in cui ha militato dal 1987 al 1990.\nCon la Nazionale dello Zaire conta 25 presenze e 6 reti.\nNel 2002 \u00e8 stato allenatore della Nazionale della Repubblica Democratica del Congo."}
{"id": "3233032", "revid": "1522738", "url": "https://it.wikipedia.org/wiki?curid=3233032", "title": "Romanda Cassin", "text": ""}
{"id": "3233034", "revid": "599013", "url": "https://it.wikipedia.org/wiki?curid=3233034", "title": "Dorval Rodrigues", "text": "Biografia.\nNato nella capitale dello Stato del Rio Grande do Sul, inizi\u00f2 a giocare a calcio molto giovane. Durante il suo periodo da professionista, era celebre per trascorrere molto tempo fuori casa, uscendo da solo per frequentare locali notturni. Ci\u00f2 nonostante, non fu criticato n\u00e9 dalla stampa n\u00e9 dai tifosi, in quanto le sue gesta fuori dal campo non influivano sulle sue prestazioni in partita. Oltretutto, nel Santos di quegli anni, i giocatori godevano di grande libert\u00e0, e potevano trascorrere le ore in cui non erano impegnati in allenamenti o partite come desideravano. Dopo essersi ritirato dal mondo del calcio giocato, Dorval si \u00e8 trasferito a Vila Santa Catarina, nel sud dello stato di San Paolo, gestendo una scuola calcio a Jabaquara.\nCaratteristiche tecniche.\nGiocava come centrocampista offensivo, ricoprendo il ruolo di ala destra. Era dotato di grande velocit\u00e0 e perizia sia nel cross che nel dribbling, nonch\u00e9 di una peculiare capacit\u00e0 realizzativa. Per la sua abilit\u00e0 tecnica era soprannominato \"P\u00e9-de-valsa\".\nCarriera.\nClub.\nInizi\u00f2 a giocare nelle giovanili del Gr\u00eamio, ma fu il For\u00e7a e Luz che gli diede la possibilit\u00e0 di debuttare nel calcio professionistico. Durante la militanza con tale club, di rilevanza secondaria nel panorama del calcio \"ga\u00facho\", arriv\u00f2 a essere convocato per la selezione dello Stato del Rio Grande do Sul per un torneo in Messico Nell'ottobre del 1956 fu dunque ceduto al Santos, che lo aveva notato in seguito alla sua militanza nel For\u00e7a e Luz; per smorzare l'impatto del giocatore con un differente stile di gioco, quello messo in atto nello Stato di San Paolo, la societ\u00e0 decise di mandarlo in prestito per tre mesi nel Juventus perch\u00e9 si adattasse con maggior agio, non dovendo subito vestire la maglia di un club importante come il Santos. Nel suo periodo a Rua Javari fece bene, e, al suo ritorno al Santos, ottenne di poter giocare titolare, al posto di Alfredinho. Le prime stagioni di Dorval furono segnate dalle vittorie in ambito nazionale, con l'ossatura della squadra formata da, tra gli altri, Del Vecchio e Tite, cui presto si aggiunsero Pel\u00e9, Coutinho e Pepe. Nel 1960 fu ceduto al Bangu, dove rimase per due stagioni, partecipando al Campionato Carioca. Tornato al Santos, visse il miglior periodo della sua carriera, aggiudicandosi, nel 1962, quattro titoli: un campionato statale, una Ta\u00e7a Brasil e, soprattutto, l'accoppiata Coppa Libertadores-Coppa Intercontinentale. Di quelle formazioni, Dorval fu l'ala destra, giocando in entrambe le competizioni da titolare fisso. Nel 1963 ripet\u00e9 l'impresa, con la sola differenza che al Paulist\u00e3o si sostitu\u00ec il Torneio Rio-S\u00e3o Paulo. Nel 1964 lasci\u00f2 il Brasile per disputare, per la prima volta in carriera, una stagione in un campionato estero: la destinazione scelta fu l'Argentina, e, con la maglia del Racing di Avellaneda, Dorval prese parte alla Primera Divisi\u00f3n 1964. L'esperienza per\u00f2 si concluse al termine del campionato, e dopo venticinque partite si risolse a tornare in patria, accasandosi nuovamente al Santos. Nel 1966 vinse l'ultimo titolo con la maglia del \"Peixe\", e l'anno dopo lasci\u00f2 definitivamente Vila Belmiro, dopo 198 gol in 612 partite, sesto miglior marcatore della storia del club. Un breve periodo nel Palmeiras (venti partite e nessuna rete segnata) fece da preludio al suo trasferimento all'Atl\u00e9tico Paranaense, dove rimase dal 1968 al 1971, vincendo un titolo statale nel 1970. L'ultima esperienza all'estero fu con i venezuelani del Valencia, mentre nel 1972 pose fine alla sua carriera giocando per il Saad, insieme ai vecchi compagni Coutinho e Joel.\nNazionale.\nLa carriera di Dorval con la maglia della selezione nazionale brasiliana non present\u00f2 particolari momenti di spicco: ci\u00f2 \u00e8 imputabile alla presenza di campioni a lui coevi come Garrincha, che giocava nel suo stesso ruolo, o Joel, che fu convocato al suo posto per il . La prima partita di Dorval con la Nazionale risale al 1959, anno in cui prese parte al Campeonato Sudamericano de Football di ; debutt\u00f2 il 10 marzo 1959 a Buenos Aires contro il , giocando l'intero incontro. Gioc\u00f2 poi contro il , ma venne estromesso dalla squadra titolare nella partita del 21 marzo contro la , poich\u00e9 il CT scelse Garrincha al suo posto. Dorval torn\u00f2 in campo contro l' cinque giorni dopo, sostituendo lo stesso Garrincha, avvenimento che si ripet\u00e9 il 29 marzo contro il . La sfida decisiva con l', che vide un pareggio per 1-1 che favor\u00ec la nazionale con la maglia biancoazzurra, non fu giocata da Dorval, a cui venne preferito Garrincha. Tra i titoli vinti dal giocatore con la Nazionale si annoverano due trofei, la Coppa O'Higgins e la Copa Roca."}
{"id": "3233037", "revid": "767487", "url": "https://it.wikipedia.org/wiki?curid=3233037", "title": "Savonburg", "text": "Savonburg \u00e8 un centro abitato (\"city\") degli Stati Uniti d'America, situato nella Contea di Allen, nello Stato del Kansas. In una stima del 2007 la popolazione era di 87 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Savonburg si estende su una superficie di 0,5 km\u00b2, tutti occupati da terre.\nPopolazione.\nSecondo il censimento del 2000, a Savonburg vivevano 91 persone, ed erano presenti 24 gruppi familiari. La densit\u00e0 di popolazione era di 178,6 ab./km\u00b2. Nel territorio comunale si trovavano 45 unit\u00e0 edificate. Per quanto riguarda la composizione etnica degli abitanti, il 92,31% era bianco, il 6,59% era nativo e l'1,10% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 24,2% era al di sotto dei 18, il 7,7% fra i 18 e i 24, il 22,0% fra i 25 e i 44, il 28,6% fra i 45 e i 64, mentre infine il 17,6% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 85,7 uomini."}
{"id": "3233040", "revid": "1516566", "url": "https://it.wikipedia.org/wiki?curid=3233040", "title": "Narvalo (sommergibile 1907)", "text": "Il Narvalo \u00e8 stato un sommergibile della Regia Marina.\nStoria.\nDopo l'entrata in servizio fu impiegato nell'addestramento nelle acque dell'Alto Adriatico, avendo come base Venezia.\nPrese parte all'esercitazione del 1908 in Mar Tirreno.\nAll'ingresso dell'Italia nella prima guerra mondiale fu dislocato a Brindisi, in seno alla IV Squadriglia Sommergibili, con il tenente di vascello Ottavio Siccoli come comandante. Fu impiegato in funzione difensiva.\nNel 1916 assunse il comando dell'unit\u00e0 il tenente di vascello Baccon; nel maggio dello stesso anno il sommergibile fu messo sotto il controllo diretto del Comando Sommergibili.\nNel gennaio 1917 comandava il sommergibile il tenente di vascello Cavalleri.\nNel 1918 \u2013 comandava l'unit\u00e0 il tenente di vascello Gino Bombelli \u2013 fu trasferito a Porto Corsini.\nIl 3 agosto 1918 fu messo in riserva e venne successivamente radiato e demolito.\nIn tutta la guerra il \"Narvalo\" aveva svolto complessivamente 65 missioni di agguato difensivo a breve distanza dalla costa, per totali 436 ore di navigazione in superficie e 268 in immersione."}
{"id": "3233042", "revid": "1149807", "url": "https://it.wikipedia.org/wiki?curid=3233042", "title": "Rosco McQueen Firefighter Extreme", "text": "Rosco McQueen Firefighter Extreme, conosciuto anche semplicemente come Rosco McQueen, \u00e8 un videogioco d'azione per PlayStation pubblicato dalla SCEE tra settembre 1997 e novembre 1998.\nModalit\u00e0 di gioco.\nIl protagonista del gioco \u00e8 Rosco McQueen, un vigile del fuoco, il cui scopo \u00e8, oltre a spegnere gli incendi e salvare delle persone bloccate negli edifici incendiati, sconfiggere Sylvester Square ed i suoi scagnozzi robot.\nRosco \u00e8 munito di un'ascia per sconfiggere i nemici robot presenti nel gioco e di un contenitore d'acqua con un tubo per spegnere gli incendi. Tuttavia l'acqua non \u00e8 infinita e il protagonista deve recuperarne delle \"munizioni\" durante il gioco. Rosco non deve stare per\u00f2 troppo tempo consecutivamente a contatto con il calore, altrimenti avviene il cosiddetto game over."}
{"id": "3233050", "revid": "88740", "url": "https://it.wikipedia.org/wiki?curid=3233050", "title": "Garnett", "text": ""}
{"id": "3233053", "revid": "729019", "url": "https://it.wikipedia.org/wiki?curid=3233053", "title": "Junkers CLS.I", "text": "Lo Junkers CLS.I (designazione aziendale J 11) era un idroricognitore monomotore ad ala bassa prodotto in piccola serie dall'azienda tedesco imperiale Junkers &amp; Co. negli anni dieci del XX secolo ed utilizzato dalla Kaiserliche Marine, la marina militare dell'Impero tedesco, nelle ultime fasi della prima guerra mondiale.\nDerivato direttamente dal CL.I (J 10) da attacco al suolo se ne distingueva essenzialmente per l'adozione dei due galleggianti posti al di sotto della fusoliera. Fu l'ultimo modello sviluppato dall'azienda prima del termine del conflitto.\nStoria.\nDopo l'inizio della prima guerra mondiale, al seguito della crescente minaccia di attacchi aerei alle proprie basi, la Kaiserliche Marine emise una specifica per la fornitura di un idrovolante monoposto da utilizzare nei ruoli di caccia, interdizione e ricognizione aerea.\nNell'ottobre 1916 vi fu un incontro tra Hugo Junkers ed un ufficiale della Kaiserliche per definire le caratteristiche del progetto per adattarle alle esigenze di servizio ed in quell'occasione Junkers dichiar\u00f2 di riuscire a realizzare un ricognitore marittimo a lungo raggio, un biplano realizzato in tecnica mista, in grado di avere un'autonomia di 6-7 ore. Tuttavia anche a causa dell'inesperienza nella costruzione di velivoli con struttura lignea, bench\u00e9 avesse richiesto la collaborazione alla Fokker, il progetto venne accantonato.\nSviluppo.\nAll'avvicinarsi del termine di scadenza Junkers decise comunque di rispettare gli accordi intrapresi. Vennero prelevati due J 10, designazione Idflieg CL.I, dalla linea di produzione (7501 e 7503) modificandoli per permettere al modello di operare da superfici acquatiche. I velivoli, che assunsero la designazione aziendale J 11, mantenevano quasi inalterate le caratteristiche generali del loro predecessore, monomotore monoplano di costruzione metallica. Le differenze introdotte riguardavano, oltre alla sostituzione del carrello d'atterraggio con una struttura tubolare che collegava la parte inferiore del velivolo a due galleggianti, l'adozione di una diversa motorizzazione, il BMW IIIa da 185 PS (136 kW), di un'ala dalla maggiore apertura e di una pinna dorsale triangolare posta davanti alla deriva per migliorarne la stabilit\u00e0 longitudinale.\nIl primo dei due esemplari venne portato in volo per la prima volta il 3 ottobre 1918, ai comandi dell'ufficiale di marina Richard Thiedemann, che in seguito divenne pilota collaudatore dell'azienda di Dessau, che lo giudic\u00f2 favorevolmente. La velocit\u00e0 massima raggiunta era superiore a quella degli altri velivoli in possesso della Kaiserliche Marine e, grazie alla sua struttura metallica, si rivel\u00f2 essere in grado di decollare ed ammarare anche in presenza di un vento pari a 8 m/s.\nSi decise quindi di avviare la produzione di un terzo esemplare da affiancare ai primi due per continuare i test durante missioni operative. Queste evidenziarono anche l'efficacia del trattamento applicato alle lamiere di duralluminio ondulato che componevano il velivolo e che, se non trattate, potevano essere facilmente corrose dall'acqua salmastra.\nImpiego operativo.\nDue esemplari vennero acquisiti dalla marina militare imperiale ed utilizzati fino al termine della prima guerra mondiale. Al termine del conflitto ogni successivo ordine previsto venne cancellato, ma l'esperienza acquisita dal programma di test venne successivamente utilizzata per le versioni idrovolante dei modelli A 20 ed F13."}
{"id": "3233055", "revid": "18323", "url": "https://it.wikipedia.org/wiki?curid=3233055", "title": "Campionati del mondo Ironman del 1987", "text": "I Campionati del mondo Ironman del 1987 hanno visto trionfare per la sesta volta tra gli uomini lo statunitense Dave Scott, davanti al connazionale Mark Allen e Greg Stewart, quest'ultimo primo australiano a salire sul podio della competizione.\nTra le donne si \u00e8 laureata campionessa del mondo la neozelandese Erin Baker, che ha registrato il tempo record nella competizione, chiudendo con un tempo finale di 9:35:25 e abbassando di quasi quindici minuti il precedente record appartenente a Paula Newby-Fraser nell'edizione del 1986.\nSi \u00e8 trattata della 11\u00aa edizione dei campionati mondiali di Ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3233058", "revid": "18323", "url": "https://it.wikipedia.org/wiki?curid=3233058", "title": "Campionati del mondo Ironman del 1988", "text": "I Campionati del mondo Ironman del 1988 hanno visto trionfare tra gli uomini lo statunitense Scott Molina, davanti ai connazionali Mike Pigg e Ken Glah.\nTra le donne si \u00e8 laureata campionessa del mondo per la seconda volta la zimbabwese Paula Newby-Fraser che ha registrato il tempo record nella competizione, chiudendo con un tempo finale di 9:01:01 e abbassando di pi\u00f9 di trenta minuti il precedente record appartenente a Erin Baker nell'edizione del 1987.\nSi \u00e8 trattata della 12\u00aa edizione dei campionati mondiali di Ironman, che si tengono annualmente dal 1978 con una competizione addizionale che si \u00e8 svolta nel 1982. I campionati sono organizzati dalla World Triathlon Corporation (WTC)."}
{"id": "3233063", "revid": "767487", "url": "https://it.wikipedia.org/wiki?curid=3233063", "title": "Distretto di \u0130zmit", "text": " \nIl distretto di \u0130zmit costituisce il distretto centrale della provincia di Kocaeli, in Turchia.\nGeografia fisica.\nIl distretto si trova in fondo al golfo di \u0130zmit sulla principale direttrice stradale e ferroviaria tra Ankara e Istanbul. Confina con i distretti di Derince, Kand\u0131ra, Adapazar\u0131, Kartepe e Ba\u015fiskele.\nAmministrazioni.\nAl distretto, oltre al centro capoluogo, appartengono 50 villaggi in cui vivono circa 20.000 persone (2009)."}
{"id": "3233064", "revid": "729019", "url": "https://it.wikipedia.org/wiki?curid=3233064", "title": "Machiavelli (gioco da tavolo)", "text": "Machiavelli \u00e8 un gioco da tavolo creato da S. Craig Taylor e James B. Wood pubblicato per la prima volta dalla Battleline Publications nel 1977 e acquistato nel 1979 dalla Avalon Hill (oggi appartenente alla Hasbro). Ambientato nell'Italia rinascimentale i giocatori rappresentano il Ducato di Milano, la Repubblica di Venezia, il Regno di Napoli, lo Stato Pontificio, il Regno di Francia dei Valois, l'Austria degli Asburgo e l'Impero Ottomano.\nIl gioco condivide molte delle regole base di \"Diplomacy\" e ne introduce nuove, come il denaro, le bustarelle, tre stagioni per anno, guarnigioni ed eventi casuali come l'epidemie e la carestia. Contiene scenari adatti al gioco da quattro ad otto giocatori, anche se \u00e8 preferibile giocarlo con sei o pi\u00f9 giocatori.\nRegole.\nGeneralit\u00e0.\nIl tavoliere \u00e8 una mappa della penisola italiana e dei paesi vicini, incluso il sudest della Francia, la Svizzera, l'Austria, l'Ungheria, le coste del mare Adriatico, Tunisi e le isole di Corsica e Sardegna. La mappa \u00e8 divisa in 73 aree differenti, che possono essere di due tipi: \"provincia\" e \"mare\". Alcune delle province hanno una citt\u00e0, che pu\u00f2 essere fortificata. Alcune delle citt\u00e0 fortificate possiedono anche un \"porto\".\nOgni giocatore ha una serie di pedine dello stesso colore, che rappresentano le unit\u00e0 militari: eserciti, flotte e guarnigioni. Il gioco include anche altre pedine che rappresentano tentativi di assassinio, ribellione, carestia e ducati (la moneta di \"Machiavelli\")\nIl gioco include due dadi a sei facce usati con alcune regole opzionali od avanzate, come i disastri naturali od i tentativi di assassinio.\nSvolgimento del gioco.\nPer vincere un giocatore deve ottenere il controllo di un certo numero di province prima degli altri giocatori. Di solito questo \u00e8 pari a 15 province, sebbene ci si possa accordare per il controllo di met\u00e0 delle province (ventitr\u00e9) per un gioco pi\u00f9 lungo.\nIl gioco \u00e8 diviso in \"anni\" e ogni anno \u00e8 composto di tre stagioni (primavera, estate e autunno). Ogni stagione \u00e8 un turno di gioco. I giocatori scrivono segretamente i loro ordini su un foglio di carta e questi vengono letti ed eseguiti simultaneamente. Ci\u00f2 rende \"Machiavelli\" adatto al Play by Mail. Il gioco presenta quattro scenari diversi che spiegano la disposizione iniziale delle unit\u00e0 militari di ogni giocatore.\nNel gioco base, senza regole opzionali o avanzate ogni anno \u00e8 giocato nel seguente ordine:\nNella fase di scrittura degli ordini il giocatore pu\u00f2 dare un ordine ad ognuna delle sue unit\u00e0. Gli ordini possibili sono \"Restare\" (Hold), \"Muovere\" (Advance), \"Assediare\" (Besiege), \"Supportare\" (Support) e \"Trasportare\" (Convoy).\nIl gioco avanzato aggiunge regole per finanze, spese e bustarelle, ribellioni e assassinii\nInoltre si possono usare alcune regole opzionali per aggiungere una maggiore casualit\u00e0: scomuniche (edizione del 1995), disastri naturali (pestilenze e carestie), unit\u00e0 speciali, movimento strategico (edizione del 1995), prestito di denaro e conquista."}
{"id": "3233067", "revid": "767487", "url": "https://it.wikipedia.org/wiki?curid=3233067", "title": "Colony (Kansas)", "text": "Colony \u00e8 un centro abitato (\"city\") degli Stati Uniti d'America, situato nella Contea di Anderson, nello Stato del Kansas. In una stima del 2007 la popolazione era di 374 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Colony si estende su una superficie di 1,3 km\u00b2, tutti occupati da terre.\nPopolazione.\nSecondo il censimento del 2000, a Colony vivevano 397 persone, ed erano presenti 120 gruppi familiari. La densit\u00e0 di popolazione era di 306,8 ab./km\u00b2. Nel territorio comunale si trovavano 186 unit\u00e0 edificate. Per quanto riguarda la composizione etnica degli abitanti, il 94,96% era bianco, lo 0,25% era afroamericano, lo 0,76% era nativo, lo 0,25% proveniva dall'Asia e il 3,78% apparteneva a due o pi\u00f9 razze. La popolazione di ogni razza ispanica corrispondeva al 2,02% degli abitanti.\nPer quanto riguarda la suddivisione della popolazione in fasce d'et\u00e0, il 26,4% era al di sotto dei 18, il 6,0% fra i 18 e i 24, il 21,9% fra i 25 e i 44, il 19,4% fra i 45 e i 64, mentre infine il 26,2% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 78,8 uomini."}
{"id": "3233072", "revid": "287204", "url": "https://it.wikipedia.org/wiki?curid=3233072", "title": "Passione di Torino", "text": "La Passione di Torino \u00e8 un dipinto a olio su tavola (56,7x92,2\u00a0cm) di Hans Memling, databile al 1470-1471 circa e conservato nella Galleria Sabauda di Torino.\nStoria.\nIl primo a citare la piccola tavola \u00e8 Giorgio Vasari, che scrisse nella prima edizione del 1550 delle \"Vite\" come una tavola del Memling era a Careggi, nella \u00abvilla fuora di Fiorenza della Illustrissima casa de' Medici\u00bb, precisando nell'edizione del 1558 che la tavola era di propriet\u00e0 del duca Cosimo I. Questi la don\u00f2 a papa Pio V che a sua volta la fece trasferire nel convento dei domenicani di Bosco Marengo da dove pervenne, nel 1832, nella neonata Galleria Sabauda di Torino.\nI committenti del dipinto, rappresentati nelle due estremit\u00e0 inferiori della tavola, sono stati riconosciuti, su base iconografica, in Maria e Tommaso Portinari, funzionario dei Medici, i quali si sposarono nel 1470 ed ebbero la prima figlia nel 1471: poich\u00e9 nessun figlio della coppia \u00e8 rappresentato nel dipinto, la data di composizione \u00e8 stata fissata al 1471.\nDescrizione e stile.\nLa tavola mostra un caleidoscopico microcosmo cittadino in cui, grazie al punto di vista rialzato, si colgono, concatenati da un ritmo serrato, tutti gli episodi della Passione di Cristo: dalla sua entrata a \"Gerusalemme\", in alto a sinistra, fino alla crocifissione, in alto a destra e, all'estremit\u00e0, dalla deposizione fino all'apparizione sul lago di Tiberiade.\nLa citt\u00e0 idealizzata di Gerusalemme mostra un profilo di torri e alte guglie che rimandano allo \"skyline\" delle citt\u00e0 commerciali fiamminghe. Il pittore us\u00f2 tutti gli spazi a disposizione del dipinto, in primo piano come nello sfondo paesaggistico, per rappresentare le numerose scene, mantenendo per\u00f2 sempre un'agevole leggibilit\u00e0 e coerenza. Il contesto realistico dopotutto si rifaceva a precisi suggerimenti dottrinali che incitavano a immaginare gli episodi evangelici nel contesto quotidiano della propria citt\u00e0.\nIn alto a sinistra, come gi\u00e0 accennato, ha inizio la narrazione, con l'entrata in Gerusalemme, seguita, poco pi\u00f9 a destra, dalla cacciata dei mercanti dal tempio, ambientata in un portichetto su una piazzetta. Poco sotto si vede il tradimento di Giuda e, tramite la parete aperta di un edificio, l'Ultima Cena e pi\u00f9 in basso, in primo piano, si svolgono l'orazione nel Getsemani e la cattura di Cristo, con la scena in cui Pietro mutila un soldato tagliandogli un orecchio. Si prosegue poco pi\u00f9 in alto, nella piazza centrale, con Ges\u00f9 portato davanti a Pilato, la costruzione della Croce e il rinnegamento di Pietro, ambientato davanti a un edificio in cui sono affacciati due spettatori, con un gallo che solitario sta appollaiato su una finestra. Al centro esatto, sotto l'arco di un maestoso edificio, ha poi luogo la flagellazione, con Ges\u00f9 legato alla colonna e denudato della veste che si trova abbandonata in terra. Seguono a destra il Cristo deriso, sempre in un edificio, la seconda interrogazione di Pilato (in un edificio stretto poco pi\u00f9 a destra) e la presentazione di Ges\u00f9 alla folla che decide di far liberare Barabba (forse l'uomo in penombra): particolarmente vivaci sono i gesti degli astanti che manifestano, sollevando e incrociando le braccia, la negazione della grazia a Ges\u00f9.\nInizia quindi la via Crucis, con il corteo di persone che esce dalle mura cittadine e la caduta di Cristo in primo piano a destra, assistito da Simone di Cirene. Si salta quindi allo sfondo, in alto a sinistra, dove Cristo \u00e8 inchiodato alla croce e poi crocifisso e deposto: in queste scene si raggiunge un culmine drammatico, raramente eguagliato, in seguito, dall'artista, pi\u00f9 a suo agio nelle auree incantate di fiaba. All'estrema destra, al centro, Ges\u00f9 sconfigge i demoni durante la discesa al Limbo. Un uomo che tiene per mano i figli, sulla strada della via Crucis, guarda verso il Cristo risorto, legando cos\u00ec le due parti del dipinto.\nSulla collina seguono poi la deposizione nel sepolcro e la Resurrezione, mentre poco sopra \u00e8 raffigurato il \"Noli me tangere\" e pi\u00f9 lontano ancora l'incontro sulla via per Emmaus. Infine, sul lago dello sfondo, che tanto dovette influenzare Perugino, si vede l'apparizione agli apostoli sul lago di Tiberiade.\nIn questa opera sono presenti tutti i filoni artistici che influenzarono Memling, dall'asciuttezza di Rogier van der Weyden, alla ricchezza cromatica di Dieric Bouts. L'osservatore resta rapito sia dagli squarci paesaggistici, sia dall'umanit\u00e0 riprodotta con estrema minuzia, sia nelle azioni che nei dettagli delle vesti, delle armature, degli attrezzi da lavoro. Estrema \u00e8 la cura degli effetti luminosi, come dimostra la diversa illuminazione della citt\u00e0: chiara e immersa nei bagliori del mattino a destra, cupa e notturna a sinistra, in modo anche da rappresentare l'evoluzione delle scene come un passaggio dal buio alla luce, dallo sconforto alla speranza."}
{"id": "3233073", "revid": "36643741", "url": "https://it.wikipedia.org/wiki?curid=3233073", "title": "Grandi Elettori", "text": ""}
