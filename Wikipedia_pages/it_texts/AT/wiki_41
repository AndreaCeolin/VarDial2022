{"id": "3194396", "revid": "123396249", "url": "https://it.wikipedia.org/wiki?curid=3194396", "title": "The Union", "text": "The Union \u00e8 un album nato dalla collaborazione tra Sir Elton John e Leon Russell, pubblicato il 19 ottobre 2010 negli Stati Uniti e il 25 ottobre dello stesso anno in Europa; costituisce il quarantasettesimo album (il trentunesimo in studio) del musicista britannico ed il trentottesimo (il trentacinquesimo in studio) del cantautore dell'Oklahoma.\nGenesi.\nIl progetto costituisce una novit\u00e0 nella discografia di Elton John, in quanto egli non aveva mai pubblicato in precedenza un disco di brani inediti in collaborazione con un altro artista.\nTutto nasce nel corso di un safari africano organizzato dalla rockstar e dallo storico partner David Furnish nel 2009 (precisamente nel mese di gennaio). Quest'ultimo aveva inserito nel proprio iPod la raccolta \"Retrospective\" (1997) di Leon Russell; Elton, accortosene, aveva iniziato ad ascoltare l'album (compreso il brano \"Back to the Island\") quando improvvisamente prorompe in lacrime, tornando idealmente agli inizi della sua carriera e al suo concerto di debutto in America, il primo di una serie di show al Troubadour Club di Los Angeles.\nTra il pubblico di quegli spettacoli c'era anche Russell, uno dei pi\u00f9 grandi idoli dell'allora sconosciuto Reginald Dwight (\"Non sottolineer\u00f2 mai abbastanza quanto sia importante l'influenza di Leon Russell sulla musica di Elton John e Bernie Taupin. Nel 1970, quando siamo andati in America e ho suonato al Troubadour, eravamo ossessionati dalla musica di Leon, e lo guardavamo come una sorta di dio musicale. Nel secondo concerto al Troubadour Club di Los Angeles lui era l\u00ec in prima fila, ma per fortuna non me ne sono accorto fin quasi alla fine dello spettacolo, altrimenti sarei diventato nervoso\", afferma Elton secondo quarto riportato sul suo sito ufficiale; anche nel 2008 John aveva confermato l'importanza che attribuiva al cantautore americano, stavolta nel corso di una trasmissione televisiva).\nA quell'epoca Leon era al top della propria carriera, dopo aver militato nella \"Wrecking Crew\" (il gruppo che accompagnava in studio Phil Spector), scoperto Joe Cocker (scrivendo per lui il brano \"Delta Lady\" e accompagnandolo nel corso del \"Mad Dogs &amp; Englishmen tour\") e suonato con artisti del calibro dei Beach Boys, dei Byrds e di Herb Alpert; in pi\u00f9, era ammirato da Frank Sinatra, Bob Dylan e George Harrison (e nel 1971 parteciper\u00e0 allo storico concerto di beneficenza per il Bangladesh, organizzato dall'ex-Beatle). Nell'estate del 1970, Leon si era incontrato per la prima volta con l'esordiente Elton e aveva avuto modo di studiarlo (\"Era cos\u00ec dinamico che pensai che la mia carriera fosse finita\", ricorda Russell); da allora, i due non avevano pi\u00f9 avuto modo di vedersi e, mentre John veniva consacrato come una delle pi\u00f9 grandi superstar del panorama musicale internazionale, la popolarit\u00e0 di Russell andava incredibilmente scemando (per quanto rimanesse un artista di culto tra gli esperti del settore), tanto da farlo cadere nell'anonimato presso il grande pubblico e da costringerlo addirittura a guidare personalmente il bus con il quale portare la propria band a suonare in piccoli e sconosciuti locali del profondo Ovest americano.\nElton decide quindi di intercettare telefonicamente il vecchio mentore per assicurargli una condizione economica accettabile e una nuova, meritata visibilit\u00e0 (dopo ben 37 anni).\nIl concept.\nLa rockstar, dopo aver contattato il produttore premio Oscar T-Bone Burnett grazie al proprio manager John Barbis, convince Leon a far parte dell'ambizioso progetto di un album collaborativo, sulla falsariga del disco \"Raising Sand\" di Robert Plant e Alison Krauss, sempre prodotto da Burnett (solo che in quest'ultimo caso le tracce dell'album si rivelavano essere delle cover in chiave folk rock di canzoni gi\u00e0 esistenti e non brani inediti composti in collaborazione). Il prodotto finale si sarebbe configurato come un lavoro tendenzialmente gospel, ma intriso di soul, rock, country, R&amp;B; generi spesso rivisitati nella discografia della rockstar britannica (basti pensare a \"Tumbleweed Connection\", ritenuto dai pi\u00f9 uno dei sommi capolavori del pianista di Pinner), anche se mai in maniera cos\u00ec radicale; le poche ballate di stampo eltoniano, inoltre, avrebbero rappresentato un'ulteriore evoluzione del disco in senso spiritualistico, sempre comunque in completa armonia con l'anima del prodotto. Praticamente, si ha come l'impressione che l'album contenga un unico filo conduttore incentrato sul profondo e incontaminato Selvaggio Ovest americano, configurandosi dunque come una sorta di omaggio ad un Paese quasi del tutto scomparso. L'apporto di Leon Russell (la figura centrale di tutto il progetto) si sarebbe rivelato determinante nella riuscita di quest'obiettivo.\nLa copertina del disco, coerentemente con la concettualit\u00e0 del tutto, sarebbe consistita in una foto di Annie Leibovitz e avrebbe presentato Elton e Leon seduti a due pianoforti (John su uno sgabello professionale, in veste di allievo, e Russell su uno di legno, in veste di maestro) in un'ariosa stanza, sobria, ma evocativa.\nRegistrazione.\nNell'ultima parte del 2009, Billy Joel cancella per uno sconosciuto malessere alcune date del \"Face to Face Tour\" in coppia con Elton; questo permette a John, appena ripresosi da un'infezione, di recarsi in California (precisamente agli studi del Village Recorder, a Los Angeles) insieme a Leon, T-Bone e lo storico paroliere Bernie Taupin (quest'ultimo aveva gi\u00e0 scritto alcuni testi): secondo quanto racconta la rockstar britannica, si rompe davvero il ghiaccio quando Burnett mostra al gruppo un video di Mahalia Jackson alle prese con \"Didn't It Rain\" al Newport Jazz Festival. A quel punto, il pianista di Pinner si siede al pianoforte e inizia a comporre il brano \"A Dream Come True\", subito seguito da Russell (durante le sessioni di registrazione, Elton avrebbe chiamato Leon \"The Master\"; quest'ultimo avrebbe affettuosamente risposto denominandolo \"The Governor\"): in questo modo, si viene a creare un'ottima intesa che avrebbe dato presto i suoi frutti. Infatti, in quattro giorni, vengono composti dieci brani, tra i quali l'inedito \"I Should Have Sent Roses\", ballata pop rock accreditata a Leon e Bernie; le sessioni di registrazione vere e proprie vengono poi programmate per gennaio.\nUna settimana prima della prevista registrazione del disco, Russell si sottopone a una delicata operazione al cervello (durata quasi sei ore), che lo debilita fortemente. Ci\u00f2 nonostante, prosegue il proprio lavoro con stoicit\u00e0 e determinazione; il regista Cameron Crowe (autore di film quali \"Vanilla Sky\", \"Elizabethtown\" e \"Almost Famous\") riprende tutte le sessioni di registrazione (caso unico nella discografia eltoniana e russelliana), compreso il momento in cui Leon presenta ad Elton e ai membri della compagnia il proprio brano \"The Hands of Angels\" (un'evocativa ballata dedicata alla rockstar britannica e al manager Barbis come ringraziamento per avergli salvato la vita), facendoli commuovere.\nOccorre porre l'attenzione sui musicisti che hanno fornito il proprio apporto al progetto (infatti, per la prima volta dai tempi di \"Victim of Love\", nel disco non appare alcun membro della Elton John Band), spesso fedelissimi del produttore Burnett: si citano, tra gli altri, il chitarrista Marc Ribot, Russ Paul e Robert Randolph (alla chitarra pedal steel), Dennis Crouch (al contrabbasso), il batterista Jim Keltner, il percussionista Jay Bellerose, il mandolinista Mike Compton, l'organista Booker T. Jones (al B3) e il tastierista Keefus Ciancia. \u00c8 inoltre presente una sezione fiati di alto livello, formata dai sassofonisti Joe Sublett, Tom Peterson e Jim \"GasPipe\" Thompson, dal trombettista Darrell Leonard e da Ira Nepus (al trombone), George Bohanon (al trombone e al corno), William Roper (alla tuba) e Maurice Spears (al trombone). Una \"session\" di coristi (tra cui Judith Hill, che avrebbe dovuto accompagnare Michael Jackson nel suo ultimo tour, e i due membri dei \"Chicago\" Jason Scheff e Lou Pardini) avrebbe aggiunto le coloriture necessarie al prodotto, contribuendo a renderlo di fatto l'erede dei dischi eltoniani prodotti tra il 1969 e il 1971 (fino all'LP \"Madman Across the Water\"), scevro da qualsivoglia effetto elettronico (tendenza produttiva gi\u00e0 espressa da \"Songs from the West Coast\" in poi, ma radicalizzata e autenticata definitivamente da T-Bone: egli, infatti, dona uno stampo \"old-fashioned\" e rustico ai 16 brani che vengono registrati durante le \"session\"; in pi\u00f9, partecipa alla composizione delle tracce \"Jimmie Rodgers' Dream\" e \"There's No Tomorrow\" e suona la chitarra elettrica in qualche pezzo). L'album contiene anche due prestigiose collaborazioni: infatti, il cantautore canadese Neil Young canta la seconda strofa della ballata rock \"Gone to Shiloh\" (drammatico pezzo concernente la Guerra di secessione americana e la battaglia di Shiloh, sulla falsariga concettuale di brani come \"My Father's Gun\", \"Where to Now St. Peter?\" e \"Indian Sunset\"), mentre Brian Wilson tesse sapienti trame corali che permeano la sinatriana \"When Love Is Dying\". In \"There's No Tomorrow\" vi \u00e8 un \"sample\" di \"Hymn #5\", brano gospel blues dei \"The Mighty Cannibal\" pubblicato nel 1966 (si tratta di una lettera scritta da un soldato di colore mandato a combattere in Vietnam). Per quattro brani, inoltre (rispettivamente la rockeggiante \"Hey Ahab\", \"When Love Is Dying\" e le ballate \"Mandalay Again\" e \"Never Too Old (to Hold Somebody)\"), era previsto un soffuso accompagnamento orchestrale arrangiato dall'eclettico Van Dike Parks, ma nel disco non ve n'\u00e8 alcuna traccia (evidentemente, dopo la registrazione, Burnett avr\u00e0 ritenuto opportuno eliminarlo per non sconfinare in un eccesso produttivo, ritenendo soddisfacente il pathos delle canzoni interessate anche senza l'apporto orchestrale).\nDurante le \"session\", Elton e Leon partecipano al \"MusiCares Concert\" in tributo a Neil Young, destando per la prima volta l'interesse dei media internazionali e colleghi: infatti, Ringo Starr, Sir Paul McCartney, Sharon Stone, Stevie Nicks, Grace Jones and LeAnn Rimes si recano agli studi di registrazione (ed \u00e8 in questo frangente che Wilson decide di partecipare al progetto, in quanto Leon aveva pi\u00f9 volte collaborato con i Beach Boys). Il tutto viene completato a ridosso del mese di marzo.\nIn definitiva, il disco consacra definitivamente la rinascita artistica eltoniana degli anni Duemila (intrapresa inizialmente con la colonna sonora \"The Road to El Dorado\" e affermatasi con gli album in studio \"Songs from the West Coast\", \"Peachtree Road\" e \"The Captain &amp; the Kid\"), qualificandosi probabilmente come il miglior album di Elton dopo il periodo d'oro degli anni Settanta, vero erede di \"Tumbleweed Connection\" e \"Madman Across the Water\".\nPromozione.\nNel mese di marzo 2010, Elton John aveva programmato con il percussionista Ray Cooper alcune date solo piano e percussioni in Sudafrica per il suo tour \"Under African Skies\": nel corso degli show aveva eseguito in anteprima \"Never Too Old (to Hold Somebody)\", subito recensita da \"Rolling Stone\". Un altro brano fuoriuscito delle \"session\" nel corso dell'anno \u00e8 stato l'inedito \"I Should Have Sent Roses\", composto da Leon e Bernie, mentre il 24 agosto \u00e8 stata resa disponibile come singolo in download su iTunes (e per i collezionisti anche in 7\") \"If It Wasn't for Bad\", traccia d'apertura del disco composta dal solo Russell (coerentemente con lo scopo dichiarato di \"The Union\": quello di assicurare a Leon nuova visibilit\u00e0 e ridargli lustro e meritato rispetto a livello internazionale). Il 17 settembre Elton tiene un concerto con Ray Cooper a Milano e presenta in anteprima mondiale \"Gone to Shiloh\". Nel corso della leg invernale del tour con Ray, infine, la rockstar elimina dalla scaletta \"The Emperor's New Clothes\" per lasciar spazio a \"When Love Is Dying\".\nA differenza degli album immediatamente precedenti, \"The Union\" ha potuto vantare un'ottima campagna promozionale ad opera della \"Universal\", anche se solo negli Stati Uniti e nel Regno Unito (negli altri Paesi del mondo l'uscita del disco \u00e8 passata praticamente sotto silenzio): anche le riviste musicali hanno dato ampia rilevanza al prodotto e presentavano tutte una pagina di promozione al lavoro.\nNegli Stati Uniti, ad esempio, \"If It Wasn't for Bad\" era stata nella top 40 della classifica AAA (o \"Triple A\") per 3 mesi, raggiungendo come miglior posizione il numero 25, e i due artisti avevano rilasciato una moltitudine di dichiarazioni poco tempo prima della distribuzione del disco, concedendosi a diverse interviste e partecipando a numerosi programmi radio e trasmissioni televisive; Burnett aveva messo su un particolare tipo di show itinerante (presentato a Boston il 16 ottobre) con i musicisti di \"The Union\" (\"The Speaking Clock Revue\") che vedeva Elton e Leon sul palco in compagnia di artisti quali, ad esempio, Elvis Costello, John Mellencamp, Jeff Bridges e Karen Elson (tutti prodotti da T-Bone). Inoltre, il 19 ottobre (giorno della pubblicazione del disco negli States), Elton e Leon avevano tenuto un grandioso concerto al Beacon Theater di New York (sempre insieme ai \"session men\" dell'album) completamente incentrato sui brani di \"The Union\" (ma prevedeva comunque due set separati: Russell aveva interpretato classici come \"A Song for You\", \"Delta Lady\", \"Stranger in a Strange Land\" e \"Tight Rope\", mentre Elton aveva suonato pezzi storici come \"Ballad of a Well-Known Gun\", \"Levon\" e \"Burn Down the Mission\", oltre ad alcuni dei suoi evergreen; il tutto era stato e filmato integralmente da Crowe e trasmesso dalla TV via cavo \"Fuse\") e la mattina seguente avevano suonato insieme per conto della trasmissione \"Good Morning America\" (trasmessa da ABC). In pi\u00f9, si \u00e8 avuto l'avvio di un \"The Union tour\" (comprendente per\u00f2 i membri della Elton John Band e quelli della formazione russelliana) negli ultimi mesi del 2010 e in programma per il 2011 (per il momento, esclusivamente negli USA). Infine, sono stati pubblicati come singoli (seppur esclusivamente radiofonici) i brani \"Eight Hundred Dollar Shoes\" (posizionatosi alla #3 nella classifica dei singoli di \"Rolling Stone\") e \"Hey Ahab\" (di quest'ultimo esiste anche un raro CD promo).\nAnche nel Regno Unito l'album ha avuto un'ottima promozione: basti pensare al fatto che ad agosto, su BBC Radio 2, sia stato trasmesso un mini-live di Russell (contenente l'anteprima mondiale di \"I Should Have Sent Roses\"). Sulla stessa emittente radiofonica, \"If It Wasn't for Bad\" e poi l'album erano stati \"Record of the Week\" e a settembre era stata dedicata a Leon una trasmissione in prima serata, completa di vari clip dei brani di \"The Union\"; in pi\u00f9, quando si \u00e8 avuta la distribuzione del disco in Europa (il 25 ottobre), l'emittente aveva trasmesso il concerto londinese di Elton &amp; Leon (con la band del disco e la presentazione live integrale di \"The Union\") per una settimana nel corso di una trasmissione della durata di 3 ore a partire dalla prima serata. In televisione, BBC tv 1 aveva trasmesso in seconda serata un'intervista a Elton (\"The One Show\") e la BBC tv 2 aveva dedicato alla rockstar uno special di 3 ore. Attualmente \u00e8 in programma la distribuzione di \"When Love Is Dying\" e \"I Should Have Sent Roses\" rispettivamente come secondo e terzo singolo britannico.\nNegli altri Paesi il disco non ha avuto alcuna promozione rilevante.\nAccoglienza della critica.\n\"The Union\" \u00e8 stato presentato il 5 luglio alla stampa europea (precisamente all'Electric Cinema di Londra) e il 20 luglio a quella statunitense (a Santa Monica); ha subito destato l'attenzione degli addetti al settore e ricevuto in massima parte critiche molto positive, spesso entusiasmanti (era dalla met\u00e0 degli anni Settanta che un album di Elton non riceveva simili elogi): basti pensare al fatto che il magazine londinese \"The Indipendent\" abbia assegnato al disco 5 stelle (il massimo punteggio), cos\u00ec come pure lo statunitense \"Rolling Stone\" (\u00e8 la prima volta che la rivista statunitense assegna il massimo voto ad un disco eltoniano; in seguito, lo inserir\u00e0 al terzo posto nella classifica dei migliori album dell'anno); tra l'altro, aveva gi\u00e0 assegnato 4 stelle al singolo \"If It Wasn't for Bad\" definendolo il migliore di quel numero del magazine, e quando John aveva presentato in anteprima \"Never Too Old\" nel corso del tour \"Under African Skies\", il brano era stato stranamente recensito come singolo con una valutazione di 3 stelle su 4). Al di qua dell'Atlantico, \"The Union\" ha ricevuto 4 stelle (su un massimo di 5) da diversi quotidiani britannici (il \"Daily Mirror\", il \"Financial Times\" e il \"Guardian\") e dalla rivista \"Uncut\", mentre \"Clash\" gliene ha assegnate 8 (su un massimo di 10). Negli Stati Uniti, il \"Los Angeles Times\" ha assegnato a \"The Union\" 3 stelle (su un massimo di 4), cos\u00ec come il \"Daily News\" (stavolta su un massimo di 5), mentre il magazine \"Slant\" gliene ha conferite soltanto 2 (e costituisce quindi una delle pochissime recensioni globali negative). Tra i database elettronici, occorre citare \"AllMusic\" con le sue 3,5 stelle (ma \u00e8 probabile che sia un errore in difetto, in quanto la recensione \u00e8 indiscutibilmente molto positiva) e le 4 stelle assegnate da \"Contactmusic.com\" e \"Consequence of Sound\". Infine, \u00e8 stato nominato dalla rivista \"MusicBox\" come miglior album dell'anno.\nAnche in Italia l'album ha ricevuto critiche sostanzialmente molto positive: infatti, il sito \"Discoclub65.it\" lo ha definito \"(...) sbalorditivo, un capolavoro che raccoglier\u00e0 consensi dei media di tutto il mondo (gi\u00e0 se ne parla come del nuovo 'Yellow Brick Road')\", mentre la rivista \"Jam\" gli ha attribuito 4 stelle (definendolo \"Una fusione eccitante di due concezioni musicali differenti, l'inglese e l'americana\"), cos\u00ec come pure il \"Venerd\u00ec\" di \"Repubblica\". Altre recensioni favorevoli sono arrivate da \"Il Giornale\" (\"\u00c8 un gran disco, che unisce i generi dribblando il pop di facile ascolto\") e dai siti \"Xtm.it\" (\"Il disco \u00e8 bello, la produzione superba riesce a dargli una caratterizzazione unica. Attenzione: potrebbe non piacervi al primo ascolto, ma ad ogni ascolto successivo rischiate di innamorarvi di un disco, che seppur privo di novit\u00e0, porta la musica che gi\u00e0 conosciamo a livelli altissimi (...). Sicuramente la migliore musica di Elton da anni\") e \"Ilsussidiario.net\" (\"(...) un disco di purissimo country soul. Si chiama 'The Union', l'unione, ed \u00e8 un tuffo nel passato ma con la freschezza di chi ha ancora il cuore spalancato alle gioie della musica\"), oltre che dai database di \"Rockol.it\", \"Menstyle.it\", \"Musicalnews.com\" e \"Discoclub.myblog.it\".\nAccoglienza del pubblico.\n\"The Union\" \u00e8 stato stampato in un formato CD contenente 14 tracce (escludendo quindi i due brani \"My Kind of Hell\" e \"Mandalay Again\"), sicuramente per ragioni di compatibilit\u00e0 con il pubblico casuale (che avrebbe avuto maggiori difficolt\u00e0 a \"digerire\" 16 brani al posto di 14); comunque, le due tracce bonus si possono trovare nell'edizione Deluxe del disco (dove occupano rispettivamente la tredicesima e la quattordicesima posizione, a maggior sostegno dell'ipotesi secondo la quale siano state eliminate solo per una ragione strettamente commerciale e non ai fini del concept), comprendente anche un DVD (precisamente, un'anteprima di 6 minuti del documentario di Crowe in uscita nel 2011). L'album, in pi\u00f9, \u00e8 stato pubblicato come doppio vinile (e anche in questo formato comprende 16 brani).\nIl pubblico statunitense, inaspettatamente, ha gradito molto il nuovo prodotto di Elton (complici la presenza e la vicenda russelliana, la massiccia promozione e il concept tipicamente americano), nonostante i deludenti riscontri commerciali degli ultimi dischi: \"The Union\", infatti, ha debuttato nella classifica di \"Billboard\" alla #3 (erano 34 anni, dall'epoca di \"Blue Moves\", che la rockstar non raggiungeva un simile risultato) e ha raggiunto la #2 nella \"Billboard rock chart\". Anche in Canada ha avuto un buon successo (#7), mentre nel Regno Unito si \u00e8 posizionato alla #12 (in Inghilterra il singolo \"If It Wasn't for Bad\" si \u00e8 per\u00f2 posizionato alla #194). Nel resto dell'Europa, il disco ha conseguito ottimi risultati in Norvegia (#5), ma per il resto, a parte una #14 in Croazia e una #15 in Danimarca e in Russia, non ha riscosso particolare successo, in linea con gli ultimi album di Elton (#27 in Svizzera, #28 in Austria, #51 in Francia, #60 nei Paesi Bassi, #23 in Germania, #66 nelle Fiandre, #91 in Vallonia, #24 in Svezia, #30 in Spagna e #61 in Grecia). In Asia, \"The Union\" ha conseguito una #5 in Israele, una #11 a Taiwan, una #12 in Corea del Sud e una #33 a Hong Kong, mentre in Oceania si \u00e8 posizionato alla #28 in Australia e alla #24 in Nuova Zelanda. In Brasile ha debuttato direttamente alla #11, qualificandosi come la migliore nuova entrata della settimana (oltre ad aver poi conseguito una #7); in Medio Oriente, si \u00e8 posizionato alla #7 in Egitto, alla #7 in Giordania e alla #14 negli Emirati Arabi Uniti.\nIn Italia, invece, dove \u00e8 uscito il 26 ottobre, ha raggiunto la #28.\nI non brillanti risultati ottenuti in alcuni Paesi del mondo, nonostante le calorose recensioni della critica, sono probabilmente dovuti ad una promozione effettivamente inesistente e al fatto che l'album sia un disco dai suoni classici e ricercati, prettamente \"americani\" e per nulla commerciali. In ogni caso, \u00e8 andato molto meglio rispetto a \"Peachtree Road\" e \"The Captain &amp; the Kid\" (come dimostrano la #9 nella \"World chart\" e la #19 nella \"European Top 100 Albums chart\") e ha riportato Elton e Leon nelle Top20 di molte classifiche, soprattutto di quella statunitense (la pi\u00f9 rilevante da un punto di vista prettamente discografico); nel Regno Unito \u00e8 stato anche certificato \"silver\" (con 60.000 copie vendute). Inoltre, ha ottenuto una nomination come \"album dell'anno\" per i Grammys del 2011 (ha ricevuto una nomination anche \"If It Wasn't for Bad\", nella categoria \"Best Pop Collaboration With Vocals\").\nTracce.\nTutti i brani, salvo dove indicato diversamente, sono stati composti da Elton John e Bernie Taupin."}
{"id": "3194397", "revid": "1444886", "url": "https://it.wikipedia.org/wiki?curid=3194397", "title": "Michail Pavlovi\u010d Tomskij", "text": "Biografia.\nEx operaio, capo dei sindacati sovietici, Michail Tomskij, nato a Kolpino nei pressi di San Pietroburgo nel 1880, fu un membro del Politburo del Partito Comunista dell'Unione Sovietica.\nNel 1929 si alle\u00f2 con Bucharin e Rykov, esponenti dell'ala \"destra\" del partito, ed oppositori di Stalin. Rimosso dalla direzione dei sindacati, nel 1932 fu nominato direttore dell'Azienda editoriale di stato.\nNel 1936, fu chiamato in causa da Kamenev e Zinov\u2019ev,\nprincipali imputati del primo processo delle \"grandi purghe\" staliniane, il cosiddetto \"processo dei sedici\" contro l'opposizione di sinistra, svoltosi a Mosca dal 19 al 28 agosto di quell'anno. Durante gli interrogatori fu accusato di partecipazione ad attivit\u00e0 cospirative contro il partito.\nNello stesso anno, poco tempo dopo, temendo di essere arrestato dalla NKVD, si suicid\u00f2 o fu indotto ad uccidersi, a cinquantacinque anni, sparandosi un colpo alla testa, a Korol\u00ebv, nei pressi della capitale sovietica."}
{"id": "3194399", "revid": "15756", "url": "https://it.wikipedia.org/wiki?curid=3194399", "title": "Mercato Orientale", "text": "Il Mercato Orientale \u00e8 un mercato di Genova aperto nel 1899. Situato nella centralissima via XX Settembre ha sede nell'antico chiostro, mai terminato, del convento annesso alla chiesa della Consolazione, costruito tra il 1684 e il 1706.\nStoria.\nLa sua apertura venne decisa con la delibera comunale del 21 ottobre 1893 che incaric\u00f2 gli ingegneri comunali Veroggio, Bisagno e Cordoni per dare una sede stabile al mercato dei prodotti agricoli che arrivavano dalla val Bisagno, che fino ad allora si era tenuto in Piazza De Ferrari.\nIl mercato, che deve il suo nome dalla posizione in cui si trovava allora rispetto al centro cittadino (a oriente), occupa l'area del chiostro del convento degli Agostiniani annesso alla chiesa della Consolazione. Del chiostro originario, il mercato comprende i colonnati ai lati posti verso la chiesa e verso la via XX Settembre nonch\u00e9 il portale chiuso sulla piazzetta di accesso al mercato da via Galata, mentre gli altri due lati sono stati completati con la realizzazione del mercato.\nFu il primo edificio costruito a Genova in calcestruzzo armato col sistema Hennebique ed occupa una superficie di 5500 metri quadrati. Comprende un piano sotterraneo suddiviso in 42 magazzini ed un pianterreno formato da un porticato perimetrale colonnato che si sviluppa per circa 360 metri. Il mercato ha cinque accessi, di cui due da via XX Settembre, compreso l'ingresso principale a cinque arcate, due da via Galata e uno da via Colombo. Inizialmente all'aperto, il mercato \u00e8 stato successivamente coperto da lucernai per aumentare lo spazio interno disponibile. Le decorazioni interne sono in marmo bianco, mentre l'originale pavimento in pietra \u00e8 oggi parzialmente coperto da cemento. L'ala dell'edificio prospettante su via XX Settembre ha ospitato per anni gli uffici finanziari, dal 1931 trasferiti nella nuova sede di via Fiume.\nI lavori terminarono nel luglio del 1898 e il 2 giugno 1899 il mercato fu inaugurato dal sindaco Francesco Pozzo con una mostra floreale.\nNel dicembre 2017 \u00e8 stato presentato un progetto per il restauro conservativo e la valorizzazione del piano rialzato dell'edificio, dove \u00e8 stato realizzato un food market con bar, postazioni per degustare prodotti tipici, scuola di cucina e uno spazio per incontri culturali ed eventi. Il progetto si \u00e8 aggiudicato il primo premio nella categoria \u201cNuove modalit\u00e0 dell\u2019abitare e del produrre\u201d nel concorso dedicato alle trasformazioni urbane e al marketing delle citt\u00e0 organizzato dall'Istituto Nazionale di Urbanistica e da Urbit. Dopo vari rinvii, la nuova struttura all'interno del mercato \u00e8 stata inaugurata il 7 maggio 2019."}
{"id": "3194403", "revid": "1305772", "url": "https://it.wikipedia.org/wiki?curid=3194403", "title": "The Fighter", "text": ""}
{"id": "3194411", "revid": "1865216", "url": "https://it.wikipedia.org/wiki?curid=3194411", "title": "Samuel Parris", "text": " \nFu pastore calvinista e puritano della comunit\u00e0 di Salem nel Massachusetts durante il periodo del processo alle streghe di Salem. Era il padre di Elizabeth e lo zio di Abigail Williams, le due ragazze che con i loro strani comportamenti diedero l'avvio alle prime accuse di stregoneria.\nBiografia.\nSamuel Parris nacque a Londra nel 1653, figlio di un mercante di stoffe, Thomas Parris. La famiglia emigr\u00f2 a Boston agli inizi del 1660. Samuel frequent\u00f2 l'Universit\u00e0 di Harvard, ma alla morte del padre nel 1673 dovette lasciare gli studi per prendere possesso dell'eredit\u00e0 paterna: una piantagione di canna da zucchero nelle Barbados, che egli gest\u00ec per alcuni anni. Per prendersi cura della sua casa acquist\u00f2 due schiavi dei Caraibi, Tituba e suo marito John.\nNel 1680 Parris rientr\u00f2 a Boston, dove spos\u00f2 Elizabeth Eldridge, da cui ebbe tre figli: gli schiavi Tituba e John rimasero a far parte della famiglia. Anche se la piantagione continu\u00f2 a sostenere le sue imprese mercantili, Parris si sentiva insoddisfatto e cominci\u00f2 a predicare nelle chiese locali. Nel luglio del 1689, Parris fu nominato pastore della comunit\u00e0 di Salem (oggi Danvers) nel Massachusetts.\nParris non era benvoluto dalla sua comunit\u00e0. Le sue prediche, improntate ai rigidi valori puritani, potevano non essere insolite per il tempo e il luogo: tuttavia era considerato scortese e avido; n\u00e9 la sua reputazione miglior\u00f2 quando chiese che gli fosse assegnata, oltre al suo compenso, anche la canonica di Salem. Le incomprensioni che ne seguirono spinsero alcuni parrocchiani a cessare di contribuire al suo salario a ottobre del 1691.\nNell'inverno dello stesso anno la figlia di Parris, Elizabeth, e la nipote Abigail Williams iniziarono a comportarsi in modo inusuale: in particolare a rimanere taciturne, a nascondersi dietro vari oggetti e a strisciare sul pavimento. Uno dei dottori interpellati, William Griggs, concluse che poteva essere un caso di possessione diabolica: poich\u00e9 il \"malocchio\" era un crimine perpetrato da una strega o da un mago a danno di un'altra persona, era materia di competenza delle autorit\u00e0 giudiziarie.\nElizabeth Parris e Abigail Williams accusarono Tituba: Parris la picchi\u00f2 e la costrinse a confessare di essere una strega, dando il via alla serie di accuse e processi per stregoneria, che caratterizzarono la caccia alle streghe di Salem durata sedici mesi. In totale furono processate 144 persone, delle quali 54 confessarono di essere streghe. Le condanne a morte per stregonia eseguite furono 19; Giles Corey, torturato per essersi rifiutato di testimoniare durante il processo a suo carico, mor\u00ec per schiacciamento del torace.\nLa sua stessa comunit\u00e0 mosse accuse a Parris per la parte avuta nei processi, costringendolo a pubbliche scuse per i suoi errori. Tuttavia, nonostante l'intensa avversione dimostrata dagli abitanti del villaggio, Parris rest\u00f2 a Salem per altri quattro anni. Nel 1697 accett\u00f2 un altro incarico da predicatore a Stow, per poi trasferirsi a Concord e Dunstable. La morte lo colse nella citt\u00e0 di Sudbury il 27 febbraio 1720."}
{"id": "3194431", "revid": "287204", "url": "https://it.wikipedia.org/wiki?curid=3194431", "title": "Cremezzano", "text": "Cremezzano \u00e8 una frazione del comune di San Paolo, in provincia di Brescia.\nSi trova a nord-ovest dell'abitato principale. \u00c8 stata un comune autonomo fino al 17 novembre 1927, quando fu aggregata al comune di Pedergnaga originando l'attuale ente municipale.\nToponimo.\nSecondo quanto riportato da Mazza (1986), il nome deriverebbe dal latino \"Cremutianus\", aggettivo del nome \"Cremutius\".\nStoria.\nIn epoca alto medievale fu colonia benedettina con annesso monastero. Il feudo in seguito pass\u00f2 alla famiglia Lana, con annesso titolo comitale. Fu presente anche un castello, il cui perimetro si pu\u00f2 rilevare oggi dal tracciato delle vie Orti, Don Riccardo Caffi, XV Aprile e Giardini.\nLe prime testimonianze del comune risalgono all'Estimo visconteo del 1385, stando al quale apparteneva alla quadra di Quinzano. In tale inquadramento si mantenne anche durante il dominio della Repubblica di Venezia.\nNel 1531 fu innalzata a spese dei conti Lana Terzi \"quondam\" Pace o Pasino, la chiesa parrocchiale dedicata a San Giorgio. I nobili ottennero in cambio da papa Clemente VII un incremento del proprio beneficio, trasmissibile agli eredi, e il giuspatronato sulla parrocchia.\nCremezzano fu definito \"Borgo povero\" dall'Estimo del 1750.\nIn seguito all'occupazione del territorio bresciano da parte delle forze francesi (maggio 1796), la costituzione della Repubblica bresciana (marzo 1797) e la conseguente incorporazione di questa nel Dipartimento del Mella della Repubblica cisalpina (novembre 1797), il comune sub\u00ec diverse modifiche amministrative. Il 1\u00ba maggio 1797 fu inserito nel \"cantone delle Pianure\", mentre nell'anno seguente fu aggregato al \"distretto dello Strone\" (maggio) e poi al \"distretto delle Pianure\" (ottobre).\nCon la riforma amministrativa della seconda repubblica cisalpina (maggio 1801), la cui impostazione fu mantenuta anche con la sua trasformazione in Repubblica Italiana (1802), Cremezzano fu invece inglobato nel \"distretto II di Chiari\". L'istituzione del napoleonico Regno d'Italia (giugno 1805) port\u00f2 con s\u00e9 un'altra riforma, all'interno della quale il comune fu inserito nel \"cantone IV di Orzinuovi\" a sua volta facente parte del \"distretto II di Chiari\". A partire dal 1\u00ba gennaio 1810, la municipalit\u00e0 fu soppressa a causa delle sue ridotte dimensioni e il territorio fu aggregato al comune di \"Oriano con Pedergnaga e Trignano\".\nDopo il Congresso di Vienna (1815), il territorio bresciano entr\u00f2 a far parte del Regno Lombardo-Veneto, mentre il comune riottenne l'autonomia municipale. Fu assegnato al \"Distretto XII\" (dal 1853, XIV) \"di Orzinuovi\" della provincia di Brescia.\nA seguito degli eventi della seconda guerra di indipendenza italiana e del passaggio del territorio bresciano al Regno di Sardegna (dal 1861, Regno d'Italia), il comune di Cremezzano fu inserito nel \"mandamento III di Orzinuovi\" a sua volta appartenente al circondario II di Chiari della nuova provincia di Brescia.\nIl comune rimase autonomo fino al 17 novembre 1927, quando fu aggregato al comune di Pedergnaga, il quale l'anno seguente mut\u00f2 nome in \"Pedergnaga Oriano\" (dal 1964, San Paolo)\nSul finire degli anni venti del XX secolo, si decise di abbattere la cinquecentesca parrocchiale, dato lo stato pericolante in cui si trovava, per essere sostituita da una nuova fabbrica su progetto dello studio Giacomelli. La nuova chiesa fu inaugurata l'8 novembre 1931."}
{"id": "3194433", "revid": "287204", "url": "https://it.wikipedia.org/wiki?curid=3194433", "title": "L'essenziale (album)", "text": ""}
{"id": "3194437", "revid": "1573940", "url": "https://it.wikipedia.org/wiki?curid=3194437", "title": "Aphirape", "text": "Aphirape \u00e8 un genere di ragni appartenente alla famiglia Salticidae.\nDistribuzione.\nLe 8 specie oggi note di questo genere sono diffuse in America meridionale, in modo particolare in Argentina\nTassonomia.\nQuesto genere era incluso in Euophrys C.L. Koch, 1834; \u00e8 assurto al suo rango dopo uno studio dell'aracnologa Galiano del 1981.\nA maggio 2010, si compone di otto specie:"}
{"id": "3194440", "revid": "204391", "url": "https://it.wikipedia.org/wiki?curid=3194440", "title": "Operazione di Hartmann", "text": ""}
{"id": "3194442", "revid": "1888309", "url": "https://it.wikipedia.org/wiki?curid=3194442", "title": "Pedenosso", "text": "Pedenosso \u00e8 una frazione del comune di Valdidentro in provincia di Sondrio\n\u00c8 situata nell'alta Valtellina, all'estremo settentrionale della Lombardia e dell'Italia, a meno di 2 km a nord capoluogo comunale (sito a Isolaccia), dentro il Parco nazionale dello Stelvio. Adagiata sul versante della montagna, \u00e8 posta sulla strada che sale alla Valle di Fraele ed ai Laghi di Cancano. Il paese \u00e8 dominato dalla Chiesa-fortezza intitolata ai Ss. Martino e Urbano."}
{"id": "3194450", "revid": "599013", "url": "https://it.wikipedia.org/wiki?curid=3194450", "title": "Bert Schneider", "text": "Carriera.\nVincitore del titolo nazionale austriaco della classe 500 nel 1961, aveva gi\u00e0 fatto il suo esordio nelle gare del motomondiale nel 1960, ottenendo i suoi primi punti in occasione del Gran Premio motociclistico della Germania Est 1961 a bordo di moto Norton. In quell'anno, nella classe 350 si classifica al sesto posto e ancor meglio si comporta in classe 500 dove ottiene il suo primo podio con un terzo posto.\nL'anno successivo ottiene classificazioni solamente in classe 500, giungendo al quarto posto al termine della stagione. Nel 1963 e 1964 passa invece alla guida di veicoli ufficiali della Suzuki, gareggiando nelle cilindrate inferiori; in classe 125 ottiene il suo unico successo in occasione del Gran Premio motociclistico del Belgio 1963 e, nel 1964, eguaglia il suo miglior risultato stagionale con un altro 4\u00ba posto nella classifica generale.\nNella classe 250 ha portato al debutto la nuova Suzuki con motore a 4 cilindri, ottenendo un terzo posto nel Gran Premio motociclistico di Francia."}
{"id": "3194458", "revid": "767487", "url": "https://it.wikipedia.org/wiki?curid=3194458", "title": "Paula Morelenbaum", "text": "Biografia.\nPaula e suo marito, il violoncellista Jaques Morelenbaum facevano parte del gruppo che accompagn\u00f2 in tour Ant\u00f4nio Carlos Jobim tra il 1984 e il 1994.\nPaula e Jaques Morelenbaum hanno inoltre fatto parte del \"Quarteto Jobim-Morelenbaum\", insieme al figlio di Jobim Paulo e al figlio di questi, Daniel, e del \"trio Morelenbaum2/Sakamoto\", insieme al compositore e pianista giapponese Ry\u016bichi Sakamoto."}
{"id": "3194464", "revid": "767487", "url": "https://it.wikipedia.org/wiki?curid=3194464", "title": "Faleristica", "text": "La faleristica \u00e8 una disciplina dedicata alla collezione e allo studio delle onorificenze, delle medaglie e di ogni altro segno di distinzione civile o militare. Considerata un tempo una branca della numismatica, a partire dalla seconda met\u00e0 del XX secolo ha assunto una sempre maggiore autonomia, venendo considerata una disciplina totalmente distinta.\nStoria.\nIl termine venne coniato nel 1936 da Kristian Turnwald e Old\u0159ich Pilc.\nIl termine tecnico deriva dal greco \u03c4\u03ac \u03c6\u03ac\u03bb\u03b1\u03c1\u03b1 che nei testi classici era usata per indicare le decorazioni metalliche che si trovavano apposte sugli elmi dei guerrieri e sui finimenti dei cavalli dei soldati greci, termine ripreso poi dai romani con il nome di \"phalerae\" per indicare i medaglioni applicati sulla lorica degli ufficiali.\nCampi di studio.\nLa faleristica concentra il proprio campo di studio attorno alle decorazioni ufficiali e non ufficiali (religiose, associative, d'impresa) conferite a persone fisiche o morali, suddivisi per antichit\u00e0 o epoca di concessione, oltre che per tipologia:\nLa ricerca si spinge quindi alle varie tipologie di enti di emissione delle varie decorazioni e ai decreti di concessione, comprendendo quindi anche il collezionismo cartaceo di diplomi e onorificenze."}
{"id": "3194465", "revid": "287204", "url": "https://it.wikipedia.org/wiki?curid=3194465", "title": "Area archeologica di San Maurizio di Bioggio", "text": "L'area archeologica di San Maurizio di Bioggio \u00e8 un sito archeologico del Canton Ticino, considerato il pi\u00f9 importante del Sottoceneri e un \"unicum\" per il Canton Ticino.\n\u00c8 considerato bene culturale di importanza nazionale dalla Confederazione Svizzera.\nLa suddivisione.\nIl sito si divide in tre parti:\nLa prima parte \u00e8 visibile mediante una ricostruzione in superficie della planimetria dell'impianto della villa romana, la seconda \u00e8 visibile attraverso due griglie poste nell'autosilo accanto all'attuale chiesa di san Maurizio, mentre la terza, sicuramente meglio conservata, \u00e8 posta sotto il sagrato della chiesa.\nI tre siti ruotano, comunque, attorno al complesso attuale della chiesa di san Maurizio e del suo campanile.\nNel 1999 \u00e8 stato realizzato un percorso archeologico-didattico per collegare i tre siti.\nI primi ritrovamenti.\nNella zona tra Agno e Bioggio erano state ritrovate diverse testimonianze del passato conservate al Museo Plebano di Agno.\nLa presenza etrusca.\nSi \u00e8 ipotizzata la presenza etrusca a Bioggio fin dal V secolo a.C. grazie ad alcuni ritrovamenti.\nQuelli pi\u00f9 importanti riguardano alcune stele etrusche. Si tratta di lastre di pietra con incisione di figure antropomorfe e caratteri in alfabeto etrusco.\nLa prima \u00e8 stata ritrovata alla base dell'attuale campanile dove si trova l'antica necropoli e l'antica chiesa cristiana, ed \u00e8 conservata nello stesso luogo del ritrovamento anche se posta su una parete nella struttura coperta del sito archeologico dell'antico san Maurizio. Faceva parte di una testata di una tomba altomedievale nell'antica chiesa di San Maurizio.\nQuesta stele riporta la scritta:\n[...]ONI : KUIMITRUI : PALA\nLa seconda \u00e8 stata ritrovata nell'area sacra del tempietto romano ed \u00e8 conservato nella casa comunale di Bioggio.\nSu quest'ultima si hanno due figure antropomorfe con una doppia iscrizione:\n[...] E[.]E[...] : TI [...]ASUI : PALA\ne\nATAI : UESA[...]AI : PALA\nUna terza, ritrovata sempre nell'area del tempietto romano, \u00e8 conservata presso l'Ufficio dei beni culturali del Canton Ticino a Bellinzona e riporta:\n[...]ONI : KLANALUI : PALA\nIl termine \"pala\" si riferisce alla stele a cui viene anteposto il nome del morto, ma dalle iscrizioni ancora non \u00e8 possibile identificare quali siano.\nInoltre sono rilevanti le scoperte di coperchi di sarcofaghi etruschi riutilizzati per tombe medievali come quello che si pu\u00f2 vedere nel cortile della casa comunale di Bioggio. Altri resti di sarcofago si possono vedere ad Agno, accanto alla chiesa dei Santi Giovanni Battista e Provino, mentre un coperchio \u00e8 stato riadattato a fontana ed \u00e8 visibile in una piazzetta di Cassina d'Agno, frazione di Agno, comune confinante con Bioggio.\nLa villa romana.\nIl primo sito si pu\u00f2 dividere in due sotto-siti: la villa romana e le terme.\nLa villa romana \u00e8 situata in parte nell'area dell'attuale cimitero ma non \u00e8 pi\u00f9 visibile, mentre le terme sono ancora visibili in rilievo, in parte ricoperte.\nNel 1962 per l'ampliamento dell'attuale cimitero vennero alla luce delle strutture murarie che fecero subito pensare ad una \"villa romana\" di modello rurale.\nIl ritrovamento dell'epoca non trov\u00f2 seguito in una conservazione adeguata. Infatti attualmente la villa \u00e8 stata ricoperta e quello che ci resta \u00e8 dovuto all'opera di Mario Fransioli che document\u00f2 gli scavi e mise a sicuro i reperti. Vennero qui ritrovati tubuli, mattoni rotondi e 15 monete di bronzo databili tra il 147 e il 248 d.C., alcuni dei quali conservati al Museo Plebano di Agno.\nLa datazione, quindi, si potrebbe far risalire al II o III secolo d.C. anche per il ritrovamento di una lamina in bronzo e di un'anfora con la dicitura \"APICI\" sull'orlo, in un cartiglio rettangolare, che si possono far risalire a quell'epoca. Il riferimento alla \"gens Apicia\" lascia presumere un legame con Como dove questa \"gens\" era attestata, oltre che in tutto il Veneto e nel Norico.\nNegli anni '90 del XX secolo, invece, si ebbe un vero e proprio susseguirsi di ritrovamenti. Prima di tutto le terme durante la costruzione della palestra comunale avvenuta nel 1992.\nLa struttura del II secolo d.C. aveva a nord un calidarium e un ipocausto, fatto di piccoli piedistalli rotondi, e a sud dei piccoli locali adibiti forse a spogliatoi.\n\u00c8 stato possibile vedere diverse fasi che vanno dal 150 d.C. fino al VII secolo. Nel 150 d.C. l'edificio venne adibito a magazzino con una suddivisione interna fatta da pali e con un probabile recinto esterno. Poco dopo l'edificio si arricch\u00ec della sauna.\nNel III/IV secolo l'edificio venne adattato ad abitazione, mentre nel V secolo venne abbandonato e diviso in stanze pi\u00f9 piccole alcune delle quali vennero adibite a dispensa o cantina mentre le terme vennero sostituite da una struttura a portico.\nNel VI e VII secolo la struttura venne ulteriormente divisa e venne ricoperta da un acciottolato e venne di nuovo abitata dopo un certo periodo di abbandono.\nL'area sacra.\nSempre nello stesso periodo, durante la costruzione di un parcheggio coperto nel 1996, venne alla luce un\"area sacra\".\nI ritrovamenti hanno rivelato un caso unico nel Canton Ticino: un tempietto prostilo con due colonne corinzie su un \"podium\", preceduto da una piccola scalinata di qualche gradino, in un'area sacra delimitata da un muro di cinta. Davanti al tempio c'era una struttura fatta di due fosse per i resti sacrificali. La datazione si pu\u00f2 far risalire alla seconda met\u00e0 del II secolo d.C., et\u00e0 di massimo splendore della villa. Il tempietto pu\u00f2 essere paragonato in Svizzera solo a quello di Augusta Raurica.\nLo scavo aveva portato alla luce il basamento in pietra locale legata con malta, la base dei quattro pilastri che delimitavano lo spazio che conteneva le fosse sacrificali del diametro di 110-120 cm e diciotto elementi marmorei. Questi elementi erano stati sistemati secondo un ordine preciso dopo il recupero avvenuto in seguito all'incendio che aveva distrutto l'edificio ed era formato da basi, colonne, capitelli e fregi.\nI capitelli corinzi erano molto preziosi in quanto fatti di marmo proconnesio dell'Asia minore.\nAttualmente alcuni elementi sono conservati nel sito archeologico coperto posto sotto al sagrato di San Maurizio, insieme ad una delle colonne e ad una copia di un capitello.\nIl sito di San Maurizio conserva anche un frammento di un'ara votiva dedicata a Giove Ottimo Massimo.\nQuesta ara reca ancora un'iscrizione frammentaria:\nL'altare era dedicato a Giove Optimo Massimo ma gli viene attribuito l'epiteto di \"Nennico\" che qualcuno ha voluto tenere distinto ad associarsi ad una divinit\u00e0 indigena di origine celtica.\nIn questa area venne trovata anche la stele etrusca con due figure antropomorfe collocata nell'atrio della casa comunale. Ci\u00f2 ha lasciato supporre che qui doveva esserci un luogo di culto celtico gi\u00e0 nel V secolo a.C. anche per l'iscrizione dell'ara di Giove e la presenza del nome di \"Nennic\" che forse fa pensare ad un culto precedente a quello romano, poi rimasto nel tempo associato a quello di Giove.\nDurante il lavoro di chiusura dello scavo \u00e8 stato ritrovato nell'area antistante il \"podium\" del tempio un frammento di olla di tipo comasco. Questo frammento conteneva un bordo verticale e un pezzo di spalla percorsa da una linea incisa. La ceramica \u00e8 nera rossiccia con tracce di incendio su entrambi i lati. Il pezzo si raccorda ad altri ritrovamenti nel Ticino e ad una produzione locale confermata da indagini sul materiale che hanno individuato in Como la zona di produzione. L'uso era quello culinario, ma era anche frequente la sua destinazione come urna cineraria.\nLa necropoli e l'area cristiana.\nNel 1997-1998 durante la sistemazione del sagrato della chiesa di San Maurizio, su cui sorgeva un edificio adibito a scuola e l'attuale campanile, collegati tra di loro con un muro, \u00e8 stato portato alla luce lo scavo attuale che evidenzia tutta la stratificazione delle costruzioni cristiane a partire dal V secolo fino al 1791, quando \u00e8 stata costruita la nuova chiesa.\nLa struttura attuale, quindi, si presenta come una serie di fondamenta stratificate, di diverse epoche, con evidenza di qualche particolare come una parte dell'antica torre campanaria o del coro o dell'entrata. Sono ben visibili le tombe pi\u00f9 antiche, poste al centro dello scavo e vicine alla tomba principale, mentre quelle pi\u00f9 recenti, poste nelle aree limitrofe, in buona parte non sono pi\u00f9 evidenti nello scavo attuale, cos\u00ec come la struttura muraria della chiesa barocca, ad eccezione delle fondamenta dell'attuale campanile.\n\u00c8 da notare che il primo luogo di culto era sorto nel V-VI secolo come un'aula quadrata sulla necropoli romana che, anche nelle epoche successive, ha continuato ad ospitare delle tombe a fossa. Non \u00e8 sicuro che in questa aula si svolgesse del culto cristiano, ma sicuramente vi era una sepoltura molto venerata e rispettata che hanno fatto pensare ad una tomba a fossa privilegiata in cui \u00e8 stato ritrovato il corpo di una donna. L'edificio aveva un prolungamento in un muretto di terrazzamento che delimitava la necropoli. Nella tomba principale sono stati ritrovati alcuni fusaiole in cotto di cui una invetriata, mentre nelle tombe secondarie coeve una lama di coltello.\nSancti Mauricii di Biegio.\nNel VII-VIII secolo l'edificio sicuramente venne adibito al culto cristiano in quanto venne aggiunta un'abside con un primo altare fatto di tegoloni romani uniti con l'argilla. Alla tomba principale se ne aggiunsero altre due, all'interno dell'edificio, quella di un uomo e quella di un bambino, mentre all'esterno se ne aggiunsero delle altre.\nLa terza fase \u00e8 del secolo XI in cui venne allungata e allargata la navata (la parete settentrionale rimaneva coincidente con quella antica mentre le altre venivano spostate) e il coro, che era sicuramente decorato con pitture murarie di colore rosso violaceo, come \u00e8 evidente da alcuni frammenti oggi presenti, e venne aggiunto il campanile, diverso da quello attuale. La modifica lasciava tuttavia l'altare nello stesso posto.\nA questa fase risale anche la prima indicazione storica della chiesa datata al 14 settembre 1261 dove \u00e8 indicata come \"ecclesie Sancti Mauricii di Biegio\".\nUn'altra fase si ebbe nel XIV secolo con l'allungamento della navata fino a raggiungere la massima estensione e con la sepoltura di due importanti personalit\u00e0, una donna e un bambino, sepolti in casse lignee al centro della navata.\nNella seconda met\u00e0 del XV secolo venne creata la chiesa a tre navate con pilastri e con l'aggiunta di due altari oltre a quello principale che rimase sempre nella stessa posizione di quello alto-medievale. L'edificio quindi raddoppi\u00f2 di volume e si forn\u00ec di una sagrestia, mentre viene usato per la prima volta il mattone. In questo periodo si ritrovano diverse tombe di neonati soprattutto sul perimetro esterno dell'abside.\nAiutano a fare luce su quella che doveva essere la chiesa i documenti relativi alle visite pastorali iniziate dal vescovo Gianantonio Volpi nel 1580. Si ricava che la chiesa era romanica, a tre navate, suddivise da quattro pilastri. Dei tre altari, quello principale aveva un tabernacolo in legno dipinto e dorato, sormontato da una croce, mentre quello a destra dell'entrata era dedicato alla Beata Vergine del Rosario, rappresentata da un dipinto su legno, mentre a sinistra c'era un altare dedicato alla Madonna dei Sette Dolori, dipinta direttamente su parete. Sul lato destro si apriva, a met\u00e0, una seconda porta, mentre sempre a destra, a fianco all'altare maggiore, si apriva la sacrestia. Sul lato sinistro c'era l'accesso alla torre campanaria, con due campane, mentre sullo stesso lato sinistro c'era il pulpito in legno addossato ad un pilastro.\nSul lato dell'ingresso c'era il fonte battesimale che si \u00e8 potuto verificare che risulta essere lo stesso custodito nell'attuale chiesa di San Maurizio.\nNel periodo che va al barocco si hanno solo piccole modifiche soprattutto legate alle sepolture. Si vede, infatti, una sepoltura rettangolare voltata riservata al clero, mentre nella navata di sinistra si ha la sepoltura di una famiglia di fronte all'altare. Si tratta di una sepoltura importante legata probabilmente all'ambiente bolognese grazie al rinvenimento di quattrini Bologna del XVI secolo.\nUltime modifiche si ebbero in epoca barocca e furono modifiche profonde tanto da portare allo spostamento del campanile nella posizione attuale. Il lavoro, infatti, era finalizzato all'allungamento delle navate nella direzione dell'abside, per cui vennero distrutte l'antica sagrestia e il campanile, e spostato tutto il settore absidale collegandolo all'attuale campanile.\nTuttavia la chiesa era in pessime condizioni e il vescovo Paolo Cernuschi il 14 luglio 1741 riporta nella sua visita che le funzioni negli altari laterali erano sospese.\nA causa dello stato fatiscente, la vicinanza di Bioggio, il 14 luglio 1773 decretava l'abbattimento della chiesa e la creazione di una nuova.\nL'antica chiesa di San Maurizio non venne demolita subito, per\u00f2, ma l'abbattimento fu graduale in quanto la nuova chiesa venne costruita molto a rilento e solo nel 1791 venne consacrata.\nDell'antico sito oggi \u00e8 visibile in superficie solo il campanile le cui fondamenta sono visibili sotto al sagrato e alcuni pezzi posti nella chiesa nuova di San Maurizio, come il fonte battesimale."}
{"id": "3194468", "revid": "113757", "url": "https://it.wikipedia.org/wiki?curid=3194468", "title": "Totani", "text": ""}
{"id": "3194469", "revid": "125888013", "url": "https://it.wikipedia.org/wiki?curid=3194469", "title": "Scream 4", "text": "Scream 4, reso graficamente come SCRE4M, \u00e8 un film del 2011 diretto da Wes Craven, ultimo film del regista prima della sua morte.\nUscito nelle sale cinematografiche statunitensi e italiane il 15 aprile 2011, il film registr\u00f2 buoni incassi al botteghino, coprendo buona parte delle spese di produzione gi\u00e0 al weekend d'esordio. Anche il responso della critica fu mediamente positivo.\nTrama.\nWoodsboro, 2010. Dopo oltre dieci anni dagli omicidi originali, Sidney Prescott \u00e8 diventata un'autrice di manuali di auto-aiuto e per pubblicizzare il suo ultimo libro, \"Fuori dall'oscurit\u00e0\", compie un tour promozionale, la cui ultima tappa la riporta alla sua citt\u00e0 natale: Woodsboro. Qui ritrova lo sceriffo Linus Riley e Gale Weathers, ora sposati, e riallaccia i rapporti con la zia materna Kate Roberts e la giovane cugina Jill, che frequenta il liceo locale. Con il ritorno di Sidney, tornano a Woodsboro anche gli efferati omicidi di Ghostface, che dopo oltre un decennio sconvolgono nuovamente la tranquilla cittadina californiana.\nDopo il massacro di due liceali, Jenny Randall e Marnie Cooper, Linus avvia le indagini per dare la caccia al nuovo serial killer con l'aiuto della giovane vice-sceriffo Judy, infatuata del suo superiore. Gale vorrebbe parteciparvi da vicino, ritrovando lo spirito dei vecchi tempi, ma poich\u00e9 il marito sente il peso della carica che ricopre, viene tenuta lontana dalle attivit\u00e0 della polizia. Intanto, Jill e le sue amiche Kirby e Olivia ricevono delle telefonate minatorie da Ghostface che tendono a sottovalutare, mentre il cellulare utilizzato dall'assassino viene trovato nell'automobile di Sidney. Linus decide quindi di tenere due agenti di guardia davanti l'abitazione dove Sidney e Jill risiedono, tuttavia la prossima vittima designata dal killer si rivela essere Olivia, che vive poco distante dalla casa dei Roberts. Ricomincia quindi l'incubo di Sidney: come dieci anni prima, ogni persona a lei vicina finisce per essere uccisa. La quarta vittima \u00e8 proprio la sua assistente personale Rebecca.\nNel frattempo, Gale non accetta la decisione del marito, e decide comunque di condurre delle indagini per proprio conto per cercare di identificare e fermare il serial killer. Per cercare di anticipare le mosse dell'assassino partecipa ad una festa presso un fienile isolato, dove gli studenti celebrano l'uscita dell'ultimo film della saga \"Squartati\" con una maratona dei capitoli precedenti. Qui, notando delle telecamere nascoste, scopre che il killer sta filmando i suoi omicidi e dopo aver avvisato Linus finisce per essere aggredita da Ghostface. Grazie al tempestivo arrivo del marito l'omicida viene messo in fuga, ma Gale rimane comunque ferita ad una spalla e dovr\u00e0 essere ricoverata in ospedale. La notte seguente, Sidney scopre che Jill, probabilmente impaurita, \u00e8 scappata di casa. Immediatamente dopo viene raggiunta da Ghostface che, dopo aver ucciso i due agenti di guardia, Anthony Perkins e Ross Hoss, aggredisce anche lei e sua zia Kate. Sidney riesce a salvarsi, mentre Kate sar\u00e0 invece la settima vittima. Dopo aver rassicurato Linus delle sue condizioni, Sidney si mette quindi in cerca di Roberts, raggiungendo l'abitazione di Kirby. Qui sono presenti Charlie con il suo migliore amico, entrambi cinefili, Robbie, Jill e l'ex ragazzo Trevor, attirato sul posto da un finto messaggio del killer, che sta portando avanti una sorta di remake dei fatti narrati in \"Scream\". I ragazzi vengono infatti aggrediti uno ad uno: Robbie \u00e8 il primo a morire.\nArrivata sul posto, Sidney nasconde Jill al sicuro e si rifugia con Kirby in una stanza chiusa a chiave. All'esterno vedono Charlie venire aggredito e legato a una sedia, con il killer che chiede a Kirby di rispondere a delle domande sui film horror, proprio come all'inizio degli avvenimenti di \"Scream\". La ragazza sembra indovinare tutte le risposte, ma quando va a liberare Charlie, questo l'accoltella, per poi aggredire anche Sidney. La protagonista cerca di scappare, ma viene bloccata da Ghostface, che si svela essere Jill. Gli assassini, come nei fatti originali, sono quindi anche in questo caso due: Charlie e Jill. Quest'ultima, stanca di vivere sotto l'ombra della cugina, ha pianificato tutto per risultare l'unica sopravvissuta e ricevere la stessa attenzione mediatica avuta da Sidney negli ultimi dieci anni: spara simulando un'autodifesa a Trevor, colui che dovrebbe risultare il killer, (in quanto secondo il piano Trevor \u00e8 il Billy Loomis del remake) uccide anche il suo complice Charlie (per avere la fama tutta per s\u00e9) e accoltella Sidney, per poi auto-infliggersi delle ferite in modo da far sembrare il tutto credibile. Il suo piano sembra funzionare, ma dopo essere stata portata in ospedale commette un errore: parlando con Linus, andato per portarle conforto, esprime il desiderio di scrivere un libro su quanto accaduto con Gale, nella quale si identifica grazie alla stessa ferita alla spalla che entrambe hanno riportato, particolare che per\u00f2 la ragazza, in teoria, non poteva sapere. Inoltre scopre che Sidney \u00e8 gravemente ferita, ma ancora viva e si trova in un'altra stanza dell'ospedale.\nLinus non comprende subito l'errore commesso da Jill, ma se ne accorge dopo aver parlato con la moglie, ricoverata nello stesso ospedale. Avendo capito quindi il piano organizzato da Jill, si precipita nella stanza di Sidney con la convalescente Gale, dove le due cugine stanno gi\u00e0 avendo una colluttazione. Gale, Linus e la vice-sceriffo Judy, accorsa anche lei sul posto dopo essere stata avvisata dal suo capo, fermeranno Jill, che finir\u00e0 uccisa per mano della cugina, mentre \u00e8 ormai al centro dell'attenzione dei media che la elogiano come eroina, ancora inconsapevoli degli eventi appena conclusi nell'ospedale.\nLe nuove regole.\nCome avvenuto all'interno dei primi tre film, anche in \"Scream 4\" vengono citate delle regole utili per sopravvivere in un film slasher, in questa occasione rivolte a quelli di nuova generazione. Mentre nei primi tre film le regole erano dettate dal personaggio di Randy Meeks, interpretato da Jamie Kennedy; in \"Scream 4\" gli esperti di cinema sono Charlie Walker e Robbie Mercer, interpretati da Rory Culkin e Erik Knudsen, che spiegano come adesso le regole, in particolare quelle dei remake slasher, siano cambiate:\nProduzione.\nDopo le voci diffuse nel corso del 2008, che volevano il titolare della Dimension Films Bob Weinstein in trattativa con Wes Craven e parte dei protagonisti della trilogia di \"Scream\" per la produzione di un nuovo sequel, nel mese di giugno 2009 lo stesso regista e produttore Wes Craven conferm\u00f2 la produzione di una nuova trilogia per continuare la saga cinematografica. Si tratta del quarto film della serie cinematografica slasher \"Scream\". Originariamente doveva essere una trilogia, ma dopo oltre nove anni dall'uscita del terzo film, nel giugno 2009, i produttori annunciarono la produzione di una nuova trilogia per continuare la serie. La saga di \"Scream\" si contraddistingue per le sue particolari storie horror che mescolano farsa e tragedia, sangue e risate, paura e parodia. Mentre nella trilogia originale si esorcizzavano i demoni di una generazione che confondeva la realt\u00e0 con la finzione, dieci anni dopo, \"Scream 4\" ironizza sulla giovent\u00f9 moderna, ormai abituata a violenza e omicidi di ogni genere e sempre pi\u00f9 attratta dal sangue e dalla visibilit\u00e0 mediatica.\n\"Scream 4\", pi\u00f9 che un sequel, si propone come un remake del primo film della saga: una versione aggiornata all'epoca di internet e dei suoi social network.\nScritto da Kevin Williamson, \u00e8 incentrato sul ritorno di Sidney Prescott nella cittadina di Woodsboro, dove ritrover\u00e0 Linus e Gale, ora sposati. Ma oltre ad amici e familiari, ad attenderla ci saranno anche gli efferati omicidi del serial killer Ghostface, che prender\u00e0 di mira gli studenti del liceo di Woodsboro, frequentato dalla sua giovane cugina Jill.\nIl budget per la produzione del film fu di circa 40 milioni di dollari.\nRegia.\nLa regia fu affidata a Wes Craven, confermato nel mese di marzo 2010. Craven spieg\u00f2 che, una volta deciso di produrre un nuovo sequel, bisognava tornare con qualcosa per cui ne valesse la pena, che fosse all'altezza della trilogia originaria, sottolineando gli elevati standard imposti da quest'ultima. Secondo Craven, infatti, \"Scream 4\" si rivolge sia ad una nuova generazione di fan, che a tutti coloro che hanno gi\u00e0 visto i primi tre film e tutti gli altri horror usciti nel corso del successivo decennio.\nDopo la fine della fase di montaggio, Craven, commentando alcuni cambiamenti alla sceneggiatura voluti dalla casa di produzione, si mostr\u00f2 amareggiato del fatto che furono apportate modifiche al progetto originario, anche se assicur\u00f2 che il soggetto, le idee e i temi rimasero gli originali previsti da Williamson. Inoltre, ha giudicato \u00abaffascinanti\u00bb le idee di Williamson per un potenziale sviluppo di un quinto e di un sesto film.\nSceneggiatura.\nCome per i precedenti film, la sceneggiatura fu scritta da Kevin Williamson. L'autore e produttore statunitense \u00e8 stato il primo che inizi\u00f2 a lavorare all'idea di produrre \"Scream 4\". In un'intervista raccont\u00f2 che un giorno inizi\u00f2 a pensare come poteva essere ripresa la storia della trilogia, e dopo aver abbozzato una trama generale in cui si delineava lo stato attuale del personaggio di Sidney, e coloro che dovevano morire e sopravvivere nel film, decise di presentare il progetto al produttore Bob Weinstein, che gli commission\u00f2 la scrittura di una sceneggiatura completa. Williamson nel frattempo aveva gi\u00e0 un contratto con la Warner Bros., in quanto autore e produttore esecutivo della serie televisiva \"The Vampire Diaries\"; perci\u00f2 \u00e8 stato costretto ad un doppio lavoro, cercando di ottenere il meglio da entrambi i progetti. Il suo rapporto con Bob Weinstein durava da sedici anni, ma durante la fase di produzione non mancarono disaccordi e momenti di tensione tra i due, tanto che poco dopo l'inizio delle riprese si diffusero voci su un possibile rimpiazzo di Williamson da parte di Ehren Kruger, gi\u00e0 coinvolto nella produzione di \"Scream 3\". Williamson stesso conferm\u00f2 tali attriti, dovuti, a suo dire, alla forte passione che mettono nel loro lavoro e alla voglia di curare al meglio ogni dettaglio.\nIn una prima versione della sceneggiatura, era previsto che Gale e Linus avessero avuto un bambino, cosa che avrebbe complicato troppo le riprese; mentre nella sequenza d'apertura doveva essere mostrata Sidney che veniva aggredita da Ghostface, due anni prima dei fatti narrati nel film. Ci\u00f2 secondo Williamson avrebbe rallentato molto il ritmo, quindi fu eliminata. Complessivamente la sceneggiatura di \"Scream 4\" \u00e8 lunga 140 pagine, ma inizialmente agli attori furono mostrate solo le prime 75, in modo da farli recitare tutti come potenziali colpevoli, proteggendo l'identit\u00e0 del serial killer anche da eventuali fughe di notizie. Quest'ultimo aspetto fu curato con molta attenzione dai produttori, tanto che i provini si svolsero usando la sceneggiatura di \"Scream\".\nCast.\nNell'estate 2009 fu confermata la partecipazione degli attori Neve Campbell, David Arquette e Courteney Cox, gi\u00e0 protagonisti nei primi tre film della saga. David Arquette, sposato con Courteney Cox sia nel film che nella vita reale, dichiar\u00f2 di essersi molto divertito ad interpretare il personaggio di Linus, in quanto mette in risalto la sua attitudine alla commedia e in parte rispecchia la sua personalit\u00e0. Neve Campbell afferm\u00f2 che Wes Craven \u00e8 il miglior regista con il quale abbia lavorato, anche se la prima volta che gli proposero di fare un nuovo film fu riluttante ad accettare. Wes Craven, commentando i rapporti con i tre attori con cui aveva gi\u00e0 lavorato nella prima trilogia, disse che tutti insieme sono come una famiglia. \u00abCredo di sapere come ottenere il meglio da loro, e grazie a loro anch'io do il meglio di me\u00bb dichiar\u00f2 il celebre regista.\nNel mese di maggio 2010 fu ingaggiata l'attrice Emma Roberts per interpretare Jill Roberts, giovane cugina di Sidney Prescott. L'attrice spieg\u00f2 che \"Scream\", visto per la prima volta all'et\u00e0 di 15 anni, \u00e8 uno dei suoi film preferiti ed \u00e8 stato \u00abincredibile\u00bb ritrovarsi cinque anni dopo sul set del quarto film. Afferm\u00f2 anche di essersi trovata molto bene con il resto del cast, compresi Neve Campbell, David Arquette e Courteney Cox, con i quali, nonostante la differenza d'et\u00e0 and\u00f2 molto d'accordo sia all'interno che fuori dal set.\nNello stesso mese entr\u00f2 nel cast anche Hayden Panettiere per interpretare la migliore amica di Jill, Kirby Reed. Hayden dichiar\u00f2 che far parte del cast fu una sfida \u00abnon solo fisica, ma anche mentale\u00bb, apprezzando il metodo di lavoro \u00abmolto rilassato\u00bb del regista.\nIl casting si complet\u00f2 nel mese di giugno, con l'ingresso di Nico Tortorella per il ruolo di Trevor Sheldon, Rory Culkin per interpretare l'amico di Jill Charlie Walker, Adam Brody e Anthony Anderson per i ruoli dei poliziotti Hoss e Perkins, Marley Shelton per il ruolo del vice-sceriffo Judy Hicks, Erik Knudsen per il ruolo di Robbie, Marielle Jaffe per il ruolo di Olivia, Mary McDonnell per interpretare la zia di Sidney Kate Roberts e Alison Brie per il ruolo dell'assistente personale di Sidney, Rebecca. In alcuni cameo appaiono nel film anche Anna Paquin, Kristen Bell, Shenae Grimes e Lucy Hale.\nInizialmente erano state reclutate nel cast anche Lake Bell e Lauren Graham, ma entrambe furono poi sostituite a causa di incompatibilit\u00e0 con la programmazione delle riprese e nel caso di Lauren Graham anche per i cambiamenti apportati alla sceneggiatura, che originariamente prevedeva molto pi\u00f9 spazio per il personaggio che doveva interpretare, la zia di Sidney Prescott.\nRiprese.\nLe riprese si svolsero dal 28 giugno al 22 settembre 2010 presso le citt\u00e0 del Michigan di Ann Arbor, Detroit, Northville, Livonia, Plymouth e Dearborn. Nel mese di gennaio 2011, dopo un primo test screening, Craven e Weinstein decisero di rifare due scene con Aimee Teegarden e Alison Brie, che dovettero ritornare sul set per quattro giorni aggiuntivi, dal 31 gennaio al 3 febbraio. Wes Craven spieg\u00f2 che anche le scene originali erano buone e andavano bene, ma quando si accorsero che costituivano un punto chiave della trama, decisero di tornare sul set per renderle \u00abspettacolari\u00bb.\nFotografia.\nIl direttore della fotografia di \"Scream 4\" \u00e8 lo stesso dei primi tre film: Peter Deming. Wes Craven ebbe occasione di definirlo \u00abla spina dorsale del film, colui che \u00e8 riuscito a dare al film il suo aspetto intenso e straordinario\u00bb. Il suo lavoro fu apprezzato anche dalla critica. Furono usate lenti anamorfiche Panavision, mentre il processo di finitura digitale utilizzato fu Digital Intermediate con una risoluzione 2K. In un'intervista Wes Craven svel\u00f2 che non \u00e8 mai stato preso in considerazione di girare il film in 3D e che anche gli eventuali sequel sarebbero continuati ad essere in 2D.\nEffetti speciali e visivi.\nNel film si fa un largo uso di immagini generate al computer (CGI), usate per la prima volta nella storia della saga. Ad esempio, mentre nei primi film Ghostface usa un coltello con lama retrattile, in \"Scream 4\" usa solo il manico, mentre la lama viene generata al computer. Supervisori di tali effetti visivi sono stati Jon Cowley della Prime Focus e Jamison Scott Goei.\nGli effetti speciali furono invece curati da Ron Bolanowski.\nMontaggio.\nLa fase di montaggio fu curata da Peter McNulty. Tra le scene che furono tagliate o modificate, per poi essere incluse nei dischi home video, sono presenti:\nColonna sonora.\nLe musiche del film furono curate da Marco Beltrami. Beltrami spieg\u00f2 di aver lavorato con i temi musicali dell'originale \"Scream\" adattandoli al nuovo film; in tal modo \"Scream 4\" mantiene lo spirito della trilogia originale anche dal punto di vista musicale. Le musiche che accompagnano il personaggio dello sceriffo Linus e dei suoi aiutanti richiamano in chiave ironica lo stile chitarristico degli sceriffi del selvaggio west di Ennio Morricone. Il tema del personaggio di Sidney sottolinea invece la natura inquietante di ci\u00f2 che viene mostrato sullo schermo, ottenuto utilizzando voci corali femminili. Per il resto la musica \u00e8 finemente scelta per aumentare intenzionalmente il senso di tensione, con i momenti pi\u00f9 intensi sottolineati dall'uso di corde o percussioni improvvise.\nLa colonna sonora originale, intitolata \"Scream 4: Original Motion Picture Soundtrack\", fu distribuita su CD a partire dal 12 aprile 2011 a cura della Lakeshore Records e contiene i seguenti brani:\nIl 19 aprile 2011 la Varese Sarabande pubblic\u00f2 un secondo album che racchiude esclusivamente le musiche create da Marco Beltrami, composto da ventuno brani:\nDistribuzione.\nIl primo trailer fu presentato durante la cerimonia degli Scream Awards 2010, il 16 ottobre a Los Angeles. L'11 aprile 2011 avvenne una proiezione in anteprima al Grauman's Chinese Theatre di Hollywood, con la presenza di tutti i principali attori facenti parte del cast.\nIl film fu distribuito nelle sale statunitensi a partire dal 15 aprile 2011. Nello stesso giorno il film usc\u00ec in contemporanea anche in diversi altri paesi, Italia compresa.\nDate di uscita.\nLe date di uscita internazionali nel corso del 2011 furono:\nDivieti.\nIl film fu distribuito in Italia con il visto censura \"per tutti\" e quindi senza alcun divieto (subendo per\u00f2 diversi tagli durante le scene degli omicidi, soprattutto sui corpi mutilati delle vittime, creando di fatto una censura alla pellicola), a differenza di quanto avvenuto invece in altri paesi: in Malaysia la visione del film fu vietata ai minori di 18 anni; negli Stati Uniti ai minori di 17 anni non accompagnati; in Svizzera, Irlanda, Singapore, Paesi Bassi e Nuova Zelanda ai minori di 16 anni; in Brasile e Portogallo ai minori di 16 anni non accompagnati; nel Regno Unito e in Australia ai minori di 15 anni; in Norvegia ai minori di 15 anni non accompagnati; in Canada ai minori di 14 anni non accompagnati; nelle Filippine ai minori di 13 anni; mentre in Messico la visione \u00e8 stata sconsigliata ai minori di 15 anni.\nEdizioni home video.\nNel mercato home video l'edizione originale fu distribuita su DVD e Blu-ray Disc dall'8 agosto 2011 nel Regno Unito (codice regione B/2) a cura della Entertainment Film Distributors, e dal 4 ottobre dello stesso anno nel Nordamerica (codice regione A/1) dalla Anchor Bay Entertainment in collaborazione con la The Weinstein Company. In Italia, il film \u00e8 stato distribuito (nella sua versione censurata), dal 19 ottobre 2011, a cura della Moviemax, della Mhe Ideal Entertainment e della Mondo Home Entertainment.\nIl cofanetto contiene, oltre al film, i trailer, il \"making of\", una sequenza iniziale alternativa, la versione estesa del finale, le scene tagliate e una \"gag reel\".\nAccoglienza.\nIncassi.\nDurante il week-end d'esordio nelle sale statunitensi il film incass\u00f2 18.692.090 dollari. Nonostante per qualsiasi altro film le cui spese sono ammontate a 40 milioni di dollari si possa considerare una buona partenza, gli esperti del settore si aspettavano di pi\u00f9 dalla nuova opera di Wes Craven, che nei primi giorni di programmazione si \u00e8 classificata seconda al botteghino, dietro al film d'animazione \"Rio\", esordito nello stesso giorno. \"Scream 4\" fu uno dei film pi\u00f9 visti anche nel resto del mondo: durante la prima settimana di proiezione si \u00e8 classific\u00f2 primo nel Regno Unito, secondo in Francia e Brasile, terzo in Messico, quarto in Australia e quinto in Italia.\nComplessivamente, \"Scream 4\" ha incassato 38.180.928 dollari negli USA e 58.957.758 dollari nel resto del mondo, per un totale di 97.138.686 dollari.\nCritica.\nSul sito di recensioni Rotten Tomatoes raggiunge un indice di gradimento del 61% basato su 190 recensioni. Su Metacritic ha un punteggio di 52 su 100 basato su 32 recensioni.\nBetsy Sharkey sul \"Los Angeles Times\" elogi\u00f2 la sceneggiatura di Kevin Williamson, definita all'altezza della trilogia originale di \"Scream\". Secondo il quotidiano californiano uno dei punti forti della saga \u00e8 rappresentato dal fatto che ogni personaggio \u00e8 sospettato di essere il serial killer finch\u00e9 non diviene anche lui una vittima. La critica statunitense apprezz\u00f2 anche i numerosi riferimenti ad altri film, definiti \u00abbrillanti\u00bb. Anche il \"Miami Herald\" apprezz\u00f2 il lavoro di Williamson, definendo la sceneggiatura scorrevole e i personaggi coinvolgenti. Richard Corliss sul \"TIME\", come molti altri critici, sottoline\u00f2 come il film appartenga ad un mondo tutto suo, racchiudendo un'auto-ironia e un'auto-critica tale da rendere superflua qualsiasi recensione. Il settimanale newyorchese, che giudic\u00f2 il film \u00abmolto buono\u00bb, grad\u00ec la fotografia di Peter Deming: anche se non rievoca Gregg Toland, seppe creare un'ideale atmosfera di tensione.\nUn giudizio mediamente positivo arriv\u00f2 anche da \"Entertainment Weekly\", secondo cui il film richiama fortemente l'originale \"Scream\" del 1996. Roger Ebert sul \"Chicago Sun-Times\" invece fece notare come il film sia molto poco realistico e di come offra esattamente quanto ci si aspetta: una serie di vittime accoltellate e sviscerate con uno sfondo ironico. Il critico assegn\u00f2 due stelle su quattro. Stessa valutazione effettuata da \"USA Today\", secondo il quale il film non sarebbe stato il pi\u00f9 spaventoso dell'anno ma il pi\u00f9 auto-referenziale. Per il \"New York Times\" il sostituire il valore della narrazione e della suspense con quello dell'ironia, come avvenuto nella trilogia originale, sapeva ormai di vecchio. Anche per il \"Boston Globe\" il film ricalca molto gli originali, tanto da renderlo quasi inutile. Il quotidiano di Boston defin\u00ec il personaggio di Sidney Prescott come uno dei pi\u00f9 strani della storia del cinema americano, mentre tra i tanti giovani attori celebri presenti nel cast apprezz\u00f2 l'interpretazione di Hayden Panettiere. Il sito \"Film.com\" apprezz\u00f2 i dialoghi intelligenti, il ritmo vivace e la musica frenetica, giudicando la pellicola \u00abnon male\u00bb. Secondo il \"Denver Post\" \"Scream 4\" non raggiunge la qualit\u00e0 dell'originale film del 1996, ma rimane comunque un gradino sopra molti altri riavvii di saghe slasher. Sul sito aggregatore di recensioni Metacritic il film ottenne un punteggio di 52/100.\nNel Regno Unito il \"The Guardian\" valut\u00f2 il film con tre stelle su cinque, spiegando come \"Scream 4\" sia un film sul cinema horror, senza essere un vero film di paura. Secondo il quotidiano francese \"Le Monde\" con \"Scream 4\" Wes Craven raggiunse la qualit\u00e0 che era mancata nel secondo e nel terzo capitolo della saga. In Italia \u00abmetacinema di gusto, intelligente\u00bb fu il commento del \"Corriere della Sera\", mentre \"Il Tempo\" lo defin\u00ec il miglior sequel della saga, spiegando come Craven sia stato ancora in grado di offrire la sicurezza di un bel film, nonostante l'aspetto retrospettivo che guarda con nostalgia agli anni in cui era ambientata la trilogia originale non sia molto convincente. In Spagna invece particolare apprezzamento \u00e8 arrivato da \"El Pa\u00eds\", che valut\u00f2 il film con quattro stelle e mezzo su cinque, elogiando il duo Craven-Williamson. Il quotidiano madrileno mise in luce come il primo quarto d'ora offra una straordinaria comicit\u00e0 metacinematografica, con una sorta di riflessione accademica sull'opportunit\u00e0 di continuare la saga, includendo un eccezionale gioco di equivoci a met\u00e0 strada tra allegria e spavento, criticando il torture porn divenuto di moda negli anni di assenza di \"Scream\" dalle sale, rappresentato principalmente nella saga \"Saw\".\nRiconoscimenti.\n\"Scream 4\" nel 2011 ottenne una candidatura ai Teen Choice Awards, nella categoria \"miglior film horror\"; e due agli Scream Awards, nelle categoria \"miglior attrice in un film horror\", grazie all'interpretazione di Neve Campbell, e \"miglior cameo\", grazie all'interpretazione congiunta di Kristen Bell e Anna Paquin.\nCitazioni e riferimenti.\nCitazioni della saga.\nNel film Ghostface cerca di eseguire un remake dei fatti narrati in \"Scream\", cosa fatta notare anche dagli altri protagonisti; di conseguenza i riferimenti al primo capitolo della saga sono molti, tra i principali:\nCitazioni di altre opere.\nNumerosi sono i riferimenti ad altre opere cinematografiche:\nApplicazione.\nPoco dopo l'uscita del film, \u00e8 stata distribuita l'applicazione del film per iPhone e Android, consistente in diversi livelli in cui si impersona l'assassino mascherato che deve scovare e uccidere cercando di non farsi scoprire dalle forze dell'ordine.\nSequel.\nNel maggio 2020 \u00e8 stata confermata la produzione di un sequel del film, che vedr\u00e0 come registi Matt Bettinelli-Olpin e Tyler Gillett che sostituiranno Wes Craven, deceduto nel 2015. Kevin Williamson torner\u00e0 come produttore esecutivo mentre David Arquette e Courtney Cox hanno confermato che torneranno a recitare nel nuovo capitolo della saga. Nel settembre 2020 anche Neve Campbell ha confermato il suo ritorno come Sidney Prescott.\nL'uscita del sequel, dal titolo \"Scream\" (come il primo film), \u00e8 prevista per il 14 gennaio 2022 in America mentre in Italia uscir\u00e0 il 13 gennaio 2022."}
{"id": "3194477", "revid": "767487", "url": "https://it.wikipedia.org/wiki?curid=3194477", "title": "Filostrato il Giovane", "text": "Biografia.\nIndicato anche come Filostrato IV, era nipote di Filostrato il Vecchio, in quanto figlio di una sua figlia, come scrive nel proemio della sua opera:\n\"Immagini\".\nAnch'egli, come il nonno, scrisse un'opera dal titolo \"Immagini\" (\u0395\u1f30\u03ba\u03cc\u03bd\u03b5\u03c2), costituita da 17 ekphrasis, con dettagli poetici, di diciassette dipinti, per lo pi\u00f9 di tema mitologico\u02d0 Achille a Sciro; Marsia; I cacciatori; Eracle o Acheloo; Eracle e i serpenti; Orfeo; Medea tra i Colchi; Ragazzi che giocano; Pelope; Pirro o i Misi; Argo o Eeta; Esione; Sofocle; Giacinto; Meleagro; Nesso; Filottete."}
{"id": "3194480", "revid": "20017", "url": "https://it.wikipedia.org/wiki?curid=3194480", "title": "GNU Project", "text": ""}
{"id": "3194481", "revid": "1851848", "url": "https://it.wikipedia.org/wiki?curid=3194481", "title": "Ren\u00e9 Pijnen", "text": "Professionista dal 1969 al 1987, fu campione olimpico nella cronosquadre ai Giochi di Citt\u00e0 del Messico 1968 e vincitore di 72 Sei giorni.\nCarriera.\nCiclista con caratteristiche di passista, nel 1967 fu terzo nella gara in linea dilettanti ai mondiali su strada di Heerlen. L'anno dopo, ancora dilettante, si laure\u00f2 invece campione olimpico della cronosquadre ai Giochi di Citt\u00e0 del Messico: a completare il quartetto olandese in quell'occasione erano Fedor den Hertog, Jan Krekels e Joop Zoetemelk. Pass\u00f2 professionista nel 1969 con la Willem II-Gazelle capitanata da Rik Van Looy.\nCon i \"pro\" su strada ottenne 23 vittorie, comprese un Nationale Sluitingsprijs, un Grand Prix de Fourmies e quattro tappe alla Vuelta a Espa\u00f1a. Fu peraltro sesto alla Milano-Sanremo e quarto al Trofeo Baracchi (con Gerben Karstens) nel 1969 e secondo alla Parigi-Tours nel 1970. In contemporanea cominci\u00f2 a dedicarsi al ciclismo su pista, e fu proprio in questa specialit\u00e0 che si distinse maggiormente.\nVinse per sei volte la prova di americana ai campionati europei, oltre che, nel 1977, quella di derny; fu poi medaglia d'argento e di bronzo, nel 1973 e 1974 rispettivamente, nell'inseguimento ai campionati del mondo.\nNelle particolare disciplina delle Sei giorni, infine, consegu\u00ec 72 successi: si impose dieci volte nella Sei giorni di Rotterdam, otto in quella di Anversa, sei in quella di Maastricht, cinque in quella di Milano. Otto dei 72 trionfi arrivarono in coppia con il \"Re delle Sei giorni\" Patrick Sercu, nove con l'italiano Francesco Moser."}
{"id": "3194487", "revid": "1005847", "url": "https://it.wikipedia.org/wiki?curid=3194487", "title": "Gabriele Colonna di Cesar\u00f2", "text": "Biografia.\nGiovanissimo fu incarcerato dai Borboni insieme al padre, il duca Giovanni Colonna Romano Filingeri (futuro senatore), durante i moti in Sicilia del 1860 in seguito alla spedizione dei Mille. Nel 1876 si spos\u00f2 con la baronessa Emmelina Sonnino (sorella di Sidney Sonnino).\nFu eletto nel dicembre 1870 deputato alla Camera del Regno nel collegio di Aragona nella XI, e confermato nella XII e XIII legislatura per la Sinistra storica. Mor\u00ec prematuramente a soli 36 anni, lasciando il figlio di pochi mesi Giovanni Antonio Colonna di Cesar\u00f2, futuro Ministro delle poste del Regno d'Italia.\nSua la palazzina in Corso Calatafimi a Palermo, angolo via Pindemonte, decorata intorno al 1868 dall'architetto Giovan Battista Palazzotto, e, in seguito, sede dell'Boccone del Povero."}
{"id": "3194490", "revid": "729019", "url": "https://it.wikipedia.org/wiki?curid=3194490", "title": "Battaglia di Meung-sur-Loire", "text": "La battaglia di Meung-sur-Loire (15 giugno 1429) fu essenzialmente dovuta all'esigenza, da parte francese, di riconquistare i ponti sulla Loira controllati dagli inglesi durante la Guerra dei cent'anni; inoltre, dopo l'assedio d'Orl\u00e9ans, l'armata inglese si era rinserrata nella stessa citt\u00e0 e a Beaugency.\nAntefatto.\nDopo la presa di Jargeau, l'esercito francese, nuovamente radunato a Orl\u00e9ans, si mosse diretto a Beaugency, passando cos\u00ec, il 15 giugno, dinanzi a Meung-sur-Loire, in mano inglese. La citt\u00e0 controllava uno dei ponti sulla Loira che, per la sua importanza strategica, avrebbe dovuto essere riconquistato al fine di rendere libera e sicura la strada verso Reims.\nLa campagna della Loira del 1429 si compose di cinque azioni militari:\nBattaglia.\nIl ponte sulla Loira era stato fortificato dagli inglesi; ciononostante fu preso d'assalto dall'esercito regio comandato dal duca d'Alen\u00e7on, al cui fianco era Giovanna d'Arco. Le sorti della battaglia volsero presto a favore dei francesi, anche grazie all'intenso uso dell'artiglieria. La citt\u00e0 e il castello di Meung-sur-Loire, tuttavia, non furono attaccati.\nI francesi lasciarono una forte guarnigione a difesa del ponte, proseguendo poi per Beaugency, pensando che i comandanti inglesi, John Talbot e Thomas Scales, vi avessero condotto le proprie truppe.\nIl 18 giugno, effettivamente, Talbot tent\u00f2 di sferrare un attacco congiunto insieme con il corpo d'armata condotto da Sir John Fastolf, ma i due comandanti furono pesantemente sconfitti nella battaglia di Patay. La notizia si diffuse rapidamente e i pochi difensori rimasti a Meung-sur-Loire abbandonarono la citt\u00e0, che fu quindi conquistata dai francesi senza incontrare resistenza.\nConseguenze.\nLa riconquista di Meung-sur-Loire, insieme con quelle di Beaugency e di Jargeau, assicur\u00f2 all'esercito francese il controllo dei principali ponti sulla Loira e, come Giovanna d'Arco aveva insistentemente sostenuto, liber\u00f2 la strada verso le principali citt\u00e0 della Valle della Loira, in modo da rendere possibile l'incoronazione del Delfino Carlo a Reims."}
{"id": "3194494", "revid": "1456895", "url": "https://it.wikipedia.org/wiki?curid=3194494", "title": "Santuario della Madonna della Rovinata", "text": "Il santuario della Madonna della Rovinata \u00e8 un santuario cattolico situato nella citt\u00e0 di Lecco in Lombardia.\nL'edificio sorge fuori dall'abitato del rione di Germanedo, su un terrazzo panoramico posto sul pendio morenico nella localit\u00e0 detta \"della Rovinata\" soprastante il vecchio nucleo del rione posto alle pendici del Resegone.\nDescrizione.\nIl santuario si raggiunge mediante una ripida mulattiera in acciottolato che si snoda in territorio boscoso, lungo la quale sono distribuite le prime tredici cappelle dedicate ad altrettante stazioni della Via Crucis, le ultime due sono invece poste a fianco del santuario stesso.\nImprontato ad uno stile neoclassico ad una navata dalle contenute dimensioni planimetriche e dalle semplici forme architettoniche, il disegno richiama numerosi oratori di quell'epoca edificati nel territorio su disegno dell'architetto Giuseppe Bovara nonostante non si \u00e8 a conoscenza dell'architetto che realizz\u00f2 l'opera.\nIl corpo principale, a pianta rettangolare, comprende la navata con l'aula e il presbiterio, un tetto con copertura a tre falde (a padiglione anteriormente, a capanna sul retro) e la facciata di ingresso prospettante sul sagrato caratterizzata da un disegno estremamente semplice; essa \u00e8 delimitata da due lesene laterali e da una cornice di gronda, presenta un portoncino d'ingresso e due piccole finestre con inferriata che permettono di vedere all'interno, in alto la caratteristica ampia apertura semicircolare con serramento in legno a riquadri vetrati. A fianco di detto fronte sono ubicate le cappelle che, attualmente, ospitano le ultime due stazioni della Via Crucis.\nEsse hanno una struttura ad edicola con cornici sagomate in gesso e porzione interna con volta a botte. La cappella di sinistra corrisponde all'originaria cappelletta della Madonna Addolorata, rinominata poi, nella tradizione popolare, Madonna della Rovinata; sul retro di questa si sviluppa una tettoia costituita da una struttura in legno con copertura in coppi al cui fianco \u00e8 posta una fontanella. Dietro la cappella di destra \u00e8 invece ubicato il piccolo corpo di fabbrica, annesso alla chiesa, che contiene il locale destinato a sacrestia.\nAll'interno l'aula ed il presbiterio hanno entrambi dimensione in pianta pressoch\u00e9 quadrata, le pareti sono scandite da lesene e cornici e culminano con un cornicione aggettante dal quale partono le volte a botte che ne costituiscono la copertura.\nIl presbiterio, con pavimentazione sopralzata di tre gradini rispetto al piano dell'aula, presenta due nicchie laterali e da un'edicola contenente la pala della Madonna Addolorata donata dal marchese Serponti, sormontata dal timpano dotato del caratteristico occhio trinitario.\nSotto il quadro si trova il tabernacolo che nella prima met\u00e0 dell'Ottocento era con probabilit\u00e0 il tabernacolo dell'altare maggiore della chiesa parrocchiale di Germanedo. L'altare a muro \u00e8 stato frettolosamente eliminato durante l'ultimo restauro, quando venne aggiunta la mensa in serizzo, sorretta simbolicamente da una pietra morenica locale.\nStoria.\nLe origini del santuario risalgono al 1849. A seguito di una frana che interess\u00f2 l'area geografica della localit\u00e0, una cappelletta eretta anni prima a testimonianza della venerazione mariana della popolazione locale, rimase indenne dallo smottamento. Tale evento, giudicato miracoloso dalle genti, indusse il parroco del tempo, don Andrea Magni, ad iniziare i lavori di costruzione di una chiesetta. Il 16 agosto 1859 venne completato e consacrato l'edificio, nel quale venne posto un quadro raffigurante la Madonna dell\u2019Addolorata, donato dal marchese Paolo Mirasole Serponti.\nL'edificio, oltre che essere eretto conseguentemente al miracolo della frana, venne anche dedicato dai Germanedesi al voto del colera, morbo che colp\u00ec l'abitato nel 1855, proprio durante gli anni in cui venne messa in opera la costruzione del Santuario.\nTutt'oggi \u00e8 oggetto di devozione, e il santuario \u00e8 noto anche per la festa che si celebra annualmente alla terza domenica di settembre.\nLa via Crucis.\nNei primi anni del Novecento viene intrapresa la realizzazione delle cappelle poste lungo la mulattiera, dedicate originariamente ai misteri del Rosario e decorate con affreschi del pittore valsassinese Tagliaferri ma furono irreparabilmente compromessi a s\u00e8guito di atti vandalici ad opera di ignoti avvenuti nell'anno 1976. Vennero successivamente risanate nella struttura e rinnovate nelle finiture con materiali tecnologicamente adatti alla loro ubicazione; gli altorilievi in cotto vengono sostituiti da quindici formelle in bronzo con bassorilievi raffiguranti le stazioni della Via Crucis eseguite dallo scultore lecchese Fulvio Simoncini e inaugurate il 19 settembre 1993."}
{"id": "3194495", "revid": "767487", "url": "https://it.wikipedia.org/wiki?curid=3194495", "title": "Sim sal\u00e0 bim", "text": "Sim Sal\u00e0 Bim (\"A-Haunting We Will Go\") \u00e8 un film del 1942 diretto da Alfred L. Werker con Stanlio e Ollio. \u00c8 il secondo lungometraggio di Stanlio e Ollio dopo la separazione dal produttore Hal Roach.\nTrama.\nStanlio e Ollio sono appena usciti di prigione, quando alcuni agenti di polizia li invitano a lasciare al pi\u00f9 presto la citt\u00e0. Leggendo un annuncio su un giornale riescono a rimediare, tramite alcuni truffatori che vogliono riscuotere un'eredit\u00e0, un viaggio a Dayton ma durante il viaggio sono per\u00f2 costretti a trasportare una bara con un finto morto ricercato dalla polizia. Alla stazione per\u00f2 la bara viene sostituita per errore con quella del mago Dante. Stanlio e Ollio, ignari dello scambio, partono per il viaggio in treno. Durante il tragitto vengono truffati da due signori che vendono loro un macchinario chiamato \"Inflato\" che, secondo loro, dovrebbe produrre banconote. Dopo essersi abbuffati nel vagone ristorante, il cameriere chiede il conto: qui i due si accorgono che l'aggeggio che produce soldi non funziona, e prima che vengano cacciati dal treno il mago Dante paga il loro conto. In cambio della gentile generosit\u00e0 del mago Dante, Stanlio e Ollio decidono di essere d'aiuto nella sua tourn\u00e9e di spettacoli e durante il suo spettacolo a Dayton. Travestiti da geni della lampada, come promesso danno una mano al mago Dante, ma durante le prove i truffatori si accorgono dello scambio della bara e intimano ai due di ritrovarla subito, prima che il loro complice possa soffocare. Cos\u00ec durante lo spettacolo del mago, dietro le quinte Stanlio e Ollio si mettono alla ricerca della bara combinando innumerevoli pasticci. Nel frattempo per\u00f2, la bara \u00e8 gi\u00e0 sul palco, sospesa in alto con delle funi per il numero finale del mago. Dante apre la bara ma dentro trova uno dei truffatori ormai morto. Alla fine si scopre che l'eredit\u00e0 era solo un trucco architettato dalla polizia per catturare il malvivente che viaggiava nella bara.\nDoppiaggio in italiano.\nIl primo doppiaggio in lingua italiana \u00e8 stato eseguito da una cooperativa di attori improvvisati (dei quali non sono note le identit\u00e0), attiva in Spagna verso il 1942-1943, durante il blocco dell'importazione di film stranieri a causa della guerra , mentre un secondo doppiaggio \u00e8 stato eseguito nel 1946 con le voci di Alberto Sordi e Mauro Zambuto, entrambe le versioni sono andate perdute. Il film \u00e8 stato ridoppiato nel 2002 da Mediaset con le voci di Giorgio Ariani e Enzo Garinei, con la direzione di Alessandro Rossi."}
{"id": "3194500", "revid": "1865216", "url": "https://it.wikipedia.org/wiki?curid=3194500", "title": "Lago Nagin", "text": "Il lago Nagin \u00e8 un lago sussidiario del lago Dal, situato nella citt\u00e0 di Srinagar, in India. \u00c8 contornato dalle colline Shankaracharya e Hari Parbat e da una serie di salici e pioppi lungo le rive. \nVi si praticano nuoto, immersioni e canottaggio."}
{"id": "3194503", "revid": "188116", "url": "https://it.wikipedia.org/wiki?curid=3194503", "title": "Calogero Gabriele Colonna di Cesar\u00f2", "text": ""}
{"id": "3194508", "revid": "599013", "url": "https://it.wikipedia.org/wiki?curid=3194508", "title": "John Galliquio", "text": "Carriera.\nClub.\nIncomincia la sua carriera nelle giovanili dell'Universitario de Deportes.Nel 1999 si trasferisce all'America Cochahuayco con il cui vince la Seconda Divisione. Nel 2000 torna all'Universitario giocando la sua prima gara ufficiale nel Campeonato peruviano il 6 febbraio nel pareggio 0-0 contro il FBC Melgar. Due anni dopo viene trasferito al Cruz Azul in Messico, per poi andare nel 2003 al Racing Avellaneda in Argentina. Nel 2004 ritorna all'Universitario de Deportes dove resta fino al 2007 quando si trasferisce alla Dinamo Bucarest in Romania. A gennaio del 2009 ritorna nuovamente nell'Universitario.\nNazionale.\nGalliquio conta con 31 presenze con la Nazionale peruviana. Gioc\u00f2 la sua prima partita il 30 marzo del 2003 persa contro il Cile per 2-0."}
{"id": "3194510", "revid": "62004", "url": "https://it.wikipedia.org/wiki?curid=3194510", "title": "Marc McCarrol", "text": ""}
{"id": "3194512", "revid": "1573940", "url": "https://it.wikipedia.org/wiki?curid=3194512", "title": "Capidava", "text": "Capidava \u00e8 un genere di ragni appartenente alla famiglia Salticidae.\nDistribuzione.\nLe 7 specie oggi note di questo genere sono diffuse in America meridionale, in modo particolare in Guyana e Brasile\nTassonomia.\nQuesto genere ha avuto vari trasferimenti di specie ad altri generi, ultima delle quali \u00e8 C. variegata, considerata nomen dubium a seguito di uno studio degli aracnologi Ruiz e Brescovit del 2008.\nA maggio 2010, si compone di sette specie:"}
{"id": "3194515", "revid": "184755", "url": "https://it.wikipedia.org/wiki?curid=3194515", "title": "Morte del reo", "text": "La morte del reo, nell'ordinamento giuridico italiano, \u00e8 una delle cause di estinzione del reato. Infatti, l'articolo 150 del codice penale italiano (c.p.) recita \"La morte del reo avvenuta prima della condanna, estingue il reato\".\n\"Ratio\".\nLa \"ratio\" di tale norma \u00e8 da ravvisarsi nel principio di personalit\u00e0 della pena, per cui con la morte del reo viene meno, per lo Stato, l'interesse di punire o di perseguire la pena. \nIn altri ordinamenti giuridici, anteriori allo Stato di diritto, il principio non \u00e8 cos\u00ec insormontabile, come dimostrano i casi storici di \"processi ai defunti\" che spesso diedero luogo ad esecuzione postuma.\nDifferenza.\nOltre che del reato \u00e8 una causa comune di estinzione della pena, se interviene dopo la condanna. Permangono tuttavia le obbligazioni civili, nascenti dal reato. \nProcedura.\nIl giudice, a norma dell'art. 129 del codice di procedura penale italiano (c.p.p.), pu\u00f2 pronunciare il proscioglimento nel merito dell'imputato defunto, ove ritenga il fatto non sussistente, non costituente reato, ovvero che l'imputato non lo abbia commesso, essendo tali formule di proscioglimento pi\u00f9 favorevoli della declaratoria di estinzione del reato. \nSi sostiene che la causa di estinzione del reato di cui all'art. 150 c.p. prevalga su ogni altra causa di estinzione e quindi anche sulla prescrizione, sempre che come sopra detto, non risultino elementi idonei a suffragare la sussistenza di una causa di non punibilit\u00e0, di immediata applicabilit\u00e0 ai sensi dell'art. 129 c.p.p."}
{"id": "3194517", "revid": "1543377", "url": "https://it.wikipedia.org/wiki?curid=3194517", "title": "Shikara", "text": "La shikara \u00e8 un'imbarcazione di legno tipica dei laghi del Kashmir, in India. Le shikara sono di varia grandezza e sono usate per differenti scopi che possono essere il trasporto di merci da una parte all'altra dei laghi, il mercato galleggiante delle verdure o dei fiori, il trasporto di persone, sia degli abitanti delle house boats che dei turisti appoggiati a sontuosi cuscini. La shikara viene guidata dal fondo dell'imbarcazione con un solo remo, spesso il guidatore o il passeggero esperto sono in piedi ."}
{"id": "3194519", "revid": "767487", "url": "https://it.wikipedia.org/wiki?curid=3194519", "title": "Ken Armstrong", "text": "Biografia.\nMor\u00ec nel 1984; le sue ceneri furono sparse sullo Stamford Bridge.\nCaratteristiche tecniche.\nEra un'ala.\nCarriera.\nClub.\nAveva giocato per la maggior parte della sua carriera al , che lo aveva acquistato dal Bradford Rovers. Con il Chelsea \u00e8 stato campione d'Inghilterra nel 1954-1955 guidato da Ted Drake, con 39 partite disputate. Ha giocato oltre 400 partite al Chelsea, con il record assoluto di presenze in campionato (362), segnando per il club londinese 30 gol.\nDopo aver lasciato il Chelsea, Armstorng si trasfer\u00ec a Gisborne in Nuova Zelanda, per continuare a giocare in club locali, come Eastern Suburbs e , vincendo quattro Chatham Cup.\nIn seguito cominci\u00f2 a intraprendere la carriera di giocatore-allenatore all'University-Mount Wellington, vincendo due volte il campionato (1972 e 1974) e un'altra Chatham Cup, nel 1973.\nHa giocato la sua ultima partita nel 1971, all'et\u00e0 di 47 anni, per poi diventare CT della Nazionale neozelandese.\nNazionale.\nArmstrong era stato convocato dall' per i Mondiali 1954, venendo alla fine scelto come riserva e non arrivando, perci\u00f2, a disputare il Mondiale in Svizzera. Con la Nazionale inglese disput\u00f2 una sola partita: la vittoria contro la 7-2 a Wembley.\nDopo essere arrivato in Nuova Zelanda nel 1957, ha giocato con la Nazionale neozelandese 13 partite, tra cui 9 internazionali, segnando 3 gol.\nAllenatore.\nOltre a quanto sopracitato, Armstrong ricopr\u00ec il ruolo di giocatore-allenatore nella Nazionale neozelandese dal 1958 al 1964. In questo periodo prese parte a 32 partite, vincendone 11, perdendone 19 e pareggiandone 2.\nNel 1980 allen\u00f2 la Nazionale di calcio femminile della Nuova Zelanda."}
{"id": "3194520", "revid": "287204", "url": "https://it.wikipedia.org/wiki?curid=3194520", "title": "Carmelo Morales G\u00f3mez", "text": "Carriera.\nHa partecipato per molti anni nel campionato spagnolo velocit\u00e0, ottenendo il secondo posto in campionato nella F\u00f3rmula Extreme nel 2006 e nel 2007, riuscendo a laurearsi campione spagnolo della categoria nel 2008 e nel 2009.\nNel 2007 e 2008 ha preso parte al campionato mondiale Superbike disputando come wildcard in entrambi gli anni la prova disputatasi in Spagna con una Yamaha YZF-R1 del team Laglisse. Nel primo anno ottiene la 14\u00aa posizione in gara che lo fa entrare nella classifica annuale al 30\u00ba posto, nel secondo anno non riesce invece ad aggiudicarsi punti iridati.\nNel 2008 e nel 2009 si \u00e8 aggiudicato il titolo europeo della classe Superstock 1000, disputatosi in gara unica ad Albacete.\nNel 2010 vince il campionato spagnolo della classe Moto2, nella stessa stagione partecipa inoltre alla classe Moto2 del motomondiale, correndo il Gran Premio di Catalogna in sostituzione dell'infortunato Axel Pons con la Pons Kalex del team Tenerife 40 Pons; Morales entra nelle cronache per un serio incidente quando, sulla linea del traguardo, tocca la ruota posteriore della moto di Kenny Noyes, finendo al suolo. Tre mesi dopo l'incidente vince sul circuito di Albacete il titolo europeo della Supersport con una Yamaha. Dal Gran Premio del Portogallo corre con la Suter MMX del Racing Team Germany, in sostituzione di Kazuki Watanabe. In questa breve parentesi mondiale non ottiene posizionamenti tali da consentirgli di ottenere punti.\nNel 2011 viene ingaggiato dal team Desguaces La Torre G22 per correre dal Gran Premio di Catalogna al posto di Raffaele De Rosa. In questa stagione \u00e8 costretto a saltare i Gran Premi di Germania e Aragona per infortuni.\nNel 2012 vince il campionato spagnolo della classe Stock Extreme, per Morales si tratta del quarto titolo nazionale. Nello stesso anno vince con una Kawasaki il suo quarto titolo Europeo, terzo della sua carriera nella classe Superstock 1000.\nNel 2015 \u00e8 per la quinta volta campione spagnolo, in questa occasione della classe Superbike. Proprio tale vittoria, ottenuta alla guida di una Yamaha, in virt\u00f9 del fatto che il campionato spagnolo venne elevato al rango di competizione europea, gli consente di laurearsi campione continentale per la quinta volta."}
{"id": "3194529", "revid": "287204", "url": "https://it.wikipedia.org/wiki?curid=3194529", "title": "Nazionale Under-19 di calcio femminile dell'Austria", "text": "La Nazionale Under-19 di calcio femminile dell'Austria \u00e8 la rappresentativa calcistica femminile internazionale dell'Austria formata da giocatrici al di sotto dei 19 anni, gestita dalla Federazione calcistica dell'Austria (\"\u00d6sterreichischer Fu\u00dfball-Bund\" - \u00d6FB).\nCome membro dell'Union of European Football Associations (UEFA) partecipa a vari tornei di calcio giovanili internazionali riservati alla categoria, come al Campionato europeo UEFA Under-19 e ai tornei a invito come il Torneo di La Manga.\nNella sua storia sportiva \u00e8 riuscita a qualificarsi per la fase finale di un Europeo solo in un'occasione, nell'edizione di Slovacchia 2016; inserita nel gruppo B con , e perde tutti e tre gli incontri della fase a gironi venendo eliminata dal torneo."}
{"id": "3194530", "revid": "111325", "url": "https://it.wikipedia.org/wiki?curid=3194530", "title": "Yu-Gi-Oh! 10th", "text": ""}
{"id": "3194531", "revid": "1442080", "url": "https://it.wikipedia.org/wiki?curid=3194531", "title": "Roberto Ferreiro", "text": "Carriera.\nClub.\nEsord\u00ec nella Primera Division con l'Independiente giocandovi dal 1958 al 1967 e vincendo tre campionati (1960, 1963 e 1967) e due coppe Libertadores (1964 e 1965). Nel 1968 pass\u00f2 al River Plate giocandovi tre stagioni al termine delle quali si trasfer\u00ec ai colombiani del Millionarios dove chiuse la carriera nel 1971.\nNazionale.\nCon la Nazionale di calcio dell'Argentina partecip\u00f2 al Mondiale di giocando tutte e quattro le partite. In totale con la maglia albiceleste gioc\u00f2 20 partite senza gol.\nAllenatore.\nDebutta da allenatore sulla panchina dei campioni del Sudamerica in carica dell', vincendo l'Intercontinentale 1973 contro la in gara unica 1-0, due Libertadores consecutive (1973 e 1974) e la Coppa Interamericana 1974. Negli anni seguenti allena diverse formazioni in patria, tra cui , e . Negli anni ottanta vince in due occasioni il campionato di terza divisione argentina, prima con la Nueva Chicago (1981) poi sulla panchina della Villa D\u00e1lmine (1988-1989).\nDal 2000 al 2002 \u00e8 nominato ds del club Rafaela."}
{"id": "3194547", "revid": "1442080", "url": "https://it.wikipedia.org/wiki?curid=3194547", "title": "Bozzetto per un crocifisso", "text": "Il Bozzetto per un crocifisso \u00e8 una scultura lignea (h 20,5 cm) attribuita a Michelangelo, databile al 1562 circa e conservata a Casa Buonarroti a Firenze.\nStoria e descrizione.\nCharles de Tolnay attribu\u00ec questo bozzetto alla vecchiaia di Michelangelo, paragonandolo a disegni a Windsor, al Louvre, al British Museum (in tutto sei) e a notizie contenute in due lettere dell'artista datate 1\u00b0 e 2 agosto 1562, in cui si accenna appunto a un progetto per un crocifisso in legno.\nL'opera mostra il corpo nudo di Cristo con la testa china e con le braccia, sia del corpo che della croce, tagliate. La figura di Cristo presenta una sintetica ma efficace definizione anatomica e muscolare, soprattutto nell'addome e nel vivace movimento delle gambe che si dischiudono."}
{"id": "3194548", "revid": "336152", "url": "https://it.wikipedia.org/wiki?curid=3194548", "title": "Gian Antonio Selva", "text": ""}
{"id": "3194552", "revid": "767487", "url": "https://it.wikipedia.org/wiki?curid=3194552", "title": "Casa di bambola (film 1922)", "text": "Casa di bambola (\"A Doll's House\") \u00e8 un film muto del 1922 diretto da Charles Bryant. Prodotto, sceneggiato e interpretato da Alla Nazimova con i costumi e le scenografie di Natacha Rambova, il film - tratto da \"Casa di bambola\" di Henrik Ibsen - fu distribuito attraverso la United Artists, uscendo nelle sale il 12 febbraio 1922.\nProduzione.\nIl film fu prodotto da Alla Nazimova attraverso la sua compagnia Nazimova Productions, per la United Artists che doveva poi distribuire la pellicola nelle sale. Nazimova aveva interpretato il dramma di Ibsen pi\u00f9 volte sulle scene di Broadway: nel 1907 in due diverse riprese, una in gennaio accanto a Dodson Mitchell, la seconda in novembre con Warner Oland e poi nel 1918, a fianco di Lionel Atwill.\nDistribuzione.\nIl film usc\u00ec nelle sale il 12 febbraio 1922, distribuito dalla United Artists. In Italia venne distribuito dagli \"Artisti Associati\" nel 1926.\nDate di uscita.\nIMDb\nAlias"}
{"id": "3194553", "revid": "767487", "url": "https://it.wikipedia.org/wiki?curid=3194553", "title": "Alessandro Castellani", "text": "Biografia.\nFiglio di Fortunato Pio Castellani e Carolina Baccani, perse da ragazzo la mano sinistra in un incidente di caccia; nonostante la menomazione si dedic\u00f2 ugualmente all'arte dell'orafo nell'impresa di famiglia, limitandosi dapprima alla preparazione dei disegni.\nSeguace di Mazzini, appoggi\u00f2 la Repubblica Romana e nel 1849 fu membro della commissione per la scelta degli impiegati dello Stato; con la restaurazione e il ritorno di Pio IX, il 16 luglio 1849 Alessandro fu arrestato una prima volta, assieme al fratello Augusto, e liberato pochi giorni dopo probabilmente grazie all'intervento del padre. Venne arrestato nuovamente nell'agosto 1853 assieme ad altri mazziniani, quali Giuseppe Petroni e Cesare Mazzoni, e incarcerato a San Michele a Ripa Grande. Nel gennaio 1854 cominci\u00f2 a manifestare segni di malattia mentale, non si sa se reali o simulati, e venne pertanto trasferito al manicomio di Santa Maria della Piet\u00e0, dove rimase fino al 1856, quando ottenne l'affidamento ai familiari. Condannato all'esilio nel 1859, si rec\u00f2 a Parigi (giugno 1860).\nNella capitale francese apr\u00ec una succursale della ditta paterna agli Champs Elys\u00e9es e diede inizio alla diffusione dei gioielli Castellani in Europa e poi negli Stati Uniti. Alessandro fu in rapporti di amicizia con Gioacchino Rossini, il quale lo introdusse nella societ\u00e0 brillante dei Parigi. Nel luglio 1862 Alessandro vendette a Parigi gioielli per 25\u00a0000 scudi, una cifra equivalente al fatturato (30\u00a0000 scudi) della casa madre di Roma. Ebbe contatti diretti con lo stesso imperatore Napoleone III il quale compr\u00f2 anche numerosi reperti per il \"Mus\u00e9e Napol\u00e9on III\", trasferiti poi al \"Louvre\". Vendette altri reperti al \"British Museum\" diretto da Charles Thomas Newton. Si interess\u00f2 alle tecniche orafe degli etruschi e in particolare alla \"granulazione\". \u00c8 stato ipotizzato che alcuni reperti etruschi commerciati da Castellani fossero falsi; la risposta \u00e8 difficile, in quanto ancora alla fine del XIX secolo il restauro delle opere d'arte veniva fatto senza troppi scrupoli filologici assemblando insieme pezzi antichi e nuovi. Analisi chimiche recenti su alcuni reperti antiquari venduti dai Castellani al museo di Berlino hanno permesso tuttavia di concludere che Alessandro Castellani abbia venduto talora anche dei reperti falsi.\nNel 1862 Alessandro lasci\u00f2 Parigi a causa di un legame con Henriette Verdot Charlon, una donna sposata che pi\u00f9 tardi diverr\u00e0 la sua seconda moglie, e si trasfer\u00ec a Napoli dove apr\u00ec una nuova sede a Chiatamone. Nella citt\u00e0 campana, oltre all'attivit\u00e0 antiquaria e orafa (quest'ultima diretta da Giacinto Melillo) Alessandro si occup\u00f2 anche di arte ceramica, chiamando il miniaturista di porcellane Carlo De Simone che divenne anche maestro del fratello Guglielmo e del figlio Torquato. Con il ritorno in Italia, Alessandro riprese l'attivit\u00e0 politica nelle file dei democratici, finanziando diversi tentativi insurrezionali nello Stato Pontificio; dopo Porta Pia costitu\u00ec una \"Commissione per la tutela dei monumenti a Roma\", che propugnava il passaggio dei Musei Vaticani allo Stato italiano. Nel 1879 entr\u00f2 a far parte della \"Lega della democrazia\", presieduta da Garibaldi.\nDopo la morte a Portici, la salma fu traslata a Roma con un corteo \"puramente civile\" e, dopo la cremazione, le ceneri furono tumulate al Verano."}
{"id": "3194554", "revid": "547034", "url": "https://it.wikipedia.org/wiki?curid=3194554", "title": "Iltasadum", "text": ""}
{"id": "3194557", "revid": "1683880", "url": "https://it.wikipedia.org/wiki?curid=3194557", "title": "Hiromichi Kunikawa", "text": "Carriera.\nHa iniziato la sua carriera nelle competizioni motociclistiche ad un certo livello gareggiando nel campionato giapponese di velocit\u00e0 del 2007, in classe 250 e alla guida di una Yamaha, classificandosi al 15\u00ba posto.\nL'anno successivo \u00e8 passato a competere nelle Superstock 600 su una Honda, arrivando al 21\u00ba posto; resta nella stessa categoria e con la stessa motocicletta anche l'anno successivo migliorando la sua posizione fino al 19\u00ba posto.\nStava gareggiando sempre nella stessa categoria anche nel 2010 ed era al secondo posto in classifica quando \u00e8 stato chiamato ad esordire nella classe Moto2 del motomondiale, correndo con una Bimota HB4 per il team Bimota - M Racing dal Gran Premio del Giappone in sostituzione di Niccol\u00f2 Canepa. Partecipa anche ai gran premi rimasti della stagione ma non ottiene punti validi per la classifica iridata.\nTorna a disputare una gara mondiale nel 2016 quando partecipa ad un gran premio nel campionato mondiale Supersport in qualit\u00e0 di wild card a bordo di una Kawasaki ZX-6R del team Kawasaki Puccetti Racing.\nNel 2017 partecipa alla Coppa Europa della categoria Supersport (competizione che si corre all'interno del mondiale Supersort) in sella ad una Honda CBR600RR del team CIA Landlord Insurance Honda. In questa squadra trova come compagni di squadra: il francese Jules Cluzel, lo svizzero Robin Mulhauser ed il connazionale Hikari \u014ckubo."}
{"id": "3194558", "revid": "287204", "url": "https://it.wikipedia.org/wiki?curid=3194558", "title": "Bezeck", "text": ""}
{"id": "3194559", "revid": "287204", "url": "https://it.wikipedia.org/wiki?curid=3194559", "title": "Arceusdark", "text": ""}
{"id": "3194560", "revid": "110157", "url": "https://it.wikipedia.org/wiki?curid=3194560", "title": "Andreapol'", "text": "Andreapol' \u00e8 una citt\u00e0 della Russia europea centrale (oblast' di Tver'); \u00e8 compresa amministrativamente nel \"rajon\" Andreapol'skij, del quale \u00e8 il capoluogo.\nSorge nella parte occidentale della \"oblast'\", lungo la Dvina occidentale, 285 chilometri ad ovest del capoluogo Tver'."}
{"id": "3194562", "revid": "80339", "url": "https://it.wikipedia.org/wiki?curid=3194562", "title": "Andreapol", "text": ""}
{"id": "3194563", "revid": "37401", "url": "https://it.wikipedia.org/wiki?curid=3194563", "title": "Tempo lungo", "text": ""}
{"id": "3194572", "revid": "126257", "url": "https://it.wikipedia.org/wiki?curid=3194572", "title": "Coventry Simplex", "text": ""}
{"id": "3194578", "revid": "300067", "url": "https://it.wikipedia.org/wiki?curid=3194578", "title": "Ron Robinson", "text": ""}
{"id": "3194579", "revid": "767487", "url": "https://it.wikipedia.org/wiki?curid=3194579", "title": "The Cowboy and the Lady (film 1911)", "text": "The Cowboy and the Lady \u00e8 un cortometraggio muto del 1911, esordio cinematografico di Alan Hale. La regia non \u00e8 firmata. Non si conosce nient'altro di questo film, considerato perduto.\nProduzione.\nNon si conosce la casa di produzione del film.\nDistribuzione.\nNon si conosce la casa di distribuzione del film."}
{"id": "3194581", "revid": "1243", "url": "https://it.wikipedia.org/wiki?curid=3194581", "title": "Pedergnaga Oriano", "text": ""}
{"id": "3194582", "revid": "1243", "url": "https://it.wikipedia.org/wiki?curid=3194582", "title": "Pedergnaga-Oriano", "text": ""}
{"id": "3194584", "revid": "300067", "url": "https://it.wikipedia.org/wiki?curid=3194584", "title": "Dwight Lamar", "text": ""}
{"id": "3194585", "revid": "765341", "url": "https://it.wikipedia.org/wiki?curid=3194585", "title": "Angelo di Ges\u00f9 Maria", "text": "Famiglia.\nNacque in Milano nel 1578 da Massimiliano II Stampa, III marchese di Soncino, e da Marianna de Leyva (+1588) dei principi di Ascoli. Furono suoi fratelli:\nFu sua cugina da parte materna Marianna de Leyva. Dal lato paterno, invece, fu sua cugina Ottavia Pietra, in religione Caterina di San Francesco, professa del Monastero di Ges\u00f9 e Maria in Genova; partecip\u00f2 alle fondazioni dei monasteri di San Giuseppe in Napoli e di Sant'Egidio in Roma.\nVita religiosa.\nIl 3 maggio 1593 vest\u00ec l'abito religioso presso il Convento di Sant'Anna in Genova ed ivi emise la professione il 25 dicembre 1594. Dopo due anni fu inviato in Spagna per la formazione e studi\u00f2 all'Universit\u00e0 di Salamanca. Soggiorn\u00f2 \"aliquandio\" presso l'Eremo di San Jos\u00e9 del Monte de Las Batuecas.\nNel 1606 i superiori di Spagna lo destinarono a Genova. Nominato Vicario del Convento di Sant'Imerio in Cremona, ne divenne il primo priore nel 1608. Fu poi Priore del Convento della Madre di Dio in Napoli e del Convento di Sant'Anna in Genova.\nNel 1611 il III Capitolo Generale della Congregazione d'Italia dell'Ordine dei Carmelitani Scalzi lo elesse IV Definitore Generale.\nL'11 febbraio 1612 fond\u00f2 il Convento di San Carlo Borromeo in Milano, col\u00e0 inviato da Giovanni di Ges\u00f9 Maria, Preposito Generale Generale della Congregazione d'Italia. Lo stesso Giovanni di Ges\u00f9 Maria lo invi\u00f2 Visitatore della Provincia Polacca.\nIl 29 agosto 1616 fond\u00f2 l'Eremo di San Giovanni Battista in Varazze.\nNel 1617 il Capitolo Generale della Congregazione d'Italia dell'Ordine dei Carmelitani Scalzi divise la Congregazione in sei province, tra cui la Provincia di Sant'Angelo Martire di cui fu eletto primo Provinciale: govern\u00f2 la Provincia e resse il priorato di Sant'Imerio per due anni, sino al Capitolo Provinciale del 1619.\nPens\u00f2 di ritirarsi presso l'Eremo di San Giovanni Battista in Varazze, ma fu eletto Definitore Provinciale e Socio al Capitolo Generale. Nel 1620 il VI Capitolo Generale della Congregazione d'Italia dell'Ordine dei Carmelitani Scalzi lo elesse IV Definitore Generale.\nNel 1620 avvi\u00f2 la fondazione del Convento di Santa Maria delle Grazie in Pavia.\nNel 1623 il Capitolo Generale della Congregazione d'Italia dell'Ordine dei Carmelitani Scalzi, radunato presso il Convento di Santa Maria del Monte Carmelo in Loano, lo elesse Procuratore Generale.\nMor\u00ec il 16 aprile 1625 presso il Convento di Santa Maria della Scala in Roma.\nNel 1672 una lapide in sua memoria fu posta nella Chiesa di San Carlo Borromeo in Porta Nuova in Milano.\nOpere.\nScrisse sette Lettere pastorali dirette ai frati della Provincia di Sant'Angelo Martire:"}
{"id": "3194586", "revid": "1714743", "url": "https://it.wikipedia.org/wiki?curid=3194586", "title": "Violante Visconti", "text": "Biografia.\nEra la seconda dei tre figli di Galeazzo II Visconti, Signore di Pavia e co-Signore di Milano insieme a Bernab\u00f2 Visconti, e di Bianca di Savoia.\nIl sontuoso matrimonio.\nNell'ambito della complessa trama di alleanze diplomatiche perseguita dal padre, appena tredicenne and\u00f2 in sposa a Lionello di Anversa, figlio di re Edoardo III d'Inghilterra e vedovo di Elisabetta de Burgh. La dote ammontava a 200.000 fiorini d'oro, una cifra enorme per l'epoca, insieme ai feudi di Alba, Cuneo, Mondov\u00ec, Cherasco e Braida. Il 17 maggio, vigilia di Pentecoste, Lionello di Anversa giunse a Milano davanti a Porta Ticinese insieme al conte Amedeo VI di Savoia, ai poeti Geoffrey Chaucer e Jean Froissart e ad una compagnia di 2.000 soldati inglesi molti dei quali armati di arco lungo e di targa. \nLo attendevano Galeazzo II Visconti, sua moglie Bianca di Savoia, Isabella di Valois, Ricciarda della Scala moglie del nobile bolognese Andrea Pepoli e altre ottanta dame tutte vestite con camore scarlatte con maniche di panno bianco ricamate a trifoglio e strette ai fianchi da cinture dorate del valore di ottanta fiorini l'una. Vi erano inoltre ad accoglierlo Gian Galeazzo Visconti accompagnato da trenta cavalieri e altrettanti scudieri su puledri bardati a giostra, seguivano i consiglieri Manfredo da Saluzzo e Protaso Caimo, Francesco di Zacadei, Domenico degli Ardizzoni, Giacomo Previdi e il vicario Gaspare Vazaforte, anch'essi tutti vestiti allo stesso modo. L'ultima schiera era infine formata da Pietro da Biassono, Zanolo degli Ermenulfi, Francesco del Bene, Giovannolo da Birago ed Erigolo del Conte accompagnata dai loro servitori stretti da cinture d'argento. I componenti del corteo smontarono nei pressi l'Arengo e i cavalli vennero ricoverati nelle scuderie del palazzo. \nIl 15 giugno Bernardo Rossi, vescovo di Novara, celebr\u00f2 le nozze in pompa magna in piazza presso i portoni della cattedrale di Santa Maria Maggiore e Bernab\u00f2 Visconti fece da padrino alla nipote. Segu\u00ec un sontuoso banchetto che si tenne nella piazza dell'Arengo, accanto alla cattedrale. Era composto da due lunghe tavolate, la prima occupata da Lionello di Anversa, Galeazzo II, Bernab\u00f2 e i suoi figli Matteo e Lodovico, Amedeo VI, il vescovo di Novara, Francesco Petrarca, da molti altri nobili e insigni cittadini pisani, la seconda da Violante Visconti, Bianca di Savoia, Regina della Scala, Isabella di Valois e altre cinquanta dame. Seguirono ben diciotto imbandigioni, ciascuna doppia e abbinata ad un dono, che ci sono state tramandate dal Corio.\nFurono infine presentati settantasei cavalli offerti da Gian Galeazzo Visconti. I festeggiamenti continuarono per diversi giorni e per il loro sfarzo sollevarono clamore in tutta Europa.\nViolante rimase vedova pochi mesi dopo, quando Lionello mor\u00ec nel suo feudo di Alba in ottobre (voci del tempo dissero avvelenato da Galeazzo).\nIl 2 agosto 1377 Violante si spos\u00f2 nuovamente con Ottone, marchese del Monferrato, di diversi anni pi\u00f9 giovane. Morto quest'ultimo alla fine del 1378 durante una battuta di caccia o in una rissa, nel 1381 si spos\u00f2 in terze nozze con il cugino Ludovico Visconti, figlio di Bernab\u00f2 e governatore di Lodi e Parma, con cui ebbe un figlio, Giovanni. Il marito venne per\u00f2 imprigionato a seguito del colpo di stato di Gian Galeazzo Visconti del 1385. Violante mor\u00ec a Pavia nel novembre del 1386."}
{"id": "3194587", "revid": "1442080", "url": "https://it.wikipedia.org/wiki?curid=3194587", "title": "An\u00edbal Tarabini", "text": "\u00c8 il padre di Patricia Tarabini, tennista medaglia di bronzo olimpica in doppio nel 2004.\nCarriera.\nClub.\nDetto El Conejo (il coniglio), crebbe nell'Estudiantes de la Plata, dove gioc\u00f2 due stagioni, prima di passare al Temperley, dove rimase sino al 1965. Nel 1966 fu acquistato dall'Independiente, in cui vinse il campionato nel 1967 e nel 1970. Pass\u00f2 quindi brevemente al Boca Juniors. Dal 1971 al 1973 gioc\u00f2 in Messico col Torreon. Gioc\u00f2, infine, in Francia col Monaco, che port\u00f2 alla finale della Coppa di Francia. Si ritir\u00f2 all'inizio della stagione 1974-1975.\nNazionale.\nCon la Nazionale di calcio dell'Argentina partecip\u00f2 al Mondiale di senza scendere in campo. In totale con la maglia albiceleste gioc\u00f2 6 partite con un gol."}
{"id": "3194594", "revid": "481666", "url": "https://it.wikipedia.org/wiki?curid=3194594", "title": "Alan Hale (attore)", "text": "Nella sua carriera interpret\u00f2 ben 235 film, mentre, da regista, diresse 8 pellicole.\nBiografia.\nAlan Hale \u00e8 ricordato soprattutto come caratterista, particolarmente per i suoi ruoli alla Warner Bros. a fianco di Errol Flynn. Fu sposato per oltre trent'anni con Gretchen Hartman, attrice del cinema muto e madre dei loro tre figli, tra cui Alan Hale Jr., meglio conosciuto dal pubblico per il ruolo di Jonas \"Skipper\" Grumby nella serie televisiva \"L'isola di Gilligan\".\nIl suo primo ruolo cinematografico fu nel 1911 in \"The Cowboy and the Lady\", un cortometraggio western andato perduto. Tra i suoi film, si ricordano \"Casa di bambola\" (1922) con Alla Nazimova, \"Nebbia a San Francisco\" (1934), \"Amore tzigano\" (1934) con Katharine Hepburn, \"Accadde una notte\" (1934) con Clark Gable e Claudette Colbert, \"Amore sublime\" (1937) con Barbara Stanwyck, \"Strada maestra\" (1940) con Humphrey Bogart. Tra i film con Errol Flynn vanno menzionati \"Il principe e il povero\" (1937), \"Lo sparviero del mare\" (1940) e \"Le avventure di Don Giovanni\" (1948).\nInterpret\u00f2 il ruolo di Little John nel \"Robin Hood\" del 1922 a fianco di Douglas Fairbanks e Wallace Beery, un personaggio che riprese 16 anni dopo in \"La leggenda di Robin Hood\" (1938) con Errol Flynn e Basil Rathbone, e poi ancora nel 1950 in \"Viva Robin Hood\" a fianco di John Derek, in quello che sar\u00e0 il suo ultimo film. Alan Hale Sr. mor\u00ec infatti a Hollywood il 22 gennaio 1950 per un'infezione virale. Venne sepolto al Forest Lawn Memorial Park Cemetery a Glendale, California."}
{"id": "3194598", "revid": "767487", "url": "https://it.wikipedia.org/wiki?curid=3194598", "title": "Pablo Ruiz Barrero", "text": ""}
{"id": "3194601", "revid": "228587", "url": "https://it.wikipedia.org/wiki?curid=3194601", "title": "Raab", "text": ""}
{"id": "3194603", "revid": "729019", "url": "https://it.wikipedia.org/wiki?curid=3194603", "title": "Stazione di Chivasso", "text": "La stazione di Chivasso \u00e8 una stazione ferroviaria per passeggeri di diramazione posta sulla linea Torino-Milano, nonch\u00e9 capolinea delle linee per Aosta, per Alessandria e per Asti. La stazione \u00e8 a servizio della citt\u00e0 di Chivasso.\nStoria.\nLa stazione entr\u00f2 in funzione il 20 ottobre 1856, con l'attivazione della tratta Torino\u2013Novara della Ferrovia Torino-Milano.\nDue anni dopo, nel 1858, con l'attivazione della Ferrovia Chivasso-Aosta, divenne stazione di diramazione.\nNel 1887 fu attivata la Ferrovia Chivasso-Alessandria che transita per Casale Monferrato, e nel 1912 la Ferrovia Chivasso-Asti.\nFu pesantemente danneggiata dai bombardamenti statunitensi durante la Seconda Guerra Mondiale.\nIl relativo scalo merci, presente sul lato sud della linea e ad ovest della relativa stazione, purtroppo per il scarso uso, fu dismesso nella seconda met\u00e0 degli anni novanta e sostituito da un parcheggio per autobus ed auto.\nNel 2016 \u00e8 stato prolungato il sottopassaggio anche al binario 6, reso passante grazie a un'uscita sul retro della stazione.\nLa pesante situazione economico-finanziaria della Regione Piemonte indusse la stessa a sospendere i contratti di servizio su numerose linee secondarie di propria competenza, portando nel settembre 2011 alla definitiva sospensione del servizio sulla Chivasso-Asti; terminato da tempo il servizio merci il contratto di servizio con Trenitalia per il trasporto passeggeri non venne dunque pi\u00f9 rinnovato.\nIl 3 agosto 2018 viene ufficializzata dall'assessore Francesco Balocco la riapertura al servizio viaggiatori nel tratto Chivasso-Brozolo in attesa di successivi interventi di ripristino della restante tratta fino ad Asti necessitosa di importanti interventi infrastrutturali.\nCaratteristiche.\nLa stazione possiede 6 binari, pi\u00f9 uno tronco che fungeva da capolinea della linea per Asti, dismessa nel corso del 2011 e riaperta nel 2018 anche se solo fino a Brozolo.\nMovimento.\nIl binario 1 ospita i treni della Linea 2 Pinerolo-Chivasso del Servizio ferroviario metropolitano di Torino.\nIl binario 2 e il 3 sono i binari di corsa della Torino-Milano e ospitano i treni che hanno Chivasso come fermata.\nIl binario 4 e il 5 sono utilizzati dai treni della linea per Ivrea. \nIl binario 6 dai treni da e per Alessandria dalla linea Chivasso-Alessandria, da quelli della Linea 2 Pinerolo-Chivasso del Servizio ferroviario metropolitano di Torino diretti a Torino Lingotto e da treni merci.\nIl binario tronco, rinominato binario 1tr, ospita i treni diretti ad Alessandria e a\nBrozolo (stazione posta sulla Chivasso-Asti su cui sono in corso interventi di ripristino e potenziamento da Brozolo a Asti).\nInterscambi.\nAntistante alla stazione di Chivasso ci sono le fermate di diverse linee della rete extraurbana e urbana.\nNei pressi della stazione si trovava il capolinea della Tranvia Torino-Chivasso/Brusasco, attiva tra il 1877 e il 1949.\nServizi.\nLe banchine a servizio dei binari sono collegate tra loro tramite un sottopassaggio pedonale. "}
{"id": "3194604", "revid": "149727", "url": "https://it.wikipedia.org/wiki?curid=3194604", "title": "Ferrovia Chivasso-Aosta", "text": ""}
{"id": "3194605", "revid": "599013", "url": "https://it.wikipedia.org/wiki?curid=3194605", "title": "Asier Goiria", "text": "Carriera.\nHa giocato 32 partite nella prima divisione spagnola con il , oltre che con vari club nella seconda divisione spagnola."}
{"id": "3194609", "revid": "1442080", "url": "https://it.wikipedia.org/wiki?curid=3194609", "title": "Open Sud de France 2010 - Doppio", "text": "Il doppio dell'Open Sud de France 2010 \u00e8 stato un torneo di tennis facente parte dell'ATP World Tour 2010.\nJulien Benneteau e Nicolas Mahut erano i detentori del titolo, ma Benneteau non ha partecipato per un infortunio al polso sinistro, Mahut ha partecipato in coppia con Arnaud Cl\u00e9ment.\nStephen Huss e Ross Hutchins hanno battuto in finale Marc L\u00f3pez e Eduardo Schwank 6\u20132, 4\u20136, [10\u20137]."}
{"id": "3194615", "revid": "1337443", "url": "https://it.wikipedia.org/wiki?curid=3194615", "title": "Giuseppe Bocca", "text": "\u00c8 stato sindaco di Asti dal 1900 al 1913 con alcune brevi interruzioni.\nBiografia.\nLaureatosi a Torino in giurisprudenza nel 1879, divenne consigliere comunale nel 1886, Cavaliere della Corona d'Italia nel 1887 e assessore delegato nel 1890 - 1898. \nFond\u00f2 l'asilo Regina Margherita in Borgo San Pietro, nel 1891, per la realizzazione del quale destin\u00f2 tutta la sua eredit\u00e0.\nNel 1898 venne nominato Cavaliere SS. Maurizio e Lazzaro. Nominato sindaco di Asti il 29 novembre 1900, ricopr\u00ec la carica con brevi interruzioni fino al 1913.\nA lui si devono molte iniziative: la riforma delle scuole medie, della Scuola Normale e la fondazione del Circolo Filologico. Istitu\u00ec lezioni pratiche di Enologia e di Agraria, fond\u00f2 la Sezione Astigiana della \u201cDante Alighieri\u201d e ripristin\u00f2 la Fiera Equina nel 1902.\nL'8 dicembre la cittadinanza gli confer\u00ec la Gran Medaglia d'oro al merito. In seguito ottenne la medaglia d'oro al merito agricolo dal ministro dell'Agricoltura (1908)\nFu il promotore delle commemorazioni del primo centenario della morte di Vittorio Alfieri e si prodig\u00f2 per completare la linea ferroviaria Genova - Asti Chiasso. A lui va dato anche il merito di aver favorito l'insediarsi delle prime industrie nella citt\u00e0 di Asti (Way-Assauto e la Vetreria Federale)."}
{"id": "3194620", "revid": "1442080", "url": "https://it.wikipedia.org/wiki?curid=3194620", "title": "Bank Austria Tennis Trophy 2010 - Doppio", "text": "Il doppio del Bank Austria Tennis Trophy 2010 \u00e8 stato un torneo di tennis facente parte dell'ATP World Tour 2010.\n\u0141ukasz Kubot e Oliver Marach erano i detentori del titolo, ma hanno perso in semifinale contro Mariusz Fyrstenberg e Marcin Matkowski.\nDaniel Nestor e Nenad Zimonji\u0107 hanno battuto in finale Mariusz Fyrstenberg e Marcin Matkowski 7\u20135, 3\u20136, [10\u20135]."}
{"id": "3194622", "revid": "1310927", "url": "https://it.wikipedia.org/wiki?curid=3194622", "title": "Jordi Pablo", "text": ""}
{"id": "3194628", "revid": "1442080", "url": "https://it.wikipedia.org/wiki?curid=3194628", "title": "St. Petersburg Open 2010 - Doppio", "text": "Il doppio dello St. Petersburg Open 2010 \u00e8 stato un torneo di tennis facente parte dell'ATP World Tour 2010.\nColin Fleming e Ken Skupski erano i detentori del titolo, ma hanno perso nel 1\u00ba turno contro Filip Pol\u00e1\u0161ek e Igor Zelenay\nDaniele Bracciali e Potito Starace hanno battuto in finale Rohan Bopanna e Aisam-ul-Haq Qureshi 7\u20136(6), 7\u20136(5)."}
{"id": "3194635", "revid": "767487", "url": "https://it.wikipedia.org/wiki?curid=3194635", "title": "The Guerrilla", "text": "The Guerrilla \u00e8 un cortometraggio muto del 1908 diretto da David W. Griffith che firma anche la sceneggiatura. La fotografia della pellicola fu affidata a due dei pi\u00f9 stretti collaboratori di Griffith, G.W. Bitzer e Arthur Marvin.\nProduzione.\nProdotto dall'American Mutoscope &amp; Biograph, il film fu girato a Coytesville nel New Jersey.\nDistribuzione.\nIl copyright del film, richiesto dall'American Mutoscope and Biograph Co., fu registrato l'11 novembre 1908 con il numero H118186.\nDistribuito dall'American Mutoscope &amp; Biograph, il film - un cortometraggio in una bobina - usc\u00ec nelle sale il 13 aprile 1908.\nIl film non \u00e8 totalmente perduto in quanto \u00e8 presente nel catalogo di una cineteca italiana."}
{"id": "3194641", "revid": "63756", "url": "https://it.wikipedia.org/wiki?curid=3194641", "title": "Nudo virile I", "text": "Il Nudo virile I \u00e8 un bozzetto scultoreo in terracotta (h 49 cm) attribuito a Michelangelo, databile al 1501-1503 circa e conservato a Casa Buonarroti a Firenze. \nStoria e descrizione.\nL'opera venne messa in relazione da Charles de Tolnay con il perduto \"Ercole\", dopo che lo aveva precedentemente avvicinato al \"David De Rohan\". L'opera, che oggi i curatori del museo indicano come \"copia da Michelangelo\", doveva essere ben nota nel Cinquecento se si trova rappresentata in un ritratto dell'artista nel suo studio, dovuto a un ignoto autore del XVI-XVII secolo e oggi pure in Casa Buonarroti. Dell'opera esisterebbero anche disegni e bozzetti vari riconducibili. Essa mostra un giovane in piedi in una posa di contrapposto, con un braccio disteso lungo i fianchi e l'altro mutilo, che secondo la citata fonte iconografica, doveva essere disteso in avanti con un gesto come di offerta. \nSempre in casa Buonarroti esiste un alto bozzetto di nudo virile, in cera (h. 56 cm) e definibile \"II\": esso, privo delle braccia e con il ginocchio destro piegato che porta in avanti la gamba, era stato letto come un bozzetto del celebre \"David\" di piazza della Signoria, o dello \"Schiavo ribelle\". Studi recenti lo collocano invece come opera di anonimo artista fiorentino del XVI secolo, databile verso il 1540. "}
{"id": "3194643", "revid": "1305772", "url": "https://it.wikipedia.org/wiki?curid=3194643", "title": "Prospetto Informativo di Rete", "text": "Il Prospetto Informativo di Rete (PIR) \u00e8 un prospetto informativo che ha la funzione di regolare i rapporti tra l'impresa ferroviaria e il gestore dell'infrastruttura (in Italia \u00e8 Rete Ferroviaria Italiana). \nIl PIR nasce con l'esigenza di aprire il mercato ferroviario anche ai privati. Prima della liberalizzazione ferroviaria, infatti esisteva una sola impresa ferroviaria e un solo gestore dell'infrastruttura che appartenevano ad una solo ente: le Ferrovie dello Stato.\nQuando il mercato venne aperto (prima nel servizio merci poi in quello passeggeri) era necessario stabilire un contratto tra il gestore dell'infrastruttura e le varie imprese ferroviarie.\nNel 2003 viene approvato il Decreto legislativo 188/03 che ufficializza l'entrata in vigore del Prospetto Informativo di Rete.\nIl PIR viene redatto dall'Amministratore delegato di Rete Ferroviaria Italiana dopo una lunga consultazione tra tutti i soggetti interessati e tra tutte le strutture di RFI. Viene infine approvato e ratificato dall'Ufficio per la Regolazione dei Servizi Ferroviari del Ministero delle Infrastrutture e dei Trasporti.\nLa realizzazione e l'aggiornamento del Prospetto Informativi di Rete tiene conto dei seguenti parametri:\n\u00c8 possibile consultare il PIR online anche in lingua inglese (Network Statement) per favorire una informazione a livello di tutti e internazionale. Nell'edizione online sono esclusi gli allegati tecnici; per chi volesse acquistare una copia completa del PIR pu\u00f2 richiederla (dietro pagamento di 220 \u20ac) alla Direzione Commerciale ed Esercizio Rete di RFI. Negli allegati tecnici sono anche elencate le caratteristiche delle linee e degli impianti ferroviari e le tariffe per poter utilizzare le infrastrutture ferroviarie.\nIl PIR viene aggiornato ogni dicembre e la sua entrata in vigore coincide con il cambiamento dell'orario ferroviario."}
{"id": "3194645", "revid": "767487", "url": "https://it.wikipedia.org/wiki?curid=3194645", "title": "Cattive abitudini (album)", "text": "Cattive abitudini \u00e8 il quinto album del gruppo italiano Massimo Volume, pubblicato nel 2010 sotto l'etichetta La Tempesta.\nIl disco.\nProdotto artisticamente dalla collaborazione tra Massimo Volume e Francesco Donadello, il disco contiene un booklet in cui i testi sono scritti di proprio pugno da Clementi su vari fogli di bloc notes di vari alberghi. Hanno collaborato diversi musicisti: Tom O'Bedlam (reading di \"Walkinh in the blue\" di Robert Lowell in \"Robert Lowell\"), Massimo Carozzi (ambienti e giradischi), Angela Baraldi e Marcella Riccardi (voci in \"Mi piacerebbe ogni tanto averti qui\").\nIl disco \u00e8 stato registrato e mixato nell'estate 2010 da Francesco Donadello presso la Campagnezza di Polesella (RO), la masterizzazione \u00e8 stata effettuata al Calyx Studio di Berlino.\nLa grafica \u00e8 di Limbo, con disegni di BJ.\nIl brano \"Fausto\" \u00e8 dedicato a Fausto Rossi. Il brano d'apertura \u00e8 ispirato a Robert Lowell, poeta statunitense del XX secolo. Il brano \"Le nostre ore contate\" parla di Manuel Agnelli, amico e collega di Clementi. \"Via Vasco De Gama\" \u00e8 invece una strada di San Benedetto del Tronto, paese d'origine di Clementi.\n\u00c8 stato realizzato il video del brano \"Fausto\"."}
{"id": "3194651", "revid": "36054422", "url": "https://it.wikipedia.org/wiki?curid=3194651", "title": "Rockfeller Center", "text": ""}
{"id": "3194653", "revid": "36054439", "url": "https://it.wikipedia.org/wiki?curid=3194653", "title": "Rockefeller Center Museum", "text": ""}
{"id": "3194655", "revid": "767487", "url": "https://it.wikipedia.org/wiki?curid=3194655", "title": "The Son's Return", "text": "The Son's Return \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Coytesville, New Jersey - usc\u00ec nelle sale il 14 giugno 1909.\nRisulta essere la prima trasposizione cinematografica di un romanzo di Guy de Maupassant.\nTrama.\nIl figlio va via di casa per andare in citt\u00e0 a cercare fortuna. Dopo molti anni, torna nella locanda dei genitori che non lo riconoscono ma che, notando il suo portafoglio gonfio di banconote, progettano di derubare lo sconosciuto cliente.\nProduzione.\nIl film fu prodotto dalla Biograph Company. Venne girato nel New Jersey a Coytesville e a Leonia.\nDistribuzione.\nIl copyright del film, richiesto dalla Biograph Co., fu registrato il 12 giugno 1909 con il numero H128255.\nDistribuito dalla Biograph, il film - un cortometraggio in una bobina - usc\u00ec nelle sale cinematografiche statunitensi il 14 giugno 1909. Copia della pellicola \u00e8 conservata negli archivi dell'UCLA\nIl film \u00e8 stato masterizzato e riversato su DVD. Distribuito nel 2006 dalla Grapevine, \u00e8 stato inserito in un'antologia dal titolo \"D.W. Griffith, Director - Volume 3 (1909)\" che presenta una decina di titoli per un totale di 112 minuti."}
{"id": "3194664", "revid": "224230", "url": "https://it.wikipedia.org/wiki?curid=3194664", "title": "Filostrato il Vecchio", "text": "Biografia.\nIndicato anche come Filostrato Maggiore, o Filostrato III, sarebbe nato all'inizio del III secolo ed \u00e8 probabilmente parente del pi\u00f9 anziano Flavio Filostrato. \n\"Immagini\".\nFilostrato \u00e8 autore di un'opera dal titolo \"Immagini\" ().\nIl testo descrive, sotto forma di un dialogo tra un sofista e alcuni giovani allievi, una visita ai quadri esposti in una villa presso Napoli.\nNon sappiamo se le sessantaquattro descrizioni di quadri che compongono l'opera siano immaginarie o si riferiscano a pitture realmente esistenti ma, in ogni caso l'opera, che \u00e8 un eccellente esempio del genere letterario dell'ekphrasis, \u00e8 di grande interesse, sia come fonte sull'antica arte pittorica sia dal punto di vista letterario.\nAlcuni studiosi ritengono che questo Filostrato sia autore anche dell\"'Eroico\", che altri attribuiscono a Flavio Filostrato."}
{"id": "3194668", "revid": "599013", "url": "https://it.wikipedia.org/wiki?curid=3194668", "title": "P\u0159\u00edlepy", "text": "P\u0159\u00edlepy pu\u00f2 riferirsi a diversi toponimi della Repubblica Ceca:"}
{"id": "3194669", "revid": "767487", "url": "https://it.wikipedia.org/wiki?curid=3194669", "title": "The Faded Lilies", "text": "The Faded Lilies \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film era interpretato da James Kirkwood e David Miles. Tra gli altri attori, Linda Arvidson, moglie di Griffith, e le sorelle Lottie e Mary Pickford.\nTrama.\nUn violinista sfigurato equivoca sul significato di un mazzo di fiori che lui prende per una dichiarazione d'amore mentre, invece, \u00e8 solo un segno di apprezzamento per la sua arte. Quando capisce il suo errore, l'uomo perde la ragione.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 147 metri - usc\u00ec nelle sale cinematografiche statunitensi il 17 giugno 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"Her First Biscuits\" ."}
{"id": "3194670", "revid": "4175", "url": "https://it.wikipedia.org/wiki?curid=3194670", "title": "Mutua", "text": ""}
{"id": "3194672", "revid": "247222", "url": "https://it.wikipedia.org/wiki?curid=3194672", "title": "Amedeo Piva", "text": ""}
{"id": "3194673", "revid": "1305772", "url": "https://it.wikipedia.org/wiki?curid=3194673", "title": "Mutuo (disambigua)", "text": "Mutuo"}
{"id": "3194675", "revid": "339392", "url": "https://it.wikipedia.org/wiki?curid=3194675", "title": "Balordi &amp; Co. \u2013 Societ\u00e0 per losche azioni capitale interamente rubato $ 1 000 000", "text": ""}
{"id": "3194682", "revid": "62004", "url": "https://it.wikipedia.org/wiki?curid=3194682", "title": "Chanel n\u00b05", "text": ""}
{"id": "3194684", "revid": "1305772", "url": "https://it.wikipedia.org/wiki?curid=3194684", "title": "P\u0159ibyslav", "text": "P\u0159ibyslav (in lingua tedesca \"Primislau\") \u00e8 una citt\u00e0 della Repubblica Ceca facente parte del distretto di Havl\u00ed\u010dk\u016fv Brod, nella regione di Vyso\u010dina."}
{"id": "3194685", "revid": "601933", "url": "https://it.wikipedia.org/wiki?curid=3194685", "title": "Belyj", "text": "Belyj () citt\u00e0 della Russia europea centrale; \u00e8 compresa amministrativamente nel \"rajon\" Bel'skij, del quale \u00e8 il capoluogo.\nSorge nella parte sudoccidentale della \"oblast'\", nella regione delle alture di Belyj, sulle sponde del fiume Ob\u0161a (bacino della Dvina occidentale), 294 chilometri a sudovest del capoluogo Tver'.\nAttestata fin dal XIII secolo come insediamento sottoposto al principato di Smolensk, pass\u00f2 successivamente sotto il dominio lituano e, nel 1503, sotto il dominio moscovita. Nella prima met\u00e0 del XVII secolo entr\u00f2 nell'orbita della Confederazione Polacco-Lituana, tornando definitivamente a far parte, nel 1654, dello stato russo (governatorato di Smolensk). Nella seconda met\u00e0 del XIX secolo Belyj divenne un rilevante centro per la fluitazione del legname, vista la sua posizione lungo i fiumi Ob\u0161a, Me\u017ea e Dvina occidentale."}
{"id": "3194686", "revid": "80339", "url": "https://it.wikipedia.org/wiki?curid=3194686", "title": "Bely", "text": ""}
{"id": "3194687", "revid": "767487", "url": "https://it.wikipedia.org/wiki?curid=3194687", "title": "Her First Biscuits", "text": "Her First Biscuits \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 17 giugno 1909.\nTrama.\nUna sposina crede di aver avuto una buona idea quando si mette a fare i biscotti per il marito. Francamente immangiabili, lui finge di apprezzarli mentre in realt\u00e0, dopo averli assaggiati, butta quelli che restano fuori dalla finestra. Credendo che il marito li abbia mangiati tutti, lei gliene lascia una scatola piena sulla scrivania. Mentre lui \u00e8 nella stanza vicina che si contorce per l'indigestione, nel suo ufficio entrano i clienti. Essendo un agente teatrale, i suoi clienti sono attori, una categoria che notoriamente soffre spesso i morsi della fame. Gli attori, vedendo i biscotti, si buttano avidamente sulla scatola ma ben presto tutti vengono colti da dolori, spasmi e crampi. Altre vittime dei fatali biscotti sono uno scassinatore e un poliziotto. Pare proprio che la signora Emma Jones sia colpevole di omicidio colposo all'ingrosso... Ma poi tutto si risolve solo con una gran mal di pancia: le vittime sono in convalescenza e la pace \u00e8 ripristinata quando il signor Jones scaglia tutto quel cibo pericoloso in strada.\nProduzione.\nIl film fu prodotto dalla Biograph Company. Fu girato il 20 aprile 1909 negli studi della compagnia a Fort Lee nel New Jersey.\nDistribuzione.\nDistribuito dalla Biograph Company, il film - un cortometraggio di 157 metri - usc\u00ec nelle sale cinematografiche statunitensi il 17 giugno 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, \"The Faded Lilies\".\nCopie del film - che, nel 2006, \u00e8 stato pubblicato in DVD dalla Grapevine video - sono conservate negli archivi del Mary Pickford Institute for Film Education film collection."}
{"id": "3194691", "revid": "300067", "url": "https://it.wikipedia.org/wiki?curid=3194691", "title": "Bill Schaeffer", "text": ""}
{"id": "3194693", "revid": "767487", "url": "https://it.wikipedia.org/wiki?curid=3194693", "title": "Natalio", "text": "Natalio \u00e8 un distretto del Paraguay, nel dipartimento di Itap\u00faa. Il suo centro urbano pi\u00f9 importante, che funge da capoluogo del distretto, ha il nome di \"Virgen de F\u00e1tima\".\nPopolazione.\nAl censimento del 2002 l'intero distretto di Natalio contava 19.456 abitanti. La localit\u00e0 di Virgen de F\u00e1tima, la pi\u00f9 importante del distretto, contava invece una popolazione urbana di 2.266 abitanti.\nStoria.\nNatalio fu fondata nel 1967 da alcuni coloni arrivati in cerca di nuove terre da coltivare. Nel 1974 fu elevata al rango di distretto con il nome di \"Domingo Robledo\" in onore ad un amico, gi\u00e0 deceduto, di Alfredo Stroessner. Alla caduta della dittatura di quest'ultimo, nel 1989 il distretto riprese il nome originario di Natalio."}
{"id": "3194694", "revid": "767487", "url": "https://it.wikipedia.org/wiki?curid=3194694", "title": "Was Justice Served?", "text": "Was Justice Served? \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film - girato a Englewood, New Jersey - usc\u00ec nelle sale statunitensi il 21 giugno 1909.\nTrama.\nUn ex galeotto \u00e8 accusato di aver rubato un portafogli. Ma il vero ladro fa parte della giuria che deve giudicarlo e si rifiuta di condannarlo.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 21 giugno 1909. Copia del film (un positivo 35\u00a0mm) viene conservata negli archivi della Library of Congress ."}
{"id": "3194698", "revid": "81195", "url": "https://it.wikipedia.org/wiki?curid=3194698", "title": "Etere corona", "text": ""}
{"id": "3194702", "revid": "287204", "url": "https://it.wikipedia.org/wiki?curid=3194702", "title": "Osservatorio astrofisico della Crimea", "text": "L'osservatorio astrofisico di Crimea (in ucraino: \u041a\u0440\u0438\u043c\u0441\u044c\u043a\u0430 \u0430\u0441\u0442\u0440\u043e\u0444\u0456\u0437\u0438\u0447\u043d\u0430 \u043e\u0431\u0441\u0435\u0440\u0432\u0430\u0442\u043e\u0440\u0456\u044f, trasl. \"Krims'ka astrofizy\u010dna observatorija\") \u00e8 un osservatorio astronomico ucraino situato nel comune di Nau\u010dnyj a 600 m s.l.m.. Il suo codice \"MPC\" \u00e8 095 Crimea-Nauchnij.\nIl Minor Planet Center gli accredita per la scoperta di quattordici asteroidi effettuate tra il 1966 e il 2001.\nStoria.\nL'osservatorio nasce dopo la seconda guerra mondiale quando l'allora governo sovietico decise, oltre alla ricostruzione dell'osservatorio di Simeiz, un suo ampliamento con un nuovo osservatorio pi\u00f9 a nord con migliori condizioni per le osservazioni. Attualmente l'osservatorio di Simeiz funziona come struttura secondaria dell'osservatorio astrofisico di Crimea.\nCome primo direttore del nuovo osservatorio fu nominato Grigorij Abramovi\u010d \u0160ajn. Dal 1952 al 1987 il direttore fu Andrej Severnyj."}
{"id": "3194704", "revid": "287204", "url": "https://it.wikipedia.org/wiki?curid=3194704", "title": "Joao Domingos Pinto", "text": ""}
{"id": "3194706", "revid": "118031", "url": "https://it.wikipedia.org/wiki?curid=3194706", "title": "Worcester Warriors", "text": ""}
{"id": "3194708", "revid": "599013", "url": "https://it.wikipedia.org/wiki?curid=3194708", "title": "P\u0159ibyslavice", "text": "P\u0159ibyslavice pu\u00f2 riferirsi a diversi toponimi della Repubblica Ceca:"}
{"id": "3194709", "revid": "62748", "url": "https://it.wikipedia.org/wiki?curid=3194709", "title": "Due anni di vacanza", "text": " \u00e8 uno special televisivo anime prodotto nel 1982 dalla Toei Animation per la regia di Masayuki Akihi ed ispirato al romanzo \"Due anni di vacanze\" dello scrittore francese Jules Verne, pubblicato nel 1888. Fu trasmesso in Giappone il 22 agosto 1982 su Fuji TV. In Italia fu importato dalla ITB (che lo pubblic\u00f2 anche in VHS) e trasmesso nel 1984 su reti locali.\nTrama.\nQuindici giovani studenti si preparano a passare una vacanza di alcune settimane, ma la loro imbarcazione, ormeggiata a Auckland (Nuova Zelanda) perde misteriosamente gli ormeggi e prende il largo per essere poi investita da una tempesta e rimane in balia dell'oceano senza nessuno a bordo in grado di governarla. Dopo alcuni giorni di navigazione alla deriva, l'imbarcazione approda in un'isola apparentemente deserta in mezzo all'Oceano Pacifico, dove i ragazzi rimarranno per oltre 20 mesi e dovranno organizzarsi per sopravvivere.\nI ragazzi tentano di riorganizzarsi e di migliorare la propria vita sull'isola, ma le rivalit\u00e0 tra loro, fomentate principalmente dalle diverse nazionalit\u00e0, si fanno sentire sempre di pi\u00f9, causando la divisione dei ragazzi in due bande contrapposte, che in seguito saranno costrette a riunirsi e a ritrovare la propria coesione per affrontare un'improvvisa minaccia esterna."}
{"id": "3194715", "revid": "287204", "url": "https://it.wikipedia.org/wiki?curid=3194715", "title": "8540 Ardeberg", "text": "8540 Ardeberg \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 3,1242829\u00a0UA e da un'eccentricit\u00e0 di 0,2118360, inclinata di 4,71331\u00b0 rispetto all'eclittica.\nL'asteroide \u00e8 dedicato all'astronomo Arne Ardeberg, direttore dell'European Southern Observatory tra il 1979 e il 1984."}
{"id": "3194716", "revid": "1543377", "url": "https://it.wikipedia.org/wiki?curid=3194716", "title": "Come Around Sundown", "text": "Come Around Sundown \u00e8 il quinto album della band Kings of Leon, pubblicato ad ottobre del 2010.\nIl disco.\nL'album \u00e8 stato annunciato con largo anticipo, all'inizio di agosto del 2010, e accompagnato da aspettative molto elevate, soprattutto a seguito del grande successo commerciale ottenuto dal precedente lavoro discografico dei Kings of Leon, \"Only by the Night\".\nIl lancio del disco \u00e8 stato anticipato dal singolo \"Radioactive\", che ha debuttato nelle radio del Regno Unito l'8 settembre 2010 ed in quelle statunitensi il 13 settembre 2010. Diversi brani di \"Come Around Sundown\" sono stati inoltre eseguiti dalla band nel corso dei concerti del precedente tour, come ad esempio \"Mary\", \"Immortals\", \"Radioactive\" e \"Southbound\".\nIl leader del gruppo ha spiegato questa scelta in un'intervista: aggiungendo anche che \nIl singolo di lancio dell'album \u00e8 stato giudicato un punto di stacco rispetto al rock da stadio del precedente album e rispetto ai canoni del rock contemporaneo, grazie soprattutto al \"refrain\" ed al ritornello, caratterizzato da un coro gospel. All'interno del disco vengono per\u00f2 toccati anche altri generi, come il post-punk di \"The Immortals\" e \"Pony Up\", il country di \"Back Down South\", arrivando addirittura al doo-wop stile anni cinquanta di \"Mary\".\nAl fine di \"espandere\" il suono della band, all'interno dei brani del disco sono presenti strumenti nuovi rispetto a quelli precedentemente usati, come ad esempio la tromba. A tal proposito, Caleb Followill ha dichiarato: \u00abpenso che ognuno di questi suoni contribuisca realmente a completare la canzone\u00bb.\nSecondo quanto dichiarato da Nathan Followill, il disco \u00e8 stato realizzato senza pensare alla necessit\u00e0 di reggere il confronto con \"Only by the Night\". Il musicista ha inoltre aggiunto che \u00e8 stato proprio il successo del precedente album a dare alla band il coraggio di pubblicare brani come \"Mary\" o \"Back Down South\".\nClassifiche.\nIn Regno Unito il disco \u00e8 entrato in classifica direttamente al primo posto, con oltre 49.000 copie vendute on-line e circa 183.000 totali, diventando cos\u00ec il disco con il pi\u00f9 alto numero di copie vendute in una settimana durante il 2010. L'album si \u00e8 posizionato subito in vetta alla classifica di vendita anche in Canada, con circa 26.000 copie vendute nei primi 7 giorni. Un simile risultato \u00e8 stato ottenuto anche in Australia, dove il disco ha subito ottenuto il primo posto con 26.463 copie vendute. \"Come Around Sundown\" \u00e8 inoltre entrato direttamente al primo posto anche nelle classifiche di Svizzera, Austria, Nuova Zelanda, Irlanda e nelle Fiandre.\nNegli Stati Uniti d'America l'album ha esordito al secondo posto della classifica \"Billboard 200\", con circa 184.000 copie vendute in 7 giorni."}
{"id": "3194717", "revid": "1543377", "url": "https://it.wikipedia.org/wiki?curid=3194717", "title": "Itap\u00faa Poty", "text": " \nItap\u00faa Poty \u00e8 un centro abitato del Paraguay, nel dipartimento di Itap\u00faa. La localit\u00e0, che dista 120 km dal capoluogo dipartimentale Encarnaci\u00f3n, forma uno dei 30 distretti in cui \u00e8 suddiviso il dipartimento.\nPopolazione.\nAl censimento del 2002 Capit\u00e1n Miranda contava una popolazione urbana di 601 abitanti (14.642 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nItap\u00faa Poty \u00e8 stata elevata al rango di distretto il 6 agosto 1996.\nCaratteristiche.\nLe principali attivit\u00e0 economiche sono l'agricoltura e l'allevamento. All'interno del territorio del distretto \u00e8 presente il \"Salto Poty\", una cascata di 30 m formata dal fiume Tebicuary."}
{"id": "3194726", "revid": "1522738", "url": "https://it.wikipedia.org/wiki?curid=3194726", "title": "Regione Autonoma della Bosnia Occidentale", "text": "La regione autonoma della Bosnia Occidentale (serbo-croato: \"Autonomna Pokrajina Zapadna Bosna\") \u00e8 stata un'unit\u00e0 territoriale amministrativa esistita tra il 1993 e il 1995 sul territorio della Repubblica di Bosnia ed Erzegovina durante la guerra in Bosnia (1992-1995). Pochi mesi prima della sua fine fu ribattezzata Repubblica della Bosnia occidentale (serbo-croato: \"Republika Zapadna Bosna\").\nLa capitale della Bosnia occidentale fu Velika Kladu\u0161a (oggi nel Cantone dell'Una-Sana).\nStoria.\nL'indipendenza fu proclamata nel 1993 dai musulmani locali contrari alla politica del governo bosgnacco a Sarajevo. Presidente della Bosnia occidentale \u00e8 stato Fikret Abdi\u0107.\nLa Bosnia Occidentale ha collaborato con la Repubblica Serba, la Repubblica Serba di Krajina, Serbia e Croazia durante la disgregazione della Jugoslavia, contro l'Armata della Repubblica di Bosnia ed Erzegovina (ARBiH).\nIl territorio della Bosnia occidentale fu sotto assedio da parte dell'ARBiH dal 1994. Un anno dopo, la Repubblica della Bosnia occidentale cess\u00f2 formalmente di esistere e i suoi soldati furono sconfitti dall'esercito bosgnacco-croato. Fikret Abdi\u0107 in Croazia \u00e8 stato condannato a 15 anni di carcere per crimini di guerra."}
{"id": "3194727", "revid": "123217387", "url": "https://it.wikipedia.org/wiki?curid=3194727", "title": "Chemical Communications", "text": "Chemical Communications \u00e8 una rivista accademica di chimica. Contiene brevi descrizioni di nuovi lavori nell'ambito delle scienze chimiche che richiedono una rapida pubblicazione.\nNel 2014 il suo impact factor era di 6,834."}
{"id": "3194730", "revid": "767487", "url": "https://it.wikipedia.org/wiki?curid=3194730", "title": "The Old Soldier's Story", "text": "The Old Soldier's Story \u00e8 un cortometraggio muto del 1909 diretto da Sidney Olcott e interpretato da Ruth Roland. La storia \u00e8 ambientata durante la guerra civile americana.\nFu il secondo film interpretato da Jack Conway.\nProduzione.\nIl film fu prodotto dalla Kalem Company.\nDistribuzione.\nDistribuito dalla Kalem Company, il film usc\u00ec nelle sale cinematografiche USA il 5 marzo 1909."}
{"id": "3194731", "revid": "300067", "url": "https://it.wikipedia.org/wiki?curid=3194731", "title": "Billy Chamberlain", "text": ""}
{"id": "3194733", "revid": "647919", "url": "https://it.wikipedia.org/wiki?curid=3194733", "title": "Repubblica della Bosnia occidentale", "text": ""}
{"id": "3194744", "revid": "767487", "url": "https://it.wikipedia.org/wiki?curid=3194744", "title": "Jomanda", "text": "Le Jomanda sono state un gruppo musicale formato da Joanne Thomas, Cheri Williams e Renee Washington.\nIl trio di artisti \u00e8 proveniente dal New Jersey.\nStoria del gruppo.\nMolte delle loro hit, fra cui \"Got a Love for You\", si sono piazzate al primo posto della classifica Hot Dance Club Play nel 1991. Dopo due anni di insuccesso sono tornate al top delle classifiche nel 1993 con il brano \"Don't You Want Me\". La casa discografica che ha portato al successo le Jomanda \u00e8 la Big Beat/Atlantic Records.\nNel 2003 un membro del gruppo, Joanne Thomas, \u00e8 morta dopo aver avuto delle complicanze dovute a un tumore al colon.\nNel 2004 il loro singolo \"Make My Body Rock\" \u00e8 stato inserito nella colonna sonora del videogioco \"\"."}
{"id": "3194746", "revid": "105527728", "url": "https://it.wikipedia.org/wiki?curid=3194746", "title": "L'Ombra (Corriere dei ragazzi)", "text": "L'Ombra, o semplicemente Ombra, \u00e8 un personaggio immaginario protagonista di una omonima serie a fumetti ideata nel 1974 da Alfredo Castelli (testi) e Ferdinando Tacconi (disegni) per il \"Corriere dei ragazzi;\" \u00e8 un giustiziere e un supereroe con il potere dell'invisibilit\u00e0. Non va confuso con l'omonimo personaggio di Ongaro e Pratt del 1964.\nStoria editoriale.\nLa serie \"L'Ombra\", ideata e sceneggiata da Alfredo Castelli, \u00e8 pubblicata dal numero 7 del 17 febbraio 1974 al numero 45 del 7 novembre 1976. I primi quindici episodi sono presentati all'interno di \"Albo Avventura\", inserto della testata principale, mentre successivamente la serie prosegue sulle pagine del giornale. Il primo episodio, \"Firmato l'Ombra\", \u00e8 anche l'unico disegnato da Ferdinando Tacconi mentre i successivi portano la firma di Mario Cubbino.\nBiografia del personaggio.\nGrant Shade \u00e8 un investigatore privato che, a causa delle sue indagini sui traffici di un criminale noto come \"Il Corso\", \u00e8 ferito gravemente in un attentato e, dato per morto, gettato con la sua auto in un lago di acque tossiche. Tuttavia, sebbene moribondo, il composto di sostanze tossiche presenti nel lago inspiegabilmente risana le sue ferite e lo rende invisibile. Ormai impossibilitato a vivere una vita normale, considerato morto da tutti, decide di impiegare il resto della propria esistenza al perseguimento della giustizia e acquisisce l'identit\u00e0 del giustiziere noto come \"L'Ombra\". Sotto questa veste, continuer\u00e0 la lotta contro \"il Corso\" e vivr\u00e0 numerose altre avventure. Metaforicamente, Grant Shade \u00e8 un uomo che ha sacrificato la propria esistenza individuale alla realizzazione di un principio universale; i propri interessi particolari al perseguimento di un fine generale. Per questo motivo, ci\u00f2 che resta di lui \u00e8 solo un'ombra: egli rinuncia a quanto di personale, e dunque superfluo, lo caratterizza, per divenire un astratto principio di giustizia che opera nel mondo ed \u00e8 al di l\u00e0 e al di sopra di esso. Il nome del protagonista rimanda all'investigatore Sam Spade del romanzo \"Il mistero del falco\", mentre la trama \u00e8 una generica ripresa della storia dello \"Spirit\" di Will Eisner."}
{"id": "3194758", "revid": "1005847", "url": "https://it.wikipedia.org/wiki?curid=3194758", "title": "Presidente della Corte costituzionale", "text": ""}
{"id": "3194766", "revid": "1318658", "url": "https://it.wikipedia.org/wiki?curid=3194766", "title": "Isao Hosoe", "text": "Biografia.\nNacque a Tokyo e comp\u00ec i suoi studi alla Nihon University di Tokyo, dove si laure\u00f2 nel 1965 in Ingegneria aerospaziale con una tesi su un aereo a propulsione umana, conseguendo poi il Master of Science nel 1967. Nello stesso anno si trasfer\u00ec in Italia, a Milano, per collaborare con Gio Ponti e Alberto Rosselli dello Studio Ponti-Fornaroli-Rosselli dal 1967 al 1974. Nel 1985 fond\u00f2 il proprio studio Isao Hosoe Design.\nMembro dell'ADI (Associazione per il disegno industriale), della SIE (Societ\u00e0 italiana di ergonomia), del Japan Design Committee e del Japan Inter-Design Forum, fu docente di Industrial design al Politecnico di Milano, alla Sapienza - Universit\u00e0 di Roma, alla Facolt\u00e0 di architettura ad Alghero, alla Domus Academy, all'Universit\u00e0 di Siena, all'ISIA di Firenze, all'Istituto di Design di Cagliari, alla scuola Les Ateliers di Parigi, all'Elisava di Barcellona, alla RISD di Providence, all'Universit\u00e0 di Lisbona.\nDiversi suoi progetti sono in esposizione permanente presso il Centro Georges Pompidou di Parigi, il Victoria and Albert Museum di Londra, ma anche a Milano e Chicago. Gli furono conferiti numerosi premi, anche in ambito internazionale, per i progetti nel campo del product design e del design di interni, dei trasporti, delle telecomunicazioni e dell'elettronica: tra questi figurano il Compasso d'Oro con l'autobus Iveco Spazio per la Carrozzeria Orlandi (Modena), il \"Good Design Award Tokyo\" e la \"Medaglia d'Oro\" della Triennale di Milano.\nHa vinto numero premi tra i quali Il Compasso d'oro, il Premio SMAU, il Good Design Award del Chicago Athenaeum, il premio Red Dot, il Good Design Award in Giappone. Durante la sua carriera ha collaborato con Arflex, Belli e Forti, Bisazza, Bosch, Telecom, Cassina, Fiat, Fujitsu, Isa, Itoki, Loccioni, Luxit, Mitsubishi, Palazzoli, Philips, Piaggio, Sacea, Sacmi, Segis, SNCF, Steelcase Strafor, Tiffany, Tonelli, Valenti e Zanussi.\n\u00c8 stato l'ideatore del gioco Play 40, facente parte del progetto \"Play Factory\" in collaborazione col gruppo Loccioni ed edito nel 2008 da Corraini Edizioni. Play 40 \u00e8 un gioco, ma anche uno strumento di lavoro, costituito da due mazzi di carte per la stimolazione creativa, la creazione di nuove idee e la serendipit\u00e0. \nMor\u00ec il 3 ottobre 2015 a Milano. \u00c8 sepolto presso il cimitero di Appiano Gentile (Como), cittadina nella quale andava in villeggiatura."}
{"id": "3194778", "revid": "93436", "url": "https://it.wikipedia.org/wiki?curid=3194778", "title": "Sole d'Europa", "text": "Sole d'Europa \u00e8 un singolo di Enrico Ruggeri. \u00c8 una ballata drammatica, nella quale il cantante chiede al sole di bagnare l'Europa di luce perch\u00e9 possa dimenticare i suoi problemi.\nLa canzone fu presentata all'Eurovision Song Contest 1993, che si svolse il 15 maggio in Irlanda ed usc\u00ec come singolo in abbinamento al brano \"Bianca Balena\", tratto dall'album \"La giostra della memoria\". Fu poi inclusa nell'album del 1996 \"Fango e stelle\", in una versione che prevede anche una strofa cantata in tedesco ed una in francese."}
{"id": "3194782", "revid": "767487", "url": "https://it.wikipedia.org/wiki?curid=3194782", "title": "Eloping with Auntie", "text": "Eloping with Auntie \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film usc\u00ec nelle sale il 24 maggio 1909.\nTrama.\nPer impedire che una ragazza sposi un giovanotto sgradito alla famiglia, si decide, accompagnata dalla zia, di mandarla in viaggio in Europa. Il suo spasimante per\u00f2 non si perde d'animo e, travestito da donna, si fa passare per la zia, ingannando tutti in modo da portare a buon fine la sua fuga con la ragazza.\nProduzione.\nIl film fu prodotto dalla Biograph Company.\nDistribuzione.\nIl copyright del film, richiesto dalla Biograph Co., fu registrato il 22 maggio 1909 con il numero H127383.\nDistribuito dalla Biograph Company, il film - un cortometraggio di 187 metri - usc\u00ec nelle sale cinematografiche USA il 24 maggio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph diretto da Griffith, \"Two Memories\".\nNon si conoscono copie ancora esistenti della pellicola che viene considerata presumibilmente perduta."}
{"id": "3194789", "revid": "300067", "url": "https://it.wikipedia.org/wiki?curid=3194789", "title": "Isaac Stallworth", "text": ""}
{"id": "3194792", "revid": "300067", "url": "https://it.wikipedia.org/wiki?curid=3194792", "title": "Russell Lee", "text": ""}
{"id": "3194793", "revid": "1318658", "url": "https://it.wikipedia.org/wiki?curid=3194793", "title": "Yamaha V9958", "text": "Lo Yamaha V9958 \u00e8 un Video Display Controller (VDC) utilizzato negli home computer MSX2+ e MSX turbo R e nella scheda di aggiornamento \"TIM\" per il TI-99/4A.\nLo Yamaha V9958, noto sui computer MSX anche come MSX-Video o VDP (Video Display Processor), \u00e8 il successore dello Yamaha V9938, usato negli MSX2 e nel Geneve 9640, un computer su scheda usato come aggiornamento del TI-99/4A. Nonostante le nuove modalit\u00e0 grafiche con supporto a 19.268 colori (in standard YJK) e i registri per lo scrolling orizzontale e verticale in hardware, il chip non fu molto popolare.\nCaratteristiche tecniche.\nSpecifiche dettagliate.\nLo Yamaha V9958 aggiungeva, alle specifiche dello Yamaha V9938, le seguenti caratteristiche:\nTerminologia specifica dei computer MSX.\nSui computer MSX le modalit\u00e0 grafiche sono spesso indicate con i numeri a loro assegnate in MSX BASIC:\nV9990.\nIl successore del V9958 \u00e8 lo Yamaha V9990, che per\u00f2 non \u00e8 retrocompatibile con il primo. Fu usato per una scheda di espansione per i computer MSX chiamata \"Grafics9000\", o \"GFX9000\", prodotta da \"Sunrise\".\nIl V9990 presenta, rispetto al V9958, alcune differenze nelle modalit\u00e0 supportate:\n0: 64 columns text mode\n1: 32 columns text mode\n2: P1 mode (256x212 dualplane patternmode)\n3: P2 mode (512x212 patternmode)\n4: like screen 2\n5...12: like MSX2/2+ but sprites; only two one-colour sprites are allowed\nIntroduce inoltre alcune novit\u00e0:"}
{"id": "3194810", "revid": "767487", "url": "https://it.wikipedia.org/wiki?curid=3194810", "title": "Soreike! Zukkoke Sanningumi", "text": " \u00e8 un anime in 26 episodi prodotto nel 2004 dalla Nippon Animation. L'anime \u00e8 basato sui romanzi per ragazzi della serie \"Zukkoke Sannin Gumi\" di Nasu Masamoto."}
{"id": "3194812", "revid": "81195", "url": "https://it.wikipedia.org/wiki?curid=3194812", "title": "Royal Society of Chemistry", "text": "La Royal Society of Chemistry (RSC) \u00e8 una societ\u00e0 scientifica e associazione professionale del Regno Unito che si prefigge lo scopo dell'\"avanzamento delle scienze chimiche\". \u00c8 stata istituita nel 1980 dalla fusione della \" Chemical Society\", del \"Royal Institute of Chemistry\", della \"Faraday Society\" e della \" Society for Analytical Chemistry\". Alla sua nascita aderironono alla RSC in 34.000 nel Regno Unito e in 8.000 all'estero. La sede si trova a Burlington House su Piccadilly a Londra. Possiede degli uffici anche a Cambridge, dove ha sede l'editoria della RSC. Inoltre ha altri uffici negli Stati Uniti all'University City Science Center di Filadelfia e a Pechino in Cina.\nL'organizzazione svolge ricerche, pubblica riviste accademiche, libri e database, cos\u00ec come ospita conferenze e seminari. Inoltre assegna annualmente dei riconoscimenti ai ricercatori che si sono distinti nell'ambito della chimica.\nDivisioni e forum.\nLa societ\u00e0 \u00e8 organizzata in 5 divisioni e 4 forum, basati su aree tematiche e sezioni locali, sia nel Regno Unito che all'estero. Divisioni e forum coprono ampie aree della chimica ma contengono anche molti gruppi di interesse speciale per aree pi\u00f9 specifiche.\n12 gruppi tematici non sono legati ad alcuna divisione o forum.\nRiviste accademiche.\nSegue un elenco delle riviste accademiche pubblicate dalla Royal Society of Chemistry."}
{"id": "3194813", "revid": "125418740", "url": "https://it.wikipedia.org/wiki?curid=3194813", "title": "Lucio Antonio Oro", "text": "Carriera da giocatore.\nIn Sud America.\nNato in Brasile, dopo aver iniziato con la pallavolo nella sua citt\u00e0 natale Francisco Beltr\u00e3o, si trasferisce a Londrina e per tre anni rappresenta la citt\u00e0 in tutte le competizioni giovanili. Esordisce in Superliga a soli 19 anni nella squadra della citt\u00e0 di Maring\u00e0 e dopo due stagioni cambia squadra per giocare a S\u00e3o Caetano do Sul, S\u00e3o Paulo. In queste prime apparizioni riesce a conquistare la fiducia prima del CT della Nazionale Pre-Juniores e successivamente quello della Nazionale Juniores con le quali vincer\u00e0 un oro nel campionato sudamericano Pre-Juniores nel 1994, un oro nel campionato sudamericano Juniores nel 1996 e un argento nel Mondiale Juniores del 1997. Dopo tre esperienze nel massimo campionato brasiliano si trasferisce in Argentina, in altrettanti tre anni conquista due semifinali e una finale nel massimo campionato locale.\nIn Italia.\nSbarca in Italia nell'estate 2002, precisamente a Cagliari. In Sardegna forma assieme a Picky Soto forse la migliore coppia di stranieri in quegli anni in A2. Rimane solamente due anni nell'isola ma la conquista delle semifinali play off per due stagioni consecutive lo fa diventare idolo dei tifosi della pallavolo sarda.\nDal 2004 incomincia il suo pellegrinaggio in giro per l'Italia: la prima tappa \u00e8 a Castelnuovo del Garda, poi sempre in Serie A2 con Corigliano, anche se qua rimane praticamente inattivo per tutta la stagione a causa di un serio infortunio che comunque non gli impedisce l'anno successivo nel 2006-2007 di tentare la prima avventura in Serie A1 nella corazzata Cuneo.\nSeguiranno altre squadre di spessore di A2 come la Tonno Callipo Vibo Valentia con la quale vince il campionato e conquista la promozione in serie A1 e la M. Roma Volley. Chiude la sua carriera in Serie A a Isernia collezionando in totale 221 presenze, 123 vittorie e un bottino di 2881 punti.\nNel 2010 infatti fa una scelta di vita e torna al Cagliari Volley, con l'obiettivo di riportare la \"sua\" squadra in Serie A2. Dopo due anni dal suo ritorno a causa di un nuovo grave infortunio lascia per una stagione la pallavolo, ripartendo solo nel 2013 in Serie B2 con Sarroch, vicino a Cagliari. Dopo l'esperienza con Sarroch si ritira e decide di proseguire la carriera da allenatore gi\u00e0 iniziata prima al Cagliari e poi con i giallobl\u00f9 nei respettivi settori giovanili.\nCarriera da allenatore.\nDopo aver allenato per quattro anni nei settori giovanili in Sardegna, nel 2016 riceve la chiamata per diventare l'assistente allenatore di Roberto Serniotti al Berlin Recycling Volleys. La stagione si rivela un successo, il club vince la Bundesliga e fa un brillante percorso nella CEV Champions League, culminato con la partecipazione alla Final Four di Roma nell'aprile 2017. Nella stagione successiva segue Serniotti all' in Polonia. A dicembre l'esonero di Serniotti non gli preclude di continuare nella carica di assistente allenatore, iniziando la collaborazione stavolta al fianco di Andrzej Kowal concludendo la stagione al sesto posto in Plusliga. Riconfermato per la stagione 2018-2019, lascia la squadra dopo l'esonero di Kowal nel novembre 2018. Nella stagione 2019-2020 ritorna come secondo allenatore, questa volta di C\u00e9dric \u00c9nard, al Berlin Recycling Volleys. La squadra vince la Supercoppa tedesca e la Coppa di Germania ed era al primo posto e imbattuta in Bundesliga, ma la pandemia di COVID-19 ha costretto la federazione tedesca alla sospensione definitiva del torneo.\nLa stagione 2020/21 caratterizzata interamente dalla pandemia di COVID-19 inizia nuovamente con il successo nella Supercoppa tedesca. A febbraio dopo aver concluso il girone al 2\u00ba posto conquista la qualificazione ai quarti di finali della Champions League dove il Berlin Recycling Volleys viene eliminato dalla Trentino Volley. Dopo aver concluso la regular season della Bundesliga al 3\u00ba posto, nella fase playoff con un percorso di sette vittorie e una sola sconfitta tra quarti, semifinali e finali conquista l'11\u00ba titolo nazionale, suo secondo personale ancora una volta contro i rivali di sempre del Friedrichshafen."}
{"id": "3194815", "revid": "1428919", "url": "https://it.wikipedia.org/wiki?curid=3194815", "title": "Edelira", "text": " \nEdelira \u00e8 un centro abitato del Paraguay, nel dipartimento di Itap\u00faa. La localit\u00e0 forma uno dei 30 distretti in cui \u00e8 suddiviso il dipartimento.\nPopolazione.\nAl censimento del 2002 Edelira contava una popolazione urbana di 1.623 abitanti (22.287 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nElevata al rango di distretto con il nome di \"Antidia Matiauda\" nel 1981, alla caduta del regime di Alfredo Stroessner la localit\u00e0 e il suo distretto presero il nome di Edelira."}
{"id": "3194816", "revid": "1442080", "url": "https://it.wikipedia.org/wiki?curid=3194816", "title": "Stockholm Open 1999 - Singolare", "text": "Il singolare del torneo di tennis Stockholm Open 1999, facente parte dell'ATP Tour, ha avuto come vincitore Thomas Enqvist che ha battuto in finale Magnus Gustafsson 6\u20133, 6\u20134, 6\u20132."}
{"id": "3194817", "revid": "298229", "url": "https://it.wikipedia.org/wiki?curid=3194817", "title": "Cattedrale di Nostra Signora della Corteccia", "text": "La cattedrale di Nostra Signora della Corteccia (in spagnolo: \"Catedral de Nuestra Se\u00f1ora de la Corteza\") \u00e8 la cattedrale di Acarigua, citt\u00e0 di 147.000 abitanti nello stato di Portuguesa, in Venezuela.\nLa chiesa, dedicata all'apparizione della Madonna avvenuta secondo la tradizione l'11 febbraio 1702 in un pezzo di corteccia, \u00e8 sede della cattedra vescovile della diocesi di Acarigua-Araure.\nStoria.\nLa chiesa \u00e8 stata costruita dove un tempo sorgeva una piccola cappella in onore della Nostra Signora della Corteccia.\nInterno.\nAll'interno si trova la piccola reliquia vegetale dell'apparizione della Madonna, esposta dal 1963, dopo il furto cui era stato oggetto nella chiesa di San Miguel ad Acarigua."}
{"id": "3194819", "revid": "278830", "url": "https://it.wikipedia.org/wiki?curid=3194819", "title": "Rino Di Silvestro", "text": "Biografia.\nRino Di Silvestro inizi\u00f2 come autore, interprete e regista di uno spettacolo rappresentato al teatro delle Muse di Roma dal 1962 al 1966 (\"Op bop pop nip\", Compagnia Di Silvestro-Russo). In coppia con Giovanni Maria Russo, diresse alcuni spettacoli teatrali sperimentali, tra cui \"L'\u00c9glise\", adattamento di un dramma di C\u00e9line, e il \"Coriolano\", rivisitazione in chiave moderna della vita dell'omonimo condottiero romano.\nSuccessivamente decise di dedicarsi solo al cinema scrivendo in maniera anonima alcune sceneggiature. Senza alcuna precedente esperienza pratica, esord\u00ec come regista con \"Diario segreto da un carcere femminile\". L'ultimo suo film fu \"Hanna D. - La ragazza del Vondel Park\", a cui collabor\u00f2 anche Bruno Mattei."}
{"id": "3194824", "revid": "1652635", "url": "https://it.wikipedia.org/wiki?curid=3194824", "title": "Laghi (Veneto)", "text": "Laghi (\"\u0141aghi\" in veneto) \u00e8 un centro abitato diviso tra i comuni di Cittadella, in provincia di Padova, e di Tezze sul Brenta, in provincia di Vicenza, considerato da entrambi una frazione. Per il comune di Tezze sul Brenta la denominazione ufficiale \u00e8 Campagnari-Laghi in quanto comprende anche la localit\u00e0 Campagnari, situata appena a nord del centro.\nLa parrocchia comprende le borgate di Pani, Battistei, Campagna Tron nel comune di Cittadella e di Campagnari nel comune di Tezze, i cui nomi derivano dai nuclei familiari ai quali si deve la loro origine.\nL'esistenza della contrada \u00e8 attestata a partire dal Seicento: vi si celebrava la messa su un altare con capitello votivo. L'attuale chiesa dedicata a San Bernardo, con la stessa titolatura del pi\u00f9 antico oratorio, fu aperta al culto nel 1883 e divenne parrocchia l'8 Settembre 1927. Il campanile, con l'iscrizione \"\", fu inaugurato nel 1929.\nNel 1874 vi erano state introdotte le scuole elementari e nel 1921 l'asilo infantile. Dal 1928 \u00e8 presente anche un cimitero.\nLaghi ha circa 2500 abitanti suddivisi tra le diverse borgate.\nNumerose industrie sono presenti nella parte del comune di Tezze, mentre la parte cittadellese conserva maggiormente un paesaggio agricolo.\nStoria.\nIl territorio di Laghi si trova nell'agro centuriato di Cittadella (Padova), delimitato a sud dalla storica Via Postumia (147 a.C.). Bisogna risalire al 1600 per trovare dei documenti scritti che attestano l'esistenza della contrada detta \"La Vegra\" e di un capitello con altare dove si celebrava Messa [Andrea Cittadella, \"Descrizione di Padova e suo territorio. Territorio VI\", p. 136 B]. Tale capitello, dedicato alla Purificazione di Maria (Madonna della Ceriola) venne poi restaurato e ingrandito nel 1696 dalla famiglia dei patrizi veneziani Cappello (che aveva l\u00ec accanto la propria Villa di campagna, ancor oggi ben conservata). Esso fu dedicato a San Bernardo, pare, su suggerimento di Andrea Cappello, monaco cistercense.\nL'attuale chiesa, eretta \"Elemosynis pauperum\" e dedicata a S.Bernardo come l'antico oratorio, fu aperta al pubblico nel 1883, ma solo nel 1928 divenne sede parrocchiale, con primo parroco don Attilio Pizzato (che ne era il curato dal 1924). Nel 1929 fu inaugurato \"lo slanciato e svettante campanile\" eretto \"Fidelium ausu\" sul luogo di quello vecchio, \"piccolo e pericolante\".\nAttualmente Laghi conta pi\u00f9 di 2000 abitanti ben distribuiti nelle diverse contrade, con una seconda scuola elementare, la piscina e numerose fabbriche nella zona di Tezze, mentre il territorio di Cittadella, pi\u00f9 agricolo, ha nel centro storico il Centro giovanile e un nuovo campo sportivo che ospita la locale squadra di calcio fondata nel 1956 come Associazione parrocchiale. La\"Juventina Laghi\" giocava da diversi anni nel Campionato Regionale Veneto di 2\u00aa categoria; nel 2015 ha centrato l'obiettivo promozione, salendo di categoria. Nella stagione 2015/2016, primo anno in cui ha militato in 1\u00aa categoria, \u00e8 riuscita a posizionarsi al sesto posto: ci\u00f2 le ha permesso di disputare la fase dei playoff, purtroppo con esito negativo. Laghi ha visto nascere e crescere anche un'eccezionale squadra di calcio femminile, la \"ASD Laghi PANNI\" che ha giocato nel campionato nazionale di serie B e ora gioca in serie C. La sagra paesana dedicata a S.Bernardo (20 agosto) si svolge nella domenica successiva a tale data; \u00e8 ormai dimenticata invece la tradizionale \"Sagra delle arance\" in onore della Purificazione di Maria (2 febbraio), festeggiata sino ai primi decenni del '900."}
{"id": "3194825", "revid": "767487", "url": "https://it.wikipedia.org/wiki?curid=3194825", "title": "Getting Even (film 1909)", "text": "Getting Even \u00e8 un cortometraggio muto del 1909 diretto da David W. Griffith che ha come interpreti Billy Quirk, Mary Pickford, James Kirkwood.\nTrama.\nIn un campo di minatori, tutti i giovanotti fanno la corte a Lucy. A un ballo, Bud, il pi\u00f9 giovane, si traveste da donna e flirta con i compagni che non lo riconoscono. Tutti cercano di ballare con la nuova ragazza, trascurando Lucy. Quando Bud rivela la sua vera identit\u00e0, gli altri sono troppo imbarazzati e non hanno il coraggio di accostarsi di nuovo a Lucy. Ne approfitta Bud che baller\u00e0 con lei tutta la notte.\nProduzione.\nIl film fu prodotto dalla Biograph Company. Venne girato a Edgewater, nel New Jersey.\nDistribuzione.\nDistribuito dalla Biograph Company, usc\u00ec nelle sale cinematografiche statunitensi il 13 settembre 1909.\nNelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, \"The Children's Friend\".\nCopia della pellicola viene conservata ed \u00e8 stata distribuita in DVD (NTSC dalla Grapevine nell'agosto 2006, in \"D.W. Griffith, Director - Volume 4 (1909)\", insieme ad altri corti di Griffith per un totale di 114 minuti."}
{"id": "3194826", "revid": "111325", "url": "https://it.wikipedia.org/wiki?curid=3194826", "title": "Tabella dei giochi proibiti nei locali pubblici", "text": ""}
{"id": "3194828", "revid": "36057484", "url": "https://it.wikipedia.org/wiki?curid=3194828", "title": "Mayi-Mayi", "text": ""}
{"id": "3194833", "revid": "1442080", "url": "https://it.wikipedia.org/wiki?curid=3194833", "title": "Sydney International 1998 - Singolare maschile", "text": "Il singolare maschile del torneo di tennis Sydney International 1998, facente parte dell'ATP Tour, ha avuto come vincitore Karol Ku\u010dera che ha battuto in finale Tim Henman 7\u20135, 6\u20134"}
{"id": "3194839", "revid": "838137", "url": "https://it.wikipedia.org/wiki?curid=3194839", "title": "Commodore Italiana S.r.l.", "text": ""}
{"id": "3194840", "revid": "481666", "url": "https://it.wikipedia.org/wiki?curid=3194840", "title": "Les R\u00e9n\u00e9gats de 1776", "text": ""}
{"id": "3194843", "revid": "181541", "url": "https://it.wikipedia.org/wiki?curid=3194843", "title": "Centrale elettronucleare Three Mile Island", "text": ""}
{"id": "3194849", "revid": "1543377", "url": "https://it.wikipedia.org/wiki?curid=3194849", "title": "Pablo Larra\u00edn", "text": "Biografia.\nFiglio di due politici conservatori, l'ex presidente dell'Unione Democratica Indipendente Hern\u00e1n Larra\u00edn e la ministra Magdalena Matte, Pablo Larra\u00edn, una volta terminato il collegio, studia comunicazione all'Universidad de Artes, Ciencias y Comunicaci\u00f3n (UNIACC) di Santiago. Ha fondato \"Fabula\", una societ\u00e0 di produzione audiovisiva e pubblicitaria.\nNel 2005 dirige il suo primo film, \"Fuga\". Nel 2007 realizza la sua seconda opera, \"Tony Manero\", che viene presentato al festival di Cannes e vince numerosi premi tra cui quello di miglior film al Torino Film Festival. Nel 2010 dirige il film \"Post Mortem\", cronaca del golpe cileno del 1973 osservato dal punto di vista di un funzionario dell'obitorio di Santiago. Nel 2012 esce \"No - I giorni dell'arcobaleno\", film sul Plebiscito cileno del 1988. Questo \u00e8 il terzo film del regista sulla dittatura cilena, a chiudere la trilogia sull'argomento. Il film riceve una nomination agli Oscar nella categoria miglior film straniero.\nNel 2013 \u00e8 stato membro della giuria della 70\u00aa Mostra internazionale d'arte cinematografica di Venezia. Nel 2014 Larra\u00edn viene assunto per dirigere una nuova versione di \"Scarface\", ambientata a Los Angeles. Il film \u00e8 stato riscritto pi\u00f9 volte, passando da Paul Attanasio a David Ayer ed, infine, a Jonathan Herman. Nel 2015 esce \"Il club\", che ha vinto il Gran premio della giuria al Festival internazionale del cinema di Berlino.\nNel 2016 esce \"Neruda\". Presentato in concorso al Festival di Cannes 2016 nella sezione Quinzaine des R\u00e9alisateurs, il film si ispira a fatti realmente accaduti a Pablo Neruda e si concentra sul rapporto fra il poeta comunista, fuggito clandestinamente per eludere il carcere, e l'investigatore \u00d3scar Peluchonneau, incaricato del suo arresto.\nNello stesso anno esce \"Jackie\" un film biografico, incentrato sulla First lady Jacqueline Bouvier, interpretata da Natalie Portman. La pellicola, presentata in concorso alla 73\u00aa Mostra internazionale d'arte cinematografica di Venezia, si \u00e8 aggiudicata il premio per la migliore sceneggiatura e ha ricevuto tre candidature ai Premi Oscar nella categoria Miglior colonna sonora, Migliori costumi e Miglior attrice protagonista a Natalie Portman."}
{"id": "3194850", "revid": "709565", "url": "https://it.wikipedia.org/wiki?curid=3194850", "title": "Episodi de I Robinson (prima stagione)", "text": "La prima stagione de \"I Robinson\" \u00e8 andata in onda originariamente negli Stati Uniti dal 20 settembre 1984 al 9 maggio 1985 su NBC e in Italia dal 24 febbraio 1986 su Canale 5, per un totale di 24 puntate. Nel primo episodio non viene minimamente accennata la presenza del personaggio di Sandra, tanto che i coniugi Robinson, dialogando tra loro, affermeranno di avere quattro figli, non cinque. Sandra verr\u00e0 \"ideata\" e introdotta alcune puntate pi\u00f9 tardi, nella stessa serie. Un'altra curiosit\u00e0 \u00e8 che la scenografia della casa, solo nel primo episodio, compare completamente diversa dal resto della serie.\n\"Episodio pilota\".\nTrama.\nClair \u00e8 in cucina a preparare la colazione per i suoi figli, che apparecchiano tenendo la radio a volume altissimo. Quando finalmente Clair riesce a spegnere lo stereo e a guadagnare un po' di silenzio, irrompe Cliff che lo riaccende. Nell'ospedale dove lavora, Cliff si ritrova a dover tranquillizzare il marito di una sua paziente che sta partorendo. L'uomo esce dalla sala parto in evidente stato di tensione, sicch\u00e9 Cliff lo incoraggia e lo convince a rientrare per stare al fianco della coniuge. Theo, intanto, dopo aver portato a casa una terribile pagella, rimedia inevitabilmente una ramanzina dalla'autoritaria madre. Quando Cliff rincasa, Clair lo sprona perch\u00e9 salga in camera del figlio e faccia altrettanto. Ma Cliff usa una filosofia tutta sua e, usando i soldi del \"Monopoly\", fa capire a Theo che \u00e8 necessario studiare come si deve per poter avere un buon lavoro, un buono stipendio e un futuro tranquillo. Dopodich\u00e9, non risparmia nemmeno le sue figlie: Vanessa e Rudy litigano dopo aver fatto il bagno, mentre Denise sta per uscire con un ragazzo di cui Cliff ovviamente non \u00e8 molto convinto.\n\"Il signor pesce\".\nTrama.\nVanessa si accorge che Lebon, il pesciolino rosso di Rudy, \u00e8 morto. La bimba \u00e8 ancora troppo piccola per capire cosa sia la morte e non si \u00e8 minimamente resa conto che il suo pesciolino \u00e8 senza vita, tanto che continua a dargli del cibo. Vanessa deve chiedere aiuto al padre per spiegarle con delicatezza che Lebon \u00e8 morto, ma per quanto si sforzino di prendere il discorso alla larga, interviene Theo a dire tutto in modo diretto, senza nemmeno volerlo. Clair torna vittoriosa da un'ottima giornata di lavoro, ma per vari motivi, nessuno in famiglia ha tempo di ascoltare i suoi successi lavorativi. Ci resta cos\u00ec male che, quando finalmente Cliff le dedica tutta la sua attenzione, Clair tiene inizialmente su il muso, salvo farsi convincere dal marito a raccontare la sua giornata. Quando finalmente inizia il suo racconto, dall'ospedale chiamano incessantemente Cliff per un caso urgente. Ma Cliff ignora la chiamata per dedicare l'attenzione alla moglie.\n\"Un brutto sogno\".\nTrama.\nTheo va al cinema accompagnato da Clair per un gettonatissimo (quanto improbabile) film d'azione, \"Luca prende il Bazooka\", suscitando le critiche del padre quanto a gusti cinematografici e l'invidia della sorella Vanessa che tanto avrebbe voluto vedere il film. Cliff convince cos\u00ec Theo a tornare al cinema con lui per vedere uno dei suoi film d'azione preferiti, che il ragazzo trover\u00e0, tuttavia, poco realistico perch\u00e9 il cavallo Cocodrile si arrotolava le sigarette da solo ma non solo per quello. Nel contempo, Cliff insiste nel proibire a Vanessa di vedere \"Luca prende il Bazooka\", conoscendo la fifa della figlia nel vedere film eccessivamente sanguinosi. Vanessa ignora i moniti di suo padre e va a vedere il film di nascosto, non riuscendo pi\u00f9 a dormire per la paura suscitata dal film.\nCome inevitabile conseguenza, Vanessa ha paura di stare in camera sua di notte (Cliff la trova in cucina, a notte fonda, che prepara del caff\u00e8) finendo cos\u00ec a dormire nel letto dei genitori.\n\"Quello \u00e8 mio figlio?\".\nTrama.\nTheo torna a casa tardi da scuola perch\u00e9 \u00e8 appena stato selezionato dalla squadra di football. Cliff, che da ragazzo ha occasionalmente giocato, ne \u00e8 orgogliosissimo e gi\u00e0 si sogna sulle gradinate dello stadio a vantarsi con gli altri delle gesta sportive del figlio. Anche Clair \u00e8 soddisfatta di Theo, ma teme che il figlio possa trascurare lo studio per il football e soprattutto che lo stesso Cliff gli riponga eccessive aspettative quando inizier\u00e0 a giocare. Rudy tiene su il muso perch\u00e9 si sente trascurata da tutta la famiglia. Clair, per rimediare, la convince a preparare una crostata di mele insieme, ma la piccola combina solo pasticci e si infuria ancora di pi\u00f9. Theo e Cliff, intanto, tornano dopo essersi allenati a football assieme; mentre il ragazzo \u00e8 entusiasta per aver giocato e appreso tante cose dal padre, Cliff \u00e8 rimasto deluso dall'aver visto che Theo gioca malissimo e prevede per lui una triste carriera da panchinaro fisso.\n\"La storia della camicia\".\nTrama.\nDopo aver fatto shopping con la madre, Theo torna a casa con una camicia firmata da \"Fiorino Valentucci\" (parodia di Fiorucci e Valentino) costata ben 89 dollari. Ovviamente, la spesa esagerata manda su tutte le furie Cliff, che obbliga il figlio a riportare la camicia in negozio e a comprarne una che ne costi al massimo 30. Theo \u00e8 talmente determinato ad avere quella camicia firmata (gli \"serve\" per fare colpo su una ragazza, Christine) che si fa convincere, per quei 30 dollari, a farsene cucire una identica dalla sorella Denise. Denise sottovaluta le difficolt\u00e0 nel creare una camicia da zero e inevitabilmente il risultato finale \u00e8 un disastro; quando \u00e8 il momento di indossarla, persino Cliff ride del figlio vestito con quella camicia completamente sbagliata. Cliff, prevedendo che Denise fosse una pessima sarta, ha segretamente conservato la \"Fiorino Valentucci\" in camera sua anzich\u00e9 riportarla indietro, cosicch\u00e9 Theo, felicissimo, sale su per cambiarsi. Ma nell'attraversare il salotto, si fa vedere con la camicia sbagliata dai suoi amici e dalla sua Christine, giunti nel frattempo a casa.\n\"Rompere con le tradizioni\".\nTrama.\nTheo non ha restituito a Cliff 5 dollari che gli aveva prestato, cos\u00ec lui gli fa riordinare la cucina prima di uscire. Lui allora decide di godersi un po' di riposo e dice al figlio di non disturbarlo per nessuna ragione, salvo emergenze ospedaliere. Arriva il padre di Cliff e Theo gli dice di ripassare pi\u00f9 tardi perch\u00e9 Cliff sta riposando. Cliff lo rimprovera, ma intanto telefona da Russel dalla casa dei vicini e ritorna offeso con Cliff. I due si chiariscono e Russel si informa sugli studi dei nipoti, Cliff parla di Denise che non vuole andare all'Hillman deludendo Russell che vorrebbe parlarle, cos\u00ec Cliff va a chiamare Denise spiegandole che per tradizione tutta la sua famiglia ha studiato l\u00ec e che dovrebbe parlare con il nonno, cos\u00ec Denise va a parlare al nonno per rassicurarlo. Cliff parlando dei suoi studi confessa che \u00e8 andato all'Hillmann perch\u00e9 c'era Clair, ma a lei non vuole dirlo. Alla fine convincono Denise a scegliere quell'universit\u00e0 dicendole che \u00e8 frequentata da una ragazza ogni 8 ragazzi e Cliff \u00e8 contento perch\u00e9 lei si sta convincendo per quell'universit\u00e0. Dopo la conversazione Clair torna a casa con Rudy e Vanessa e Russel tenta di dirle perch\u00e9 Cliff \u00e8 andato all'Hillman ma lui e il figlio si rincorrono.\n\"Ancora una volta\".\nTrama.\nUn'amica lascia a Clair il suo neonato per qualche ora e lei si lascia intenerire da suo odore e dice a Cliff che questo le fa desiderare di averne un altro, mentre Cliff cerca di dissuaderla perch\u00e9 non ne vuole altri e le dice di tutto pur di farle cambiare idea. Vanessa lo scopre ed \u00e8 terrorizzata dall'idea, Denise e Theo gli dicono che ormai sono di et\u00e0 avanzata e quando torna Clair i suoi figli la fissano. Clair fa vedere a Cliff di aver comprato i nuovi tipi di pannolini moderni cos\u00ec lui le presenta una sua paziente che aspetta il 13\u00ba figlio sperando di farle cambiare idea, ma ottiene l'effetto contrario perch\u00e9 le due socializzano e diventano subito amiche. Clair chiama la madre per farle sapere del suo desiderio, ma lei le sconsiglia di averne altri e le dice di non cadere nella trappola del profumo di neonato. Le racconta i problemi dei suoi conoscenti per dissuaderla e che con un po' di pazienza avr\u00e0 dei nipoti a cui badare solo quando ne ha voglia. Clair ne riparla con Cliff comunicandogli che rinuncia perch\u00e9 tutto \u00e8 gi\u00e0 perfetto cos\u00ec.\n\"Provaci ancora, Vanessa\".\nTrama.\nVanessa deve prepararsi per la recita e deve suonare il clarinetto. Clair confessa a Cliff che il clarinetto \u00e8 costato molto e Vanessa continua a promettere di imparare a suonarlo. Theo e Cliff giocano a scacchi e sentono degli strani suoni. Cliff scopre che Rudy sta giocando con lo strumento e va da Vanessa a dirle che \u00e8 costato 245 dollari. Vanessa dice che non le piace pi\u00f9 e che preferisce la ginnastica, e che non vuole fare pi\u00f9 la recita. Cliff le spiega che \u00e8 una sua responsabilit\u00e0 portare a termine l'impegno preso perch\u00e9 il gruppo di classe rimarrebbe senza il clarinetto e visto che non riesce a suonare, Cliff le fa fare ripetizioni di musica, ma alla recita, Vanessa suona Benissimo\n\"Ma quanto \u00e8 strano questo?\".\nTrama.\nVanessa racconta a Cliff che Theo e Denise parlano male di lui e che Denise ha un nuovo ragazzo. Lui va da Theo per scucirgli informazioni e Rudy confessa il nome. Cliff si lamenta con Clair perch\u00e9 lui \u00e8 il solo a non saperlo. Il problema \u00e8 che tutti sanno che lui \u00e8 sempre sgarbato con i ragazzi della figlia, ma Cliff chiede a Denise di conoscerlo invitandolo a cena e promette di essere gentile. Quando il ragazzo arriva porta un disco che a Cliff piace e gli \u00e8 quasi simpatico, ma poi quando comincia a dire che non intende studiare all'universit\u00e0 perch\u00e9 non serve e che si mette i calzini diversi appositamente, Cliff comincia a storcere il naso. Vanno a tavola e dato che il ragazzo \u00e8 vegetariano mangia solo un'insalata. Discorrendo, il ragazzo inizia a criticare i medici e il loro tornaconto sul fatto che non dicono alla gente che ci sono dei rischi con una cattiva alimentazione e che si fanno pagare troppo, compreso Cliff. L'atmosfera \u00e8 sempre pi\u00f9 tesa, ma Clair porta Cliff in cucina e cerca di calmarlo invitandolo a passare sopra le critiche ed essere gentile. Tornati a tavola, il ragazzo attacca la categoria degli avvocati dicendo che non \u00e8 giusto che difendano i colpevoli solo per guadagnare la parcella e che non condivide il fatto che Clair lavori quando Cliff guadagna molto e lei potrebbe stare a casa con i figli. Stavolta \u00e8 Clair ad arrabbiarsi, ma la cena finisce presto perch\u00e9 i ragazzi escono per andare al cinema. Alla fine della serata Denise rientra e racconta di non apprezzare pi\u00f9 quel ragazzo perch\u00e9 da uno spunto del film le ha detto che accetterebbe di avere tante mogli e che non c'\u00e8 nulla di male nel far tirare l'aratro dalle mogli.\n\"Bentornata, Sandra\".\nTrama.\nSi avvicina il giorno del ringraziamento e Theo per l'occasione vorrebbe affettare il tacchino e Cliff decide di insegnargli la tecnica facendolo esercitare con un pollo, ma Theo non segue la tecnica che il babbo gli insegna, infatti Cliff dice a Theo che sembra un assassino e Theo lo prende come esempio. Intanto Sandra torna a casa per il week-end e con l'occasione vuole comunicare ai genitori che vorrebbe trascorrere il periodo estivo a Parigi con delle amiche. Clair approva e le dice come fare per convincere anche Cliff, ma quando Sandra gli parla, lui si oppone dicendole che ha gi\u00e0 programmato le vacanze di famiglia come ogni anno, cos\u00ec fanno un'assemblea di famiglia per mettere ai voti la questione. Tutti sono a favore di Sandra tranne Cliff, cos\u00ec lui le parla e prima le dice che Parigi \u00e8 una citt\u00e0 troppo libertina, ma alla fine decide di darle il permesso. Al pranzo Cliff d\u00e0 a Theo l'onore di affettare il tacchino consegnandogli ufficialmente gli strumenti della tradizione di famiglia.\n\"Stanotte non sei una mamma\".\nTrama.\nClair \u00e8 stressata dal lavoro e dalla famiglia. Cliff la porta a cena fuori e poi in albergo senza i figli. Cliff lo chiama il giorno della liberazione di Clair. Mentre Cliff e Clair sono fuori, i figli fanno ci\u00f2 che vogliono senza regole. Nel momento pi\u00f9 romantico in albergo, i figli telefonano per augurare la buonanotte con una battuta di spirito: \"non tornate con un altro bambino\". Al mattino trovano i figli in lite.\n\"La piccola malata\".\nTrama.\nClair ha un colloquio con il fondatore dello studio legale in cui lavora, il quale deve decidere se sar\u00e0 lei la nuova titolare. Intanto Rudy si sveglia con l'influenza e Clair va al colloquio con l'ansia per la figlia. L'uomo si fa attendere da Clair e quando arriva inizia a chiacchierare della sua vita mentre lei vorrebbe tornare a casa da Rudy, cos\u00ec ad un certo punto chiama a casa per dire che far\u00e0 tardi e saluta Rudy. Parlando parlando, l'uomo si addormenta e Clair approfitta della situazione per andare a casa. Mentre spiega tutto al marito arriva la telefonata del titolare dello studio che le dice che ha superato il colloquio ed \u00e8 la nuova titolare dello studio, ma poi continua a parlare da solo al telefono.\n\"La festa del pap\u00e0\".\nTrama.\nCliff, una mattina, si lamenta con Clair dei regali stravaganti che gli vengono fatti per la festa del pap\u00e0 (cravatte bicolore, cinture e occhiali che si illuminano, ecc.). Clair racconta tutto ai figli che decidono anche se molto in anticipo, di fare una festa del pap\u00e0 a Cliff, ripromettendosi di regalargli questa volta cose davvero utili. Insieme alla madre, visitano decine di negozi. Quando Cliff torna a casa rimane molto colpito dal gesto, e apre i regali, che sono ancora una volta molto strani e buffi; ma lui dice comunque un grande \"Grazie\", e l'episodio si conclude con tutta la famiglia che si tuffa in un caloroso abbraccio.\n\"Il giorno dell'indipendenza\".\nTrama.\nTheo ha trascorso il week-end da amici e si \u00e8 fatto bucare l'orecchio per mettere l'orecchino per piacere ad una ragazza. Lo dice a Denise, che si accorge dell'infezione del buco e gli consiglia di farsi medicare dal padre, ma Theo non vuole. Denise per\u00f2, d\u00e0 un indizio a Cliff che va a parlargli. Inizialmente Theo fa di tutto per nascondere l'orecchio al padre, ma quando \u00e8 palese che Cliff sa tutto decide di confessare e di farsi medicare. Cliff non lo punisce, ma gli dice che la sua punizione sar\u00e0 la ramanzina del nonno che sta per arrivare. Quando il nonno Russell \u00e8 al corrente della cosa, non gli fa nessuna ramanzina, anzi, inizia a raccontare che Cliff a 15 anni si stir\u00f2 i capelli per una ragazza (Clair), bruciandoli e mettendo cos\u00ec Cliff in imbarazzo. Quando Clair scopre cosa ha fatto Theo si arrabbia, ma la nonna Anna difende il nipote raccontando di quella volta che Russell decise di tatuare il suo nome sul petto pronunciando male il suo nome, e che lei gli fece rimuovere tutto lasciando una brutta cicatrice. Cos\u00ec Cliff scopre che Russell ha mentito quando gli raccontava che quella era una cicatrice di guerra. Cliff, Russell e Theo si ritrovano insieme seduti sul divano e Cliff d\u00e0 al figlio il benvenuto nel club dei Robinson i cui membri sono: petto sfregiato, testa bruciata e orecchio bucato.\n\"Medico dell'anno\".\nTrama.\nCliff \u00e8 stato eletto medico dell'anno e tutti sono intenti a prepararsi per la cerimonia, ma i figli non perdono l'occasione per litigare richiedendo l'intervento di Cliff. Inoltre Theo vuole farsi la barba per la prima volta e Cliff, pur ironizzando sul misero pelo che gli \u00e8 cresciuto, gli d\u00e0 il rasoio tradizionale di famiglia per la prima rasatura. Intanto arriva la chiamata dall'ospedale che costringe Cliff a non andare alla premiazione. Tutti sperano che riesca a sbrigarsi in tempo, ma, quando le cose si complicano, telefona per avvisare tutti che non pu\u00f2 lasciare l'ospedale e chiedendo a Theo di ritirare il premio e fare il discorso che ha preparato. Theo \u00e8 perplesso e pensa di non riuscire, ma poi riesce a cavarsela bene.\n\"Il ballo\".\nTrama.\nCliff chiede a Theo di guardare Rudy, lui gli chiede un compenso, ma Cliff gli fa capire che \u00e8 una richiesta insensata. Denise vuole trascorrere la notte in coda per un biglietto di un concerto, ma Cliff non vuole. Mentre Cliff e Clair si preparano per andare a ballare con degli amici, arrivano gli amici di Denise che le dicono che uno di loro far\u00e0 la coda per i biglietti di tutti, cos\u00ec decidono di ballare in casa Robinson, spostano il mobilio e in salotto sembra che ci sia una festa. Quando arrivano gli amici di Cliff e Clair, anche loro quattro si aggregano al gruppo di ragazzi e ballano tutti insieme. Si confrontano i diversi modi di ballare delle due generazioni.\n\"Una questione di fiducia\".\nTrama.\nClair scopre che nel libro di Theo c'\u00e8 uno spinello e si allarma, cos\u00ec ne parla con Cliff. Quando Theo torna a casa, i due gli parlano, ma lui dice che non ne sa nulla e li rassicura che non \u00e8 suo. Clair propone a Cliff di fargli cambiare scuola, ma lui le dice che sarebbe la stessa cosa in qualunque luogo. Denise va a parlare con Theo che le spiega che gli amici lo hanno messo nel libro a sua insaputa. Il giorno dopo Theo cerca di scoprire chi \u00e8 stato e trovato il colpevole lo obbliga ad andare a casa sua per dire tutto ai suoi genitori. Una volta a casa, il ragazzo parla con Cliff, ma Cliff dice a Theo che non c'era bisogno perch\u00e9 gli aveva gi\u00e0 detto che era tutto a posto e che si fidava, cos\u00ec il ragazzo che ha sentito tutto chiede a Theo perch\u00e9 ha rischiato di fare a pugni per questo, ma apprezza quel gesto e i due diventano amici.\n\"Il progetto di scienze\".\nTrama.\nVanessa ha preparato un progetto di scienze per la mostra scolastica, ha costruito un modellino che rappresenta il sistema solare. Alla mostra si rende conto che il suo non \u00e8 elaborato come quello degli altri, infatti l'amica Janet ha realizzato un robottino e un compagno un vulcano attivo e chiede invano al professore di avere qualche giorno in pi\u00f9 per finire. Intanto Cliff, nonostante la moglie sia contraria, ha smontato la lavastoviglie distruggendola, cos\u00ec telefona al negozio per farla sostituire prima che torni Clair. Il lavoro di Vanessa si \u00e8 classificato 14\u00ba mentre l'amica Janet \u00e8 arrivata al 3\u00ba posto con il robot. Vanessa \u00e8 gelosa e accusa l'amica di essere stata aiutata dal padre ingegnere. Quando Janet chiede a Cliff di riaccompagnarla a casa, lui si preoccupa e chiede delle spiegazioni a Vanessa, la quale d\u00e0 la colpa a Rudy perch\u00e9 la disturbava e a Cliff perch\u00e9 le ha dato pochi soldi. Alla fine decide di perfezionare il modello per soddisfazione personale e di fare pace con Janet. Quando Clair scopre che la lavastoviglie \u00e8 rotta, Cliff risolve portando tutti fuori per una pizza.\n\"Il caso Clair\".\nTrama.\nClair rientra e trova Cliff addormentato sul divano con Rudy che gli dorme sul petto e, divertita, gli scatta una foto. Clair \u00e8 molto impegnata e sta preparando il processo al meccanico che ha imbrogliato Sandra. I preparativi per il processo continuano in casa dove insieme a Sandra fa le prove simulando la testimonianza. Visto che Clair \u00e8 impegnata, Cliff spiega a Theo come rifare il letto dei genitori, e spiega a Rudy come lavare il pavimento in cucina, inoltre Cliff ha cucinato una delle sue solite particolari ricette e i figli sono spaventati dalla lingua di manzo intera, ma per convincerli a mangiare gli dice che l'ultimo deve mangiare anche la lingua, e cos\u00ec tutti si affrettano. Dopo tanto lavoro, il giorno del processo, Clair presenta una difesa di successo.\n\"Bentornato in pista\".\nTrama.\nArriva Hernie, l'allenatore di Cliff ai tempi della scuola, il quale invita Cliff a partecipare ad una corsa a staffetta per la rivincita di una gara in cui Cliff arriv\u00f2 2\u00ba, Dopo qualche incertezza sulle sue capacit\u00e0, Cliff accetta la sfida e Theo lo aiuta ad allenarsi. Il primo giorno di allenamento Cliff torna a casa distrutto, ma i giorni seguenti si impegna per vincere e il giorno della gara Cliff arriva in forma. I due sfidanti rimangono in pista fino alla fine sono gli stessi di quella vecchia gara e tagliano il traguardo spalla a spalla, questa volta finiscono in parit\u00e0.\n\"La giovane donna\".\nTrama.\nCliff rientra dal lavoro alle 3 di notte e dice a Clair di aver invitato il collega Mike, il quale dopo la morte della moglie si \u00e8 gi\u00e0 fidanzato. Clair allora comincia ad ipotizzare con Cliff una sua eventuale morte dicendogli che lo autorizza a risposarsi. Cliff rifiuta l'argomento, ma sotto l'insistenza di Clair, lui le mostra un quadro diverso da quello che lei si aspettava offendendola. Il giorno seguente, Cliff si sveglia con una musica infernale che esce dalla stanza di Sandra e Denise, le quali tentano di spiegargli quello stile musicale che a lui non piace. Intanto Clair pensa ancora al discorso della sera prima e pretende da Cliff una modifica delle sue idee. Anche Cliff vuole fare la stessa ipotesi della sua morte, ma si stupisce che le figlie accettino l'idea senza battere ciglio, a differenza di Theo che dimostra un minimo di dispiacere. Arrivato l'amico Mike, si scopre che la fidanzata \u00e8 molto pi\u00f9 giovane di lui, Clair non approva, ma cerca di fare finta di niente, successivamente anche Cliff ha una sorpresa, quando scopre che Mike ama la stessa musica delle sue figlie. Dopo aver trascorso del tempo con loro, Clair deve ricredersi e confessa a Cliff che la giovane donna le \u00e8 simpatica.\n\"Il pigiama party\".\nTrama.\nRudy si annoia e chiede il permesso di invitare le amiche a dormire con lei. Clair \u00e8 contraria perch\u00e9 \u00e8 impegnata, ma Cliff si offre di badare alle ragazze. Cos\u00ec Cliff si trasforma in un vero babysitter e va prenderle. Rientrando a casa, Peter, che vive nella casa di fronte si intrufola nel gruppo, ma Cliff lo fa restare. Cliff riesce ad intrattenere i bambini per tutto il giorno e verso sera arriva Russell, il quale divertito dalla situazione decide di scommettere con Cliff $ 20 che, se lasciato solo con loro per un minuto, \u00e8 in grado di far stare seduti e zitti tutti i bambini. .\n\"Mr.Quiete\".\nTrama.\nCliff e Clair vanno al centro della comunit\u00e0, dove Clair offre la sua consulenza legale e Cliff tiene dei corsi preparto. C'\u00e8 anche Theo che fa giocare i figli delle persone che si servono del centro. Un ragazzino si \u00e8 ferito, ma quando Cliff lo medica si rifiuta di parlare e solo pi\u00f9 tardi, mentre gioca con un assistente del centro, comincia ad aprirsi dicendo che non parla perch\u00e9 non ha nulla da dire. Quando i Robinson tornano a casa, arriva la madre del bambino ferito che parla con l'assistente e gli spiega che fa cos\u00ec da quando il padre poliziotto \u00e8 stato ucciso, ma a casa parla molto. Cliff a casa si secca per le continue richieste dei figli, ma resta colpito dalla richiesta di Theo di regalare il suo pallone al centro, visto che l\u00ec sono un po' sgonfi.\n\"Il compleanno di Cliff\".\nTrama.\nClair \u00e8 determinata insieme ai figli a fare uno scherzo al marito per il suo compleanno poich\u00e9 Cliff ha il \"dono\" di scoprire sempre in anticipo la sorpresa. Organizza cos\u00ec una finta cena preparata con i figli per poi deviare i sospetti di Cliff che ovviamente curiosa e tenta di scoprire il regalo. Gli presenter\u00e0 poi sulla tavola la pizza ai funghi che tanto detesta. Alla fine dello scherzo Clair porter\u00e0 Cliff e i figli ad un concerto di una cantante tanto amata da Cliff, la quale si rivolge a lui personalmente come da accordo. Cliff \u00e8 contentissimo e dopo il concerto, la cantante invita tutta la famiglia nel suo camerino per conoscerli. La sorpresa \u00e8 riuscita perfettamente e una volta a casa, Denise, recita una poesia ai genitori."}
{"id": "3194851", "revid": "767487", "url": "https://it.wikipedia.org/wiki?curid=3194851", "title": "The Italian Barber", "text": "The Italian Barber \u00e8 un cortometraggio muto del 1911 diretto da David W. Griffith.\nProduzione.\nProdotto dalla Biograph Company, il film fu girato a Fort Lee nel New Jersey.\nDistribuzione.\nIl film fu distribuito dalla General Film Company e usc\u00ec nelle sale il 9 gennaio 1911. Copia del film (duplicato di un negativo a 35\u00a0mm) viene conservata al Mary Pickford Institute for Film Education film collection."}
{"id": "3194853", "revid": "986213", "url": "https://it.wikipedia.org/wiki?curid=3194853", "title": "Maria di Sassonia-Altenburg (1854-1898)", "text": "Biografia.\nEra l'unica figlia del duca Ernesto I di Sassonia-Altenburg, e di sua moglie, la principessa Agnese, figlia del duca Leopoldo IV di Anhalt-Dessau. Poich\u00e9 suo padre non aveva figli maschi per ereditare il titolo, gli succedette il cugino di Maria, Ernesto.\nMatrimonio.\nIl 9 aprile 1873 spos\u00f2 a Berlino il principe Alberto di Prussia (1837-1906). La coppia ricevette in dono, in occasione del matrimonio, il castello di Kamenz, in Slesia, da parte della madre di Alberto, la principessa Marianna. Gli invitati commentarono che la cerimonia era sontuosa, con le guardie del dragone che hanno aperto il corteo ed erano presenti l'imperatore e l'imperatrice.\nEbbero tre figli:\nMorte.\nNel 1885 Alberto venne nominato reggente del ducato di Braunschweig-Wolfenbuttel, il principato in cui un'omonima di Maria, una cugina del padre, era stata regina fino al 1866. Dopo aver accettato la reggenza, Alberto e Maria risiedevano principalmente a Brunswick, Berlino e Kamenz.\nMaria mor\u00ec l'8 ottobre 1898 nel castello di Kamenz. L'imperatore Guglielmo II e l'imperatrice Augusta Vittoria parteciparono al suo funerale, che si svolse nel castello dove mor\u00ec.\n\u00c8 sepolta nel mausoleo situato nel parco del castello di Kamenz."}
{"id": "3194857", "revid": "1078002", "url": "https://it.wikipedia.org/wiki?curid=3194857", "title": "Computer fisso", "text": "L'elaboratore fisso o computer fisso \u00e8 una tipologia di computer che si contraddistingue per non avere alcuna predisposizione destinata a facilitare il trasporto a mano e contemporaneo, di tutte le sue componenti fisiche fondamentali, da parte di una sola persona. Un computer fisso pu\u00f2 quindi essere spostato in luoghi diversi, ma \u00e8 destinato ad essere utilizzato nello stesso luogo in modo prolungato nel tempo. Per le sue caratteristiche si contrappone al computer portatile.\nDescrizione.\nUn computer fisso \u00e8 principalmente un computer le cui componenti fisiche fondamentali, a causa dell'eccessivo ingombro e peso, non sono trasportabili contemporaneamente da una sola persona. Oppure sono trasportabili contemporaneamente da una sola persona (come nel caso di desktop computer non troppo ingombranti e pesanti), ma non sono predisposte per formare un unico blocco fisico durante il loro trasporto (caratteristica che, se presente, ne faciliterebbe il trasporto). Infine un computer fisso pu\u00f2 essere un computer fissato ad un veicolo, come ad esempio un carputer.\nTipologie.\nVarie e anche molto diverse tra loro sono le tipologie di computer fissi. Relativamente al numero di persone che contemporaneamente possono utilizzare il computer, si va dal computer multiutente che occupa un'intera stanza e gestisce le richieste di centinaia di persone attraverso terminali sparsi in locali appartenenti anche ad edifici diversi, al computer monoutente collocabile sopra ad una scrivania ed utilizzabile da una sola persona alla volta. Anche per quanto riguarda la potenza di calcolo, le tipologie sono molto varie. Si va dal computer che occupa un locale molto grande ed \u00e8 dotato di decine di migliaia di processori con cui oltrepassa i 10 PFLOPS, al computer collocabile sopra ad una scrivania e dotato di un unico processore in grado di offrire una potenza di calcolo limitatissima. Di seguito sono elencate le principali tipologie di computer fissi:"}
{"id": "3194859", "revid": "767487", "url": "https://it.wikipedia.org/wiki?curid=3194859", "title": "The Peachbasket Hat", "text": "The Peachbasket Hat (o \"The Peach-Basket Hat\") \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film - girato nel New Jersey a Fort Lee - usc\u00ec nelle sale il 24 giugno 1909.\nTrama.\nLa signora Jones esce per andare e comperarsi un cappello nuovo e lascia il suo bambino a casa insieme alla cameriera. Costei fa entrare in casa degli zingari per farsi leggere la mano. Quando gli zingari se ne vanno, non si trova pi\u00f9 il bambino. Tutti pensano che sia stato rapito. Alla fine per\u00f2 si scopre che il piccolo \u00e8 nascosto sotto la cappelliera della mamma.\nProduzione.\nIl film fu prodotto dalla Biograph Company e venne girato a Fort Lee, nel New Jersey.\nDistribuzione.\nDistribuito dalla Biograph Company, il film - un cortometraggio di 203 metri - usc\u00ec nelle sale cinematografiche statunitensi il 24 giugno 1909. Nelle proiezioni, veniva programmato con il sistema dello split reel, accorpato in un'unica bobina insieme a un altro cortometraggio di Griffith, \"The Mexican Sweethearts\". Il film \u00e8 ancora esistente."}
{"id": "3194860", "revid": "767487", "url": "https://it.wikipedia.org/wiki?curid=3194860", "title": "The Mexican Sweethearts", "text": "The Mexican Sweethearts \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 24 giugno 1909. Protagonista del film, Mary Pickford. Tra gli altri interpreti, James Kirkwood al suo settimo film e, in una comparsata, Mack Sennett.\nTrama.\nUna senorita messicana riesce a ingelosire il suo innamorato fingendo di preferirgli un soldato americano. La messa in scena della ragazza sta per fare scoppiare una tragedia finch\u00e9 lei non confessa la verit\u00e0.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 94 metri - usc\u00ec nelle sale cinematografiche statunitensi il 24 giugno 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"The Peachbasket Hat\"."}
{"id": "3194863", "revid": "767487", "url": "https://it.wikipedia.org/wiki?curid=3194863", "title": "The Way of Man", "text": "The Way of Man \u00e8 un cortometraggio muto del 1909 scritto e diretto da David W. Griffith. Il film \u00e8 interpretato da Arthur V. Johnson, Florence Lawrence e Mary Pickford.\nTrama.\nMabel riceve la notizia che Tom, il suo innamorato che era partito per il West in cerca di fortuna, sta per tornare da lei. Un terribile incidente per\u00f2 sembra distruggere la sua felicit\u00e0 quando una lampada esplode, colpendola alla testa e bruciandole il viso.\nProduzione.\nIl film fu prodotto dalla Biograph Company e venne girato a Edgewater nel New Jersey il 13 maggio e 24 maggio 1909.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 28 giugno 1909.\nNel 2006, la pellicola \u00e8 stata ristampata e distribuita in DVD."}
{"id": "3194864", "revid": "116783501", "url": "https://it.wikipedia.org/wiki?curid=3194864", "title": "International Film Festival Rotterdam", "text": "L'International Film Festival Rotterdam (IFFR) \u00e8 un festival cinematografico annuale che si svolge in vari cinema di Rotterdam, nei Paesi Bassi, alla fine di gennaio. Viene oggi generalmente considerato uno dei principali festival cinematografici europei.\nStoria della rassegna.\nLa prima edizione del festival, chiamata \"Film International\", fu organizzata nel giugno 1972. L'ispiratore della rassegna fu Huub Bals, un appassionato cinefilo che volle realizzare una manifestazione innovativa per promuovere film non commerciali, con particolare enfasi nei riguardi delle cinematografie dei paesi in via di sviluppo e dell'Estremo Oriente.\nSecondo le intenzioni di Bals, la manifestazione si proponeva come un festival non competitivo in grado di costruire un rapporto diretto tra i film-maker e il pubblico; questo spirito si \u00e8 conservato nel corso degli anni, garantendo al festival una caratteristica atmosfera informale ed un pubblico locale di affezionati partecipanti.\nDopo la prematura morte del suo fondatore, nel 1988, il festival ha dato vita a un fondo che supporta i registi dei paesi in via di sviluppo (\"Hubert Bals Fund\").\nNel corso degli anni la manifestazione si \u00e8 notevolmente ingrandita (nel 2010 il numero di spettatori ha toccato quota 350.000); a partire dal 1995 il festival ha perso il carattere non competitivo introducendo il \"VPRO Tiger Award\" (diventato dal 2012 \"HIVOS TIger Award\"), destinato ai giovani registi alla prima o seconda opera.\nL'attuale direttore del festival \u00e8 Bero Beyer.\nVPRO Tiger Award.\nDati tratti dal sito ufficiale"}
{"id": "3194865", "revid": "35707", "url": "https://it.wikipedia.org/wiki?curid=3194865", "title": "Festival di Rotterdam", "text": ""}
{"id": "3194866", "revid": "35707", "url": "https://it.wikipedia.org/wiki?curid=3194866", "title": "Rotterdam International Film Festival", "text": ""}
{"id": "3194868", "revid": "767487", "url": "https://it.wikipedia.org/wiki?curid=3194868", "title": "The Necklace", "text": "The Necklace \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film usc\u00ec nelle sale il primo luglio 1909.\nIl soggetto \u00e8 tratto da \"La collana\", celebre racconto di Guy de Maupassant apparso sul quotidiano \"Le Gaulois\" nel 1884, ed \u00e8 la prima di numerose versioni cinematografiche.\nTrama.\nPer apparire in tutto il suo splendore a una festa, una giovane signora chiede a una conoscente di imprestarle un gioiello di gran valore. Perde per\u00f2 la collana e, per non confessare l'accaduto alla proprietaria, si riduce negli anni a venire a una vita di stenti in cui coinvolge il marito, per poter ripagare un gioielliere che le ha fornito una copia della collana perduta. Anni dopo, persa la giovinezza e la bellezza, scopre che quella che lei aveva sempre creduto essere una preziosa collana in realt\u00e0 era un falso.\nProduzione.\nIl film fu prodotto dalla Biograph Company e venne girato nello studio di New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 1\u00ba luglio 1909. Il copyright del film, richiesto dalla Biograph Co., fu registrato il 3 luglio 1909 con il numero H129504."}
{"id": "3194869", "revid": "767487", "url": "https://it.wikipedia.org/wiki?curid=3194869", "title": "Great Migrations", "text": "Great Migrations \u00e8 un documentario suddiviso in 7 episodi, prodotto e trasmesso dalla National Geographic Television.\nProduzione e distribuzione.\nCon oltre due anni e mezzo di lavoro, la miniserie riporta immagini da oltre 20 paesi in tutti e 7 i continenti. Interamente girata in HD va in onda dal 31 ottobre 2010 al 12 dicembre 2010 alle 21:00 su Nat Geo Wild (Sky, canale 405) e alle 21:10 su Nat Geo HD. In italiano, la serie \u00e8 narrata da Luca Ward.\nTrama.\n\"Great Migrations\" \u00e8 una miniserie documentario della National Geographic che in 7 episodi mostra le grandi migrazioni degli animali sotto elencati: alcuni animali percorrono pi\u00f9 di 5000 kilometri. Questo \u00e8 il caso della farfalla monarca, che in tre generazioni migra dal Messico al Canada; il viaggio di ritorno \u00e8 compiuto da un'unica generazione che vive il triplo delle altre."}
{"id": "3194881", "revid": "122975168", "url": "https://it.wikipedia.org/wiki?curid=3194881", "title": "Fotbalov\u00e1 n\u00e1rodn\u00ed liga", "text": "La Fotbalov\u00e1 n\u00e1rodn\u00ed liga (o FNL), in passato nota anche come Druh\u00e1 liga oppure 2. liga, \u00e8 la seconda divisione del campionato ceco di calcio.\nFormula.\nLa 2. liga nasce nel 1993, ed \u00e8 fin dall'inizio formata da 14 squadre. Queste si affrontano in un girone di andata (tra agosto e novembre) e in un girone di ritorno (tra febbraio e maggio) per un totale di 26 partite giocate da ogni squadra. Si assegnano tre punti alla squadra vincitrice e zero a quella perdente, in caso di pareggio si assegna un punto ad entrambe le squadre.\nAlla fine del campionato le prime due squadre classificate vengono promosse in 1. liga e le ultime due vengono retrocesse in \u010ceska fotbalov\u00e1 liga o in Moravskoslezsk\u00e1 fotbalov\u00e1 liga.\nIl campionato \u00e8 passato da 16 a 14 squadre a partire dalla stagione 2020-2021, dopo l'abolizione delle retrocessioni dalla massima serie decisa dalla federcalcio ceca al termine del 2019-2020, a causa dell'emergenza determinata dalla pandemia di COVID-19.\nSquadre.\nStagione 2021-2022."}
{"id": "3194886", "revid": "466539", "url": "https://it.wikipedia.org/wiki?curid=3194886", "title": "Washington (Missouri)", "text": "Washington \u00e8 una citt\u00e0 sul fiume Missouri nella contea di Franklin (Missouri), negli Stati Uniti d'America.\nLa sua popolazione ammonterebbe a 21.200 abitanti secondo le stime del censimento 2010.\n\u00c8 particolarmente nota per la sua produzione di pipe di pannocchia (dal 1869 vi ha sede la Missouri Meerschaum Company, principale produttrice mondiale di questo singolare tipo di pipa).\nGeografia fisica.\nIl territorio comunale si estende su 23,4\u00a0km\u00b2 di superficie, di cui 22,1 occupati da terre e solo 1,3\u00a0km\u00b2 coperti dalle acque (sostanzialmente il fiume Missouri). Il clima \u00e8 di tipo continentale, con primavere ed estati umide (in cui cade la maggior parte delle precipitazioni: una media annuale di 16,5\u00a0cm concentrate in pochi giorni), autunni ed inverni relativamente secchi. La neve non \u00e8 rara, ma non cos\u00ec abbondante come negli stati settentrionali del Midwest.\nStoria.\nIl primo insediamento risalirebbe all'epoca del vicereame della Nuova Spagna e del distretto amministrativo della Louisiana (1764-1803), nei pressi del fortino spagnolo di San Juan del Misuri (1796\u20131803), sulla sponda sinistra dell'omonimo corso d'acqua. Passato poi quel territorio ai francesi con il terzo trattato di San Ildefonso (1800) e da questi venduto agli Stati Uniti con l'acquisto della Louisiana (1803), l'insediamento fu conosciuto con il nome inglese di Saint John finch\u00e9 nel 1839 non assunse l'attuale denominazione in onore di George Washington (cos\u00ec come il nome della contea fu scelto in omaggio a Benjamin Franklin).\nGi\u00e0 gli spagnoli comunque avevano favorito il trasferimento di coloni statunitensi nella zona e il celebre esploratore e veterano della guerra d'indipendenza americana colonnello Daniel Boone era giunto nel Missouri nel 1795, stringendo con le autorit\u00e0 spagnole un accordo nel 1799 per portare nell'alta Louisiana un centinaio di famiglie dal Kentucky e dalla Virginia. John Long, un veterano suo compagno d'armi, ottenne un'ampia concessione di terreni nella zona, una piccola parte dei quali fa tuttora parte della citt\u00e0 di Washington e ne rappresenta cos\u00ec il primo insediamento ufficialmente registrato."}
{"id": "3194893", "revid": "124804762", "url": "https://it.wikipedia.org/wiki?curid=3194893", "title": "Accademia Sharoff", "text": "L'Accademia d'arte drammatica \"Pietro Scharoff\" \u00e8 stata la prima scuola privata di recitazione, fondata nel 1946 a Roma da Aldo Rendine e la prima ad usare il metodo Stanislavskij. Ha interrotto l'attivit\u00e0 a giugno 2018.\nTra i suoi allievi pi\u00f9 celebri ci sono stati Maurizio Arena, Carmelo Bene, Lina Wertm\u00fcller, Franca Valeri, Valeria Valeri, Anna Mazzamauro.\n\u00c8 intitolata all'attore e regista teatrale Pietro Sharoff e ne \u00e8 presidente onorario l'attore (ed ex allievo) Lando Buzzanca."}
{"id": "3194896", "revid": "46291", "url": "https://it.wikipedia.org/wiki?curid=3194896", "title": "Crocus longiflorus", "text": "Lo zafferano autunnale (Crocus longiflorus ) \u00e8 una pianta appartenente alla famiglia delle Iridaceae.\nDistribuzione e habitat.\n\u00c8 una specie endemica dell'Italia centro-meridionale e della Sicilia, segnalata anche sull'isola di Malta."}
{"id": "3194899", "revid": "810786", "url": "https://it.wikipedia.org/wiki?curid=3194899", "title": "TeleTicino", "text": "TeleTicino \u00e8 un canale televisivo locale svizzero.\nStoria.\nIl 19 settembre 1994 sulle frequenze di TeleCampione and\u00f2 in onda la prima puntata di Caff\u00e8 del Popolo, programma quotidiano che univa informazione locale e intrattenimento. Fu il primo passo verso la costruzione di un polo televisivo privato in concorrenza con la TSI. La produzione era gestita dalla societ\u00e0 Rightmix, interfaccia fra il \"Giornale del Popolo\" e TeleCampione. Nel febbraio 1996, il senatore PPD Filippo Lombardi pass\u00f2 a dirigere la societ\u00e0 che avrebbe poi preso il nome di TeleTicino. Cess\u00f2 nel contempo la collaborazione editoriale con il GdP e se ne avvi\u00f2 una con il \"Corriere del Ticino\". \nTre anni pi\u00f9 tardi, il 17 febbraio 1999, TeleTicino ricevette la Concessione svizzera per operare in proprio quale emittente televisiva, staccandosi definitivamente da TeleCampione.\nNel 2007 TeleTicino entra a far parte di MediaTi Holding SA (ora Gruppo Corriere del Ticino), accanto ai quotidiani Corriere del Ticino al Giornale del Popolo, a Radio 3i e a Ticinonews.ch. Tutte le societ\u00e0 editoriali sono giuridicamente separate e con direzioni ben distinte ed autonome. \nAttualmente \u00e8 diffusa da Cablecom, Bluewin tv, Sunrise tv, Ticino.com. Wambo, Zatoo, Teleboy e Wilma tv, oltre che dal portale Ticinonews.ch in modalit\u00e0 free podcast. \nTeleticino \u00e8 membro della Camera di Commercio, Industria e Artigianato, e di TeleSuisse, l'associazione delle tv indipendenti svizzere.\nTeleTicino trasmette 24 ore su 24 e si occupa d'informazione, sport e dibattiti."}
{"id": "3194902", "revid": "124123", "url": "https://it.wikipedia.org/wiki?curid=3194902", "title": "Ricciardo Meacci", "text": "Biografia.\nNato nel 1856 a Dolciano, frazione di Chiusi, in provincia di Siena, studi\u00f2 all'Istituto di belle arti di Siena, dove fu allievo di Luigi Mussini, formandosi nell'ambito del purismo. Continu\u00f2 a studiare pittura a Firenze, dove si era trasferito nel 1880, a Venezia e a Roma. A Firenze entr\u00f2 in contatto con un gruppo di artisti inglesi che praticavano la pittura preraffaellita, restandone profondamente influenzato.\nLa maggior parte delle sue opere si trova in chiese e palazzi della Toscana."}
{"id": "3194926", "revid": "287204", "url": "https://it.wikipedia.org/wiki?curid=3194926", "title": "Kolontar", "text": ""}
{"id": "3194932", "revid": "287204", "url": "https://it.wikipedia.org/wiki?curid=3194932", "title": "Basketbalov\u00fd klub Iskra Svit", "text": "Il B.K. Iskra Svit \u00e8 una societ\u00e0 cestistica avente sede a Svit, in Slovacchia. Fondata nel 1957 con il nome di \"Istra Svit\", dal 1979 al 2010 assunse la denominazione di \"Chemosvit\", prima di riassumere la denominazione attuale. Gioca nel campionato slovacco."}
{"id": "3194934", "revid": "287204", "url": "https://it.wikipedia.org/wiki?curid=3194934", "title": "Amundsen", "text": ""}
{"id": "3194935", "revid": "4711", "url": "https://it.wikipedia.org/wiki?curid=3194935", "title": "BK Chemosvit", "text": ""}
{"id": "3194936", "revid": "4711", "url": "https://it.wikipedia.org/wiki?curid=3194936", "title": "BK Iskra Svit", "text": ""}
{"id": "3194940", "revid": "1573940", "url": "https://it.wikipedia.org/wiki?curid=3194940", "title": "\u00d9z\u0117m\u010din", "text": "Gli \u00d9z\u0117m\u010din (mongolo: \u04ae\u0437\u044d\u043c\u0447\u0438\u043d; in russo \u0443\u0437\u0443\u043c\u0447\u0438\u043d\u044b, Uzum\u010diny), \u00dczemchin nella traslitterazione anglosassone, sono una minoranza etnica nella provincia del Dornod in Mongolia; risiedono principalmente nei distretti (\"sum\") di S\u0117rg\u0117l\u0117n e Bajant\u00f9m\u0117n e nella citt\u00e0 di \u010cojbalsan. Sono presenti anche nella citt\u00e0 di Hovd, capoluogo della provincia omonima. Nella Mongolia orientale risiedono nel \"sum\" di \u0116rd\u0117n\u0117tcagaan (\u042d\u0440\u0434\u044d\u043d\u044d\u0446\u0430\u0433\u0430\u0430\u043d \u0441\u0443\u043c), nella provincia di S\u00f9hbaatar.\nCome altre minoranze etniche del Dornod, gli \u00f9z\u0117m\u010din non sono abitanti originari della provincia; migrarono dalla Mongolia Interna immediatamente dopo che la Cina fu liberata dall'occupazione giapponese nel 1945. Il popolo \u00f9z\u0117m\u010din discende dai mongoli della Mongolia orientale."}
{"id": "3194944", "revid": "36060394", "url": "https://it.wikipedia.org/wiki?curid=3194944", "title": "Piattaforme continentali", "text": ""}
{"id": "3194945", "revid": "4711", "url": "https://it.wikipedia.org/wiki?curid=3194945", "title": "Iskra Svit", "text": ""}
{"id": "3194950", "revid": "36060472", "url": "https://it.wikipedia.org/wiki?curid=3194950", "title": "Base antartica", "text": ""}
{"id": "3194965", "revid": "36060633", "url": "https://it.wikipedia.org/wiki?curid=3194965", "title": "Groenlandesi", "text": ""}
{"id": "3194970", "revid": "767487", "url": "https://it.wikipedia.org/wiki?curid=3194970", "title": "Giovane arciere", "text": "Il Giovane arciere \u00e8 una scultura in marmo (h 97\u00a0cm) attribuito a Michelangelo, databile al 1491-1492 circa e conservata al Metropolitan Museum di New York.\nStoria.\nL'opera si trovava anticamente nelle collezioni Borghese, che la cedettero a Stefano Bardini per venderla. Il 27 maggio 1902 pass\u00f2 in un'asta di Christie's con l'attribuzione a Michelangelo e da allora se ne persero completamente le tracce, tanto che la riproduzione sul relativo catalogo rest\u00f2 a lungo l'unica testimonianza grafica dell'opera esistente.\nNegli studi novecenteschi l'opera venne messa in relazione col perduto Cupido-Apollo scolpito per Jacopo Galli (Parronchi).\nL'opera \u00e8 stata riscoperta solo nel 1990 dal curatore del Metropolitan Museum James David Draper nell'Ambasciata Francese (oggi Ufficio Culturale dell'Ambasciata) sulla Fifth Avenue a New York. Per decenni l'opera aveva decorato una fontana nell'atrio di ingresso ed era stata probabilmente portata dall'architetto che aveva disegnato l'edificio, Stanford White. L'attribuzione a Michelangelo \u00e8 stata ribadita nel 1997 da Kathleen Weil-Garris Brandt, riscuotendo alcuni consensi, ma anche critiche.\nPrestata per dieci anni al museo newyorkese, \u00e8 stata al centro di un'esibizione sul giovane Michelangelo nel 1999 a Palazzo Vecchio e nel 2009 al MET.\nDescrizione e stile.\nL'opera mostra un giovinetto nudo, a cui mancano le braccia e la parte inferiore delle gambe sotto le ginocchia. Al braccio sinistro tiene qualcosa legato, una faretra a forma di zampa leonina. Assimilabile ad opere della giovent\u00f9 dell'artista, come l'Angelo reggicandelabro, il \"Crocifisso di Santo Spirito\" e il satiro nel \"Bacco\", caratterizzate da una certa morbidezza di modellato e un'intonazione sentimentale delicata, ancora lontana dalla \"terribilit\u00e0\" delle opere mature.\nLa figura sembra muoversi al passo, con una torsione che va oltre un bilanciato contrappasso e che aumenta gli scorci \"interessanti\" visibili ruotando attorno alla statua. Probabilmente la testa era infatti rivolta alla faretra poich\u00e9 in atto di sfilare una freccia. Notevole la precisione anatomica, confrontabile con alcune figure della Battaglia dei centauri. Il volto del giovane ha notevoli somiglianze con quelli degli angeli nella tavola della \"Madonna di Manchester\".\nLo stato di conservazione \u00e8 compromesso, oltre che dalle parti mancanti, da scalfiture e abrasioni sulla superficie, compatibili con l'esposizione in un giardino, come gli \"Horti Borghese\". Giunti di metallo si trovano in pi\u00f9 punti per ricomporre alcune fratture. Si notano comunque delle piccole parti non levigate (nei capelli, nel torso) che rimandano a uno stadio di \"non-finito\" cos\u00ec frequente nell'arte di Michelangelo. Altre parti sembrano invece levigate con cura (la faccia o le natiche)."}
{"id": "3194974", "revid": "1504506", "url": "https://it.wikipedia.org/wiki?curid=3194974", "title": "Boreale", "text": ""}
{"id": "3194978", "revid": "729019", "url": "https://it.wikipedia.org/wiki?curid=3194978", "title": "Adattatori per valvole", "text": "Gli adattatori per valvole sono elementi provvisti di due filettature (una filettatura maschio e una filettatura femmina) che rendono possibile il montaggio di valvole su filettature differenti dal tipo presente sulla valvola.\nPer mezzo di adattatori montati su tipi diversi di valvole, si possono gonfiare tutti i tipi di pneumatici con compressori o pompe manuali; inoltre molte pompe per bicicletta sono fornite di diversi adattatori, in modo da potere essere utilizzati su diversi tipi di valvole.\nAdattatore da Presta/Regina a Schrader (artigianale).\nDisponendo di una piccola officina si possono costruire degli adattatori in modo artigianale, basta costruire un tubetto in ottone con le seguenti caratteristiche: diametro 8\u00a0mm per una lunghezza di 30\u00a0mm, con una filettatura esterna da M8 x 0,75 o 0,8\u00a0mm di passo (per circa 12\u00a0mm), filettatura interna M6 x 0,8\u00a0mm (profondit\u00e0 15\u00a0mm opposta alla filettatura esterna).\nCon queste misure metriche l'adattatore artigianale pu\u00f2 essere tranquillamente montato su una valvola Presta comunemente in commercio."}
{"id": "3194987", "revid": "253269", "url": "https://it.wikipedia.org/wiki?curid=3194987", "title": "Barry Miller", "text": "Figlio degli attori Sidney Miller e Iris Burton."}
{"id": "3194988", "revid": "3831", "url": "https://it.wikipedia.org/wiki?curid=3194988", "title": "Basilica pontificia di San Tammaro Vescovo", "text": ""}
{"id": "3194991", "revid": "253269", "url": "https://it.wikipedia.org/wiki?curid=3194991", "title": "Joseph Cali", "text": "Joseph Cali ha fatto il suo debutto cinematografico a 27 anni interpretando Joey in \"La febbre del sabato sera\" (1977). Ha proseguito la sua carriera di caratterista, apparendo in piccoli ruoli in televisione e al cinema. Alla tv, \u00e8 apparso in episodi di \"La signora in giallo\", \"F.B.I. oggi\", \"Renegade\", \"Hunter\", \"Alien Nation\" e molti altri. Ha intrapreso un'attivit\u00e0 di home theater a Los Angeles, il Joseph Cali Systems Design Inc."}
{"id": "3194992", "revid": "729019", "url": "https://it.wikipedia.org/wiki?curid=3194992", "title": "\u010ceskoslovensk\u00e1 basketbalov\u00e1 liga", "text": "Il campionato di pallacanestro cecoslovacco, noto anche come \u010ceskoslovensk\u00e1 basketbalov\u00e1 liga, fu attivo dal 1930 al 1993 in Cecoslovacchia.\nEra organizzato dalla Federazione cestistica della Cecoslovacchia."}
{"id": "3194993", "revid": "4711", "url": "https://it.wikipedia.org/wiki?curid=3194993", "title": "Campionato di pallacanestro cecoslovacco", "text": ""}
{"id": "3195006", "revid": "1873017", "url": "https://it.wikipedia.org/wiki?curid=3195006", "title": "Campionati mondiali di karate 2010", "text": "La 20\u00aa edizione del campionato mondiale di karate si \u00e8 svolta a Belgrado presso la Beogradska Arena dal 27 al 31 ottobre 2010.\nCollegamenti esterni.\n sul sito della Federazione Mondiale di Karate"}
{"id": "3195013", "revid": "363629", "url": "https://it.wikipedia.org/wiki?curid=3195013", "title": "Sines and Singularities", "text": "Sines and Singularities \u00e8 il secondo album in studio di Bluetech. \u00c8 uscito per la label Aleph Zero del producer israeliano e guru della scena Psytrance Yaniv Shulman, che ha personalmente preso parte al mastering. Si registrano collaborazioni con lo stesso Shulman e con il gruppo Dub neozelandese Pitch Black."}
{"id": "3195015", "revid": "1372820", "url": "https://it.wikipedia.org/wiki?curid=3195015", "title": "Serie A1 2010-2011 (pallanuoto femminile)", "text": "La Serie A1 2010-2011 \u00e8 stata la 27\u00aa edizione del massimo livello del campionato italiano femminile di pallanuoto disputato dal 1985, anno della sua prima edizione.\nLa regular season \u00e8 cominciata sabato 16 ottobre 2010 e si \u00e8 conclusa il 9 aprile 2011, la fase dei Play-off \u00e8 scattata il 14 aprile ed \u00e8 terminata con la gara 3 della finale scudetto il 15 maggio 2011.\nLe campionesse uscenti dell'Orizzonte Catania, battendo in finale il Rapallo, hanno riconquistato il titolo portando a 19 gli scudetti vinti nella storia.Le neopromosse del campionato erano la Waterpolo Messina e l'esordiente Mestrina, retrocessa nuovamente in A2 insieme al Bogliasco."}
{"id": "3195017", "revid": "599013", "url": "https://it.wikipedia.org/wiki?curid=3195017", "title": "Rainer Torres", "text": "Carriera.\nClub.\nGiovanili ed Europa.\nInizia la sua carriera nell'Academia Cantolao e successivamente nelle giovanili dello Sport Boys. Immigr\u00f2 con la sua famiglia in Germania dove fece alcuni provini per entrar a far parte delle giovanili del Duisburg venendo accettato. Nel 1998 firma il suo primo contratto professionale con la stessa squadra tedesca. Nel 2002 passa alla squadra austriaca del DVS Loeben.\nRitorno in Per\u00f9.\nNel 2003 torna in patria per far parte dell'Universitario de Deportes. Un anno dopo per\u00f2 si trasferisce allo Sporting Cristal sotto la guida di Jos\u00e9 del Solar segnando i suoi primi gol nel Campeonato peruviano. Nel 2008 torna all'Universitario.\nNazionale.\nGioca la sua prima partita con la Nazionale peruviana il 9 ottobre 2005 nella partita contro l'Argentina persa per 2-0."}
{"id": "3195021", "revid": "599013", "url": "https://it.wikipedia.org/wiki?curid=3195021", "title": "Radim", "text": ""}
{"id": "3195027", "revid": "123829208", "url": "https://it.wikipedia.org/wiki?curid=3195027", "title": "Laura Gianoli", "text": "Biografia.\nHa legato il suo nome soprattutto alla voce di Sue Ellen, il personaggio femminile principale del famoso serial degli anni settanta e ottanta \"Dallas\" interpretata dall'attrice Linda Gray. Oltre a questo si era distinta nel doppiaggio di Marion Cunningham (interpretata da Marion Ross) nelle ultime due stagioni di \"Happy Days\".\nPer quanto riguarda il cinema, di rilievo \u00e8 il doppiaggio dei personaggi protagonisti di \"La febbre del sabato sera\", \"Venerd\u00ec 13\", \"L'uomo nel mirino\", \"The Black Hole\", \"Quella villa in fondo al parco\".\nA fianco del noto doppiatore Antonio Colonnello, che gi\u00e0 in Dallas dava la voce al protagonista maschile J.R. Ewing, ha doppiato il personaggio del Barone Ashura (parte femminile) nel celebre anime degli anni settanta \"Mazinga Z\".\nOltre che doppiatrice \u00e8 stata anche attrice, recitando nel thriller del 1971 \"Il venditore di morte\" e apparendo in alcuni episodi di note serie televisive degli anni settanta, nonch\u00e9 regista teatrale (come per \"L'amaro caso di Vitangelo Moscarda\" di Stefano Milioto).\nLaura Gianoli \u00e8 morta il 21 gennaio 1998, all'et\u00e0 di 66 anni, a causa di un tumore. Era sposata con l'attore e doppiatore Walter Maestosi."}
{"id": "3195034", "revid": "599013", "url": "https://it.wikipedia.org/wiki?curid=3195034", "title": "Radkov", "text": "Radkov pu\u00f2 riferirsi a diversi toponimi della Repubblica Ceca:"}
{"id": "3195036", "revid": "599013", "url": "https://it.wikipedia.org/wiki?curid=3195036", "title": "Gino Bertucco", "text": "Carriera.\nGiocatore.\nClub.\nNato nella frazione Marchesino del comune di Buttapietra, in provincia di Verona, crebbe nel Verona dove gioc\u00f2 due campionati di Serie B per passare poi nel 1957 al , con la cui maglia disput\u00f2 quattro campionati di Serie A, giocandovi 58 partite e segnandovi 6 reti; ritorn\u00f2 una seconda volta al Verona, ancora in B per essere ceduto l'anno dopo al , in Serie C. Nel 1964 era per l'ultima volta al Verona, sempre in Serie B; termin\u00f2 la carriera alla Sanremese.\nNazionale.\nVanta una partita con la Nazionale Under-23, datata 15 maggio 1958 in cui vi segn\u00f2 una rete.\nAllenatore.\nDella Sanremese fu anche allenatore, nella stagione 1969-1970, in un periodo difficile per la squadra per le difficili condizioni economiche che portarono la societ\u00e0 alla retrocessione."}
{"id": "3195040", "revid": "287204", "url": "https://it.wikipedia.org/wiki?curid=3195040", "title": "Torso virile I", "text": "Il Torso virile I \u00e8 un bozzetto per scultura in terracotta (h 23 cm) attribuito a Michelangelo, databile al 1513 circa e conservato a Casa Buonarroti a Firenze. \nStoria e descrizione.\nL'opera si trova da tempo imprecisato in Casa Buonarroti. Negli inventari tardo-ottocenteschi risulta attribuita a Michelangelo, come ha confermato anche la maggior parte della critica moderna. Charles de Tolnay rilev\u00f2 l'alta qualit\u00e0 dell'opera, con una rifinitura maggiore rispetto agli altri bozzetti nelle collezioni del museo fiorentino.\nSi tratta di un corpo maschile nudo, privo di testa, gambe e braccia. Una torsione in avanti produce una contrazione nella muscolatura spiccata, con le spalle e il collo che suggeriscono un movimento rotatorio a spirale della figura. \u00c8 stata messa in relazione con un progetto per un \"Prigione\" per il secondo progetto della tomba di Giulio II."}
{"id": "3195043", "revid": "1573940", "url": "https://it.wikipedia.org/wiki?curid=3195043", "title": "Chira (zoologia)", "text": "Chira \u00e8 un genere di ragni appartenente alla famiglia Salticidae.\nEtimologia.\nIl nome deriva dal fiume Chira che scorre fra l'Ecuador meridionale e il Per\u00f9 settentrionale, luogo di rinvenimento delle prime specie attribuite al genere.\nDistribuzione.\nLe 16 specie oggi note di questo genere sono diffuse in America meridionale, in modo particolare in Guyana, Brasile, Per\u00f9, Argentina, Bolivia e Uruguay; solo 2 specie, \"C. spinosa\" e \"C. trivittata\" sono rinvenute anche in America centrale\nTassonomia.\nQuesto genere venne denominato \"Shira\" originariamente dai coniugi Peckham per un'errata traslitterazione del nome del fiume Chira. L'emendamento al nome corretto portato dall'aracnologo Eug\u00e8ne Simon nel 1902 \u00e8 stato confermato dalla Commissione internazionale di nomenclatura nel 1961 su indicazione dell'aracnologa Mar\u00eda Elena Galiano.\nA maggio 2010, si compone di 16 specie:"}
{"id": "3195048", "revid": "599013", "url": "https://it.wikipedia.org/wiki?curid=3195048", "title": "Radonice", "text": "Radonice pu\u00f2 riferirsi a diversi toponimi:"}
{"id": "3195049", "revid": "287204", "url": "https://it.wikipedia.org/wiki?curid=3195049", "title": "2 Originals of Neu!", "text": "2 Originals of Neu! \u00e8 il quarto album in studio del duo tedesco Neu!.\nIl disco.\nRealizzato nel 1978 \u00e8 la ristampa dei primi due album Neu! e Neu! 2 raccolti in un'unica confezione, sotto forma di album doppio."}
{"id": "3195050", "revid": "640277", "url": "https://it.wikipedia.org/wiki?curid=3195050", "title": "Phoenix Rising", "text": ""}
{"id": "3195052", "revid": "599013", "url": "https://it.wikipedia.org/wiki?curid=3195052", "title": "Radost\u00edn", "text": "Radost\u00edn pu\u00f2 riferirsi a diversi toponimi della Repubblica Ceca:"}
{"id": "3195053", "revid": "2184720", "url": "https://it.wikipedia.org/wiki?curid=3195053", "title": "Palazzo dell'Annunziata", "text": "Il palazzo dell'Annunziata \u00e8 un edificio sito in piazza Vittorio Veneto a Matera.\nStoria e descrizione.\nLa data di edificazione \u00e8 il 1735, come si legge sull'architrave di uno degli ingressi al monastero claustrale, quello del \"parlatorio\".\nIncaricato del progetto \u00e8 l'architetto Vito Valentino di Bitonto con il visto della Commissione pontificia di Roma. Lo si evince dalla Convenzione fra le monache domenicane e lo stesso Valentino, il quale, data l'urgenza, si impegna a realizzare l'opera in cinque anni.Nel 1734 il progetto \u00e8 pronto, nel 1735 i lavori gi\u00e0 procedono a pieno ritmo, ma ben presto si conoscono le prime difficolt\u00e0: il piano di sedime su cui poggiare le fondazioni risulta troppo profondo infatti raggiungeva circa quindici metri. La parte anteriore poggia sulla torre cinquecentesca, appartenente alle fortificazioni del conte Tramontano.\nArriva per\u00f2 il momento in cui tra l'amministratore delle monache domenicane e l'architetto Valentino si crea un forte attrito tanto che nel 1739 i lavori risultano sospesi e il Valentino viene allontanato. Le cronache non dicono nulla sulle cause di questo allontanamento. L'ipotesi pu\u00f2 essere il ritardo dei lavori o l'acquisizione di altri compiti da parte del Valentino, il quale contravvenne cos\u00ec agli accordi che gli vietano di assumere altri impegni. Subentra allora, come nuovo architetto, Mauro Manieri, chiamato direttamente da Lecce insieme ai fratelli Simone che assumono a loro volta l'impegno di completare l'opera: siamo gi\u00e0 nel 1742.\nUn'attenta lettura sulle murature e sulle volte della fabbrica tradisce il \"cambio di mano\" tra gli architetti e fissa con buona approssimazione lo stato dei lavori sospesi da Valentino nel 1739, per esempio la differenza si intravede nella tessitura delle murature e delle volte. L'impostazione progettuale che il Valentino aveva dato al complesso monastico ricalca sostanzialmente la struttura attuale con la Chiesa al centro e l'organizzazione spaziale del Monastero intorno ad essa.\nLe modifiche introdotte da Manieri si possono leggere soltanto nelle quattro finestre laterali limitandosi a fornire alle maestranze il disegno di finestre simili a quelle realizzate a Lecce in alcune sue opere. Le cronache dell'epoca ci informano che la Chiesa era gi\u00e0 costruita per met\u00e0 in elevazione; in effetti si nota che il complesso aveva raggiunto circa tre metri sopra il livello del primo piano. Il nuovo architetto Mauro Manieri modifica la distribuzione interna e demolisce la Chiesa, creando al suo posto un cortile interno e proponendo la costruzione di una nuova, all'esterno del monastero. Tale Chiesa non sar\u00e0 per\u00f2 mai realizzata.\nProbabilmente la Chiesa, com'era tipico del periodo storico, doveva essere a pianta centrale e a croce greca. Le murature dei vani sottostanti costituiscono le fondamenta da cui si pu\u00f2 evincere la forma della Chiesa. Dalle strutture sotterranee si deduce un'impostazione planimetrica pi\u00f9 complessa, su base esagonale con quattro altari laterali pi\u00f9 quello principale. Prima che la fabbrica volga al termine le monache si sistemano provvisoriamente presso altre congreghe, solo nel 1747 avrebbero preso possesso del nuovo Monastero con la fabbrica non ancora ultimata e senza la realizzazione della Chiesa. Anche ad opera non completa ci\u00f2 che emerge \u00e8 l'imponenza della facciata: agli occhi dei materani appare subito enorme tanto da essere, ancora oggi, termine di paragone per tutte le cose che appaiono fuori scala. Circa cento anni dopo le monache decideranno finalmente di realizzare la Chiesa per dare lustro e completezza al complesso monastico. Nel 1844 l'ingegnere Gaetano di Giorgio realizza la chiesa dell'Annunziata nel cortile centrale del complesso monastico. Nel 1861 si ha la soppressione del monastero e il passaggio dei beni al demanio comunale.\nIl complesso, ormai orfano, diviene in parte sede del Tribunale e degli uffici giudiziari e in parte sede della scuola media. Nei primi anni del '900 viene costruito il cornicione, sul quale viene posizionato l'orologio che completa la facciata principale. Negli anni Settanta si propone di ubicare nel monastero la nuova sede della Biblioteca Provinciale ritornando ad una monofunzione, quella culturale, sulla base di diversi parametri, quello \"storico\" (per comprendere l'idea originaria cos\u00ec come si era sviluppata nel tempo), quello \"statico\" (per capire quali potessero essere gli interventi strutturali), quello \"funzionale\" (per verificare la compatibilit\u00e0 con la nuova funzione) e quello \"estetico\", la parte pi\u00f9 impegnativa del progetto. \nPer il palazzo dell'Annunziata si \u00e8 cercato di realizzare una \"sintesi\" tra passato e futuro per mettere in pratica l'opera di recupero dell'antico fabbricato.\nDopo il terremoto del 1980, gli uffici giudiziari e la scuola media vengono trasferiti in altri edifici, vista la situazione di pericolo dell'ex convento. Ormai in degrado totale, nel 1993 viene restaurato e il 14 maggio 1998 viene inaugurata, alla presenza del presidente del Consiglio dei ministri, Romano Prodi, la biblioteca provinciale, sita al suo interno. Fondata nel 1933, con sede in via Don Minzoni, in seguito in via San Rocco, nel palazzo Malvinni-Malvezzi in piazza Duomo ed al convento dei Cappuccini, la Biblioteca Provinciale \"Tommaso Stigliani\", trova quindi la sua sede definitiva. Al suo interno, oltre all'importante e vasta raccolta di libri e manoscritti, si trovava un'importante raccolta numismatica.\nLa vecchia chiesa \u00e8 stata adibita a cinema comunale intitolato a Gerardo Guerrieri, mentre alcuni spazi a piano terra hanno ospitato la mediateca provinciale."}
{"id": "3195059", "revid": "767487", "url": "https://it.wikipedia.org/wiki?curid=3195059", "title": "Salmonberries - A piedi nudi nella neve", "text": "Salmonberries - A piedi nudi nella neve \u00e8 un film tedesco del 1991, diretto da Percy Adlon e interpretato da k.d. lang.\nTrama.\nIn uno sperduto villaggio dell'Alaska si incontrano due donne, entrambe con una tormentata storia alle spalle.\nRoswitha \u00e8 la bibliotecaria del villaggio, dove si \u00e8 rifugiata dopo essere fuggita da Berlino Est; durante la fuga il marito \u00e8 rimasto ucciso ed ora \u00e8 rimasta sola. Ogni tanto in biblioteca entra Kotzebue, un ragazzo che sembra propenso solamente a fare danni e a disturbare. In realt\u00e0 si tratta di una giovane orfana, costretta a fingersi un uomo per poter lavorare nelle miniere del villaggio. Dopo i primi momenti di contrasto tra di loro nasce un profondo sentimento che va al di l\u00e0 dell'amicizia.\nLe due donne nel corso degli eventi scopriranno sempre pi\u00f9 cose di s\u00e9 e del loro passato: Roswitha riuscir\u00e0 a svelare le terribili cause del fallimento della sua fuga dalla Germania e della conseguente morte del marito, e Kotzebue ritrover\u00e0 il proprio padre."}
{"id": "3195063", "revid": "287204", "url": "https://it.wikipedia.org/wiki?curid=3195063", "title": "Torso virile II", "text": "Il Torso virile II \u00e8 un bozzetto per scultura in terracotta (h 22,5 cm) attribuito a Michelangelo, databile al 1513 circa e conservato a Casa Buonarroti a Firenze. \nStoria e descrizione.\nL'opera si trova da tempo imprecisato in Casa Buonarroti e nei vecchi inventari non viene ipotizzata alcuna attribuzione. Fu Charles de Tolnay che nel 1954 avanz\u00f2 un'attribuzione diretta al maestro, basandosi su una copia cinquecentesca dell'opera in un disegno al Gabinetto dei Disegni e delle Stampe degli Uffizi (n. 18358 F). Analogamente al Torso virile I, l'opera viene messa in relazione con i \"Prigioni\" per il secondo progetto della tomba di Giulio II. Rispetto all'altro bozzetto, per\u00f2, questo presenta un grado di rifinitura minore. \nSi tratta di un corpo maschile nudo, privo di testa, gambe e braccia. Uno stiramento verso l'alto ha fatto pensare a un modello per lo \"Schiavo che si ridesta\". "}
{"id": "3195065", "revid": "1305772", "url": "https://it.wikipedia.org/wiki?curid=3195065", "title": "Chira", "text": ""}
{"id": "3195076", "revid": "599013", "url": "https://it.wikipedia.org/wiki?curid=3195076", "title": "Rado\u0161ovice", "text": "Rado\u0161ovice pu\u00f2 riferirsi a diversi toponimi della Repubblica Ceca:"}
{"id": "3195078", "revid": "110157", "url": "https://it.wikipedia.org/wiki?curid=3195078", "title": "\u0218tef\u0103ne\u0219ti (Flore\u0219ti)", "text": "\u0218tef\u0103ne\u0219ti \u00e8 un comune della Moldavia situato nel distretto di Flore\u0219ti di 2.482 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3195082", "revid": "1776051", "url": "https://it.wikipedia.org/wiki?curid=3195082", "title": "Trif\u0103ne\u0219ti", "text": "Trif\u0103ne\u0219ti \u00e8 un comune della Moldavia situato nel distretto di Flore\u0219ti di 1.441 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3195090", "revid": "1776051", "url": "https://it.wikipedia.org/wiki?curid=3195090", "title": "V\u0103rv\u0103reuca", "text": "V\u0103rv\u0103reuca \u00e8 un comune della Moldavia situato nel distretto di Flore\u0219ti di 3.072 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3195092", "revid": "125773352", "url": "https://it.wikipedia.org/wiki?curid=3195092", "title": "Nereide (sommergibile 1934)", "text": "Il Nereide \u00e8 stato un sommergibile della Regia Marina.\nStoria.\nDopo l'ultimazione fu destinato alla X Squadriglia sommergibili, con sede a Brindisi.\nDal 1934 al 1937 fu impiegato per l'addestramento lungo le coste italiane, compiendo anche un lungo viaggio addestrativo nel 1934.\nPrese clandestinamente parte alla guerra di Spagna con lo svolgimento di due missioni, di 17 e 14 giorni, rispettivamente nel febbraio e settembre 1937, entrambe senza avvistamenti di unit\u00e0 sospette.\nNel 1938 pass\u00f2 alla 42\u00aa Squadriglia sommergibili restando per\u00f2 sempre di base a Brindisi, mentre nel 1939-1940 fu trasferito a Tobruk.\nAll'entrata dell'Italia nel secondo conflitto mondiale si trovava gi\u00e0 in missione nel Golfo di Sollum, agli ordini del tenente di vascello Mario Spano. Nel mattino del 12 giugno 1940, mentre era immerso, individu\u00f2 una grossa nave cisterna in navigazione, sola, verso Alessandria d'Egitto, e le lanci\u00f2 un siluro, danneggiandola, ma perdendola poi di vista a causa della nebbia. Due giorni dopo il sommergibile torn\u00f2 in porto.\nIl 13 settembre, in missione a ovest di Zante e Cefalonia, cerc\u00f2 di attaccare tre cacciatorpediniere che procedevano ad alta velocit\u00e0 e alla distanza di 400 metri, ma, avvistato, dovette ritirarsi perch\u00e9 una delle navi manovrava per contrattaccare.\nComp\u00ec tre missioni nel Golfo di Taranto, rispettivamente in ottobre e novembre 1940 e nel febbraio 1941, ed oper\u00f2 poi in Egeo, senza risultati. Ne assunse poi il comando il tenente di vascello Augusto Migliorini.\nIl 22 marzo, nell'ambito dei preparativi per l'operazione \u00abGaudo\u00bb \u2013 poi sfociata nel disastro di Capo Matapan \u2013 fu inviato 130 miglia a sud/sudovest di Alessandria d'Egitto, il 24 si port\u00f2 ad 80 miglia dal porto alessandrino, due giorni dopo ritorn\u00f2 nella prima posizione e vi rimase sino al 31, senza tuttavia individuare alcuna unit\u00e0 nemica. \nIl 10 luglio fu inviato a levante di Tinos (isole Cicladi) in pattugliamento antisommergibile, ed il 16, nottetempo, mentre si trovava in emersione, individu\u00f2 un sommergibile nemico; dopo aver serrato le distanze lanci\u00f2 due siluri e apr\u00ec il fuoco con cannone e mitragliere: un siluro risult\u00f2 difettoso, ma l'altro \u2013 apparentemente \u2013 colp\u00ec il bersaglio, che, vistosi attaccato, si stava immergendo, a poppa della torretta. Non risultano per\u00f2 perdite o danneggiamenti di sommergibili britannici in tale zona e in quel periodo.\nNel luglio 1942 oper\u00f2 nel bacino orientale del Mediterraneo contro i convogli inglesi tra le basi mediorientali e quelle egiziane, senza risultati perch\u00e9 i bersagli non mancavano, ma erano anche dotati di forti scorte.\nDivenne poi comandante dell'unit\u00e0 il tenente di vascello Renato Scandola, dato che il comandante Migliorini si era gravemente ammalato.\nIl 12 luglio 1943 s'imbatt\u00e9 in un gruppo di cacciatorpediniere inglesi che stavano bombardando la costa nei pressi di Taormina. Dopo essersi immerso, lanci\u00f2 tre siluri contro le unit\u00e0 britanniche, in fase di ripiegamento dopo aver cessato il fuoco: furono avvertite due forti detonazioni, ma il \"Nereide\" non pot\u00e9 constatare il risultato perch\u00e9 aveva dovuto frattanto immergersi in profondit\u00e0; non risultano comunque conferme di risultati.\nIl giorno seguente, di mattino, mentre si trovava al largo di Augusta, individu\u00f2 tre cacciatorpediniere impegnati in ricerca antisommergibile; avvistato a sua volta, dovette immergersi in profondit\u00e0. Sub\u00ec quindi una violenta caccia con bombe di profondit\u00e0, protrattasi per alcune ore; venuto a galla per i gravi danni, fu subito centrato dalle cannonate delle navi inglesi, con numerosi morti e feriti. Abbandonato dai superstiti, il sommergibile affond\u00f2 poco dopo \u2013 intorno alle 7.30 \u2013, una quarantina di miglia a levante di Augusta.\nPersero la vita 6 sottufficiali, 9 sottocapi e 6 marinai, mentre il resto dell'equipaggio (compreso Franzone Saverio marconista del sommergibile) fu tratto in salvo \u2013 e fatto prigioniero \u2013 dai cacciatorpediniere \"Echo\" ed \"Ilex\".\nIn tutto il conflitto il \"Nereide\" aveva svolto 25 missioni offensivo-esplorative ed 11 di trasferimento, per complessive 18.121 miglia di navigazione in superficie e 4563 in immersione."}
{"id": "3195094", "revid": "484362", "url": "https://it.wikipedia.org/wiki?curid=3195094", "title": "Autocalunnia", "text": "In diritto penale italiano, l'autocalunnia \u00e8 il reato previsto e punito dall'articolo 369 codice penale ovvero :\n\"Chiunque, mediante dichiarazione ad alcuna delle Autorit\u00e0 indicate nell'articolo precedente, anche se fatta con scritto anonimo o sotto falso nome, ovvero mediante confessione innanzi all'Autorit\u00e0 giudiziaria, incolpa se stesso di un reato che egli sa non avvenuto, o di un reato commesso da altri, \u00e8 punito con la reclusione da uno a tre anni\"\nFatto.\nLa norma punisce chi, mediante dichiarazione all'Autorit\u00e0 giudiziaria o ad altra Autorit\u00e0 che a questa abbia l'obbligo di riferirne, si incolpa di un reato che non \u00e8 avvenuto o che non \u00e8 stato da lui commesso.\nImportante \u00e8 che la dichiarazione sia volta a incolpare se stesso e non altri soggetti estranei, si configurerebbe in questo caso il reato di calunnia previsto dall'articolo 368 codice penale italiano.\nBene giuridico tutelato.\nQuesta norma \u00e8 nata sia per tutelare il corretto funzionamento della giustizia, ma anche per evitare aperture di procedimenti penali su fatti poi non esistiti.\nPer i fatti realmente esistiti l'autocalunnia comporterebbe la condanna di un innocente e l'assoluzione di un colpevole, per evitare tale imprevisto il legislatore ha introdotto tale norma giuridica."}
{"id": "3195095", "revid": "122328665", "url": "https://it.wikipedia.org/wiki?curid=3195095", "title": "FEB Eredivisie", "text": "La FEB Eredivisie \u00e8 la massima serie del campionato olandese di pallacanestro.\nDal 2010 \u00e8 conosciuta anche come Dutch Basketball League.\nStoria.\nIl campionato nacque nel 1946 e per i primi vent'anni vide il predominio delle squadre di Amsterdam: il DED, i The Wolves e l'AMVJ tra tutte.\nGli inizi degli anni 1970 videro emergere i Flamingo's Haarlem. Gli anni 1980, invece, furono ad esclusivo appannaggio dell'EBBC Den Bosch, dominio che si diverse con i Den Helder Seals per gli anni 1990.\nGli anni 2000 segnarono il ritorno delle squadre della capitale: l'Amsterdam BC fece suo ben sette titoli."}
{"id": "3195096", "revid": "1776051", "url": "https://it.wikipedia.org/wiki?curid=3195096", "title": "V\u0103sc\u0103u\u021bi", "text": "V\u0103sc\u0103u\u0163i \u00e8 un comune della Moldavia situato nel distretto di Flore\u0219ti di 1.338 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3195099", "revid": "380453", "url": "https://it.wikipedia.org/wiki?curid=3195099", "title": "Convocazioni al campionato mondiale di pallavolo femminile 2010", "text": "Elenco delle giocatrici convocate per il campionato mondiale 2010."}
{"id": "3195100", "revid": "2110845", "url": "https://it.wikipedia.org/wiki?curid=3195100", "title": "Yvonne Bourgeois", "text": "Biografia.\nNel 1924 ai Giochi olimpici manc\u00f2 per poco il podio giungendo in quarta posizione nel doppio con la connazionale Marguerite Billout, le sfidanti furono Evelyn Colyer e Dorothy Shepherd, il punteggio 6-1, 6-2 per le britanniche. La coppia viene comunque indicata come vincitrici dell'Open di Francia\nNegli anni seguenti partecipa pi\u00f9 volte in singolo all'Open venendo eliminata nei primi turni come da Bobbie Heine nel 1927 e da Eileen Bennett Whittingstall nel 1928."}
{"id": "3195112", "revid": "1305772", "url": "https://it.wikipedia.org/wiki?curid=3195112", "title": "Ghinde\u0219ti", "text": ""}
{"id": "3195130", "revid": "1543377", "url": "https://it.wikipedia.org/wiki?curid=3195130", "title": "Winifred McNair", "text": "Biografia.\nSpos\u00f2 nel 1908 Roderick McNair, il primo presidente dell'International Lawn Tennis Federation.\nNel 1913 giunse in finale nel singolo al Torneo di Wimbledon venendo sconfitta da Dorothea Douglass Chambers per 6-0, 6-4. Nello stesso anno vinse il doppio con Dora Boothby contro Charlotte Cooper Sterry e Dorothea Douglass Chambers per 4-6, 2-4, (e le avversarie si ritirarono nel secondo set).\nVinse la medaglia d'oro nel doppio ai Giochi della VII Olimpiade insieme alla connazionale Kathleen McKane, riuscendo ad avere la meglio sull'altra coppia britannica composta da Winifred Beamish e Edith Holman."}
{"id": "3195131", "revid": "121889029", "url": "https://it.wikipedia.org/wiki?curid=3195131", "title": "Rosario Rivellino", "text": "Carriera.\nGiocatore.\nHa iniziato la carriera nel Napoli, debuttando in azzurro in Coppa Italia il 25 aprile 1962 e totalizzando 43 presenze con i partenopei, di cui 16 in Serie A. Con questa squadra ha vinto una Coppa Italia nel 1962, prima squadra di Serie B a riuscire nell'impresa. Con la stessa maglia ha giocato per la prima volta nelle coppe europee.\nNel 1964 pass\u00f2 al , squadra che allora partecipava al campionato di Serie B che al termine della stagione retrocesse.\nChiuse la carriera nell'Ischia Isolaverde al termine del campionato 1969-1970, dopo che per due stagioni aveva ricoperto il doppio ruolo di giocatore e allenatore. Allen\u00f2 i gialloblu ischitani anche nella stagione 1970-1971, perdendo il campionato all'ultima giornata.\nAllenatore.\nDopo aver sostituito Lu\u00eds Vin\u00edcio alla guida del Napoli in coppia con Alberto Delfrati nella stagione 1975-1976 al termine della quale i partenopei arrivarono quinti in Serie A e conquistarono la seconda Coppa Italia, divent\u00f2 allenatore in seconda di Bruno Pesaola, suo allenatore quando era ancora giocatore; alle sue dimissioni Rivellino guid\u00f2 di nuovo la squadra, in un periodo in cui c'erano polemiche all'interno della societ\u00e0, dal 26 maggio 1977.\nSempre nel Napoli \u00e8 stato per diversi anni allenatore e responsabile tecnico del settore giovanile, vincendo il Torneo di Viareggio nel 1975.\nNel 1986-1987 alla guida dell'Ischia Isolaverde, ottenne la vittoria del campionato di Serie C2 e allen\u00f2 i gialloblu anche nella stagione seguente prima di passare alla panchina del Campobasso.\nHa poi allenato e svolto il ruolo di direttore sportivo in diverse squadre del Centro-Sud in Serie C1 e Serie C2."}
{"id": "3195137", "revid": "767487", "url": "https://it.wikipedia.org/wiki?curid=3195137", "title": "Micofenolato mofetile", "text": "Il micofenolato mofetile (MMF) \u00e8 un farmaco immunosoppressore, utilizzato per prevenire il rigetto nei pazienti sottoposti a trapianto di organi. Si ottiene dall'acido micofenolico, originariamente estratto da muffe del genere Penicillium. \nFarmacocinetica.\nIl farmaco \u00e8 rapidamente assorbito dopo somministrazione per via orale. In caso di somministrazione endovenosa, la biodisponibilit\u00e0 assoluta (espressa in termini di AUC) \u00e8 del 94%. Il micofenolato mofetile \u00e8 in realt\u00e0 un profarmaco: una volta assorbito, subisce un processo di idrolisi che lo trasforma nel suo metabolita attivo, l'acido micofenolico (MPA). Quest'ultimo entra in circolo e si lega per il 98% all'albumina. Il farmaco attivo \u00e8 metabolizzato prevalentemente dal fegato mediante l'enzima glucuronil transferasi: l'acido micofenolico viene glucuronato ottenendo una sostanza farmacologicamente inattiva e solubile in acqua, detta MPAG (acido micofenolico glucuronato) che viene quindi eliminata per via renale con le urine. L'emivita del principio attivo va dalle 8 alle 16 ore, mentre quella del metabolita glucuronato oscilla fra 13 e 17 ore.\nFarmacodinamica.\nIl micofenolato esercita i suoi effetti sul sistema immunitario mediante l'inibizione della sintesi \"de novo\" delle purine, uno dei due tipi di basi azotate che entrano nella composizione dei nucleotidi e quindi del DNA. L'acido micofenolico, infatti, \u00e8 un potente inibitore dell'enzima inosina monofosfato deidrogenasi (IMPDH), fondamentale per la sintesi dei nucleotidi purinici. Poich\u00e9 la proliferazione dei linfociti B e T \u00e8 strettamente legata alla sintesi delle purine (mentre altri tipi di cellule possono recuperare le purine da altre fonti), ci\u00f2 si traduce in un blocco della produzione di linfociti. In particolare, l'MPA inibisce la risposta proliferativa dei linfociti a vari tipi di stimoli; inoltre blocca la produzione di anticorpi da parte dei linfociti B e l'adesione dei linfociti all'endotelio vascolare, un evento importante ai fini della risposta immunitaria.\nUsi clinici.\nPer i suoi effetti sui linfociti, il micofenolato mofetile \u00e8 utilizzato per la prevenzione del rigetto d'organo nei pazienti sottoposti a trapianto di rene, fegato e cuore. Spesso \u00e8 utilizzato in associazione con farmaci steroidei come il prednisone, in alternativa ad altri immunosoppressori come ciclosporina o tacrolimus. Nei trapianti cardiaci, in particolare, l'uso del MMF \u00e8 associato ad una minore incidenza di rigetto e di effetti tossici rispetto all'azatioprina, farmaco tradizionalmente utilizzato.\nIl micofenolato mofetile \u00e8 indicato per la prevenzione del rigetto del trapianto d'organo in pazienti adulti e rigetto del trapianto renale in bambini oltre i 2 anni e per la prevenzione del rigetto del trapianto renale negli adulti. \nCome immunosoppressore, il micofenolato mofetile ha drasticamente diminuito l'incidenza di rigetto acuto nel trapianto d'organo solido, ed \u00e8 sempre pi\u00f9 utilizzato per limitare il trattamento con steroidi in caso di disturbi del sistema immunitario, tra cui la nefropatia immunoglobulina A, vasculiti dei piccoli vasi, e la psoriasi.\nIl micofenolato mofetile \u00e8 utilizzato anche nel trattamento della nefrite lupica. Uno studio condotto in Belgio nel 2010 non ha per\u00f2 evidenziato differenze significative nell'incidenza di riacutizzazioni fra i pazienti trattati con MMF e quelli trattati con azatioprina.\nL'uso crescente nel trattamento della nefrite lupica ha dimostrato risposte complete pi\u00f9 frequenti con meno complicanze rispetto alla terapia con ciclofosfamide in bolo, un regime con il rischio di soppressione del midollo osseo, la sterilit\u00e0, e malignit\u00e0. Altri lavori sulla terapia di mantenimento con micofenolato mofetile hanno dimostrato la sua superiorit\u00e0 rispetto alla ciclofosfamide, sempre in termini di risposta e di effetti collaterali. Walsh et al. proposero che il micofenolato mofetile deve essere considerato come una terapia di prima linea di induzione per il trattamento della nefrite lupica nei pazienti senza disfunzione renale, suggerendo che il micofenolato mofetile verr\u00e0 usato pi\u00f9 frequentemente nella pratica medica.\nIl farmaco trova impiego anche in alcune glomerulonefriti primitive (malattie infiammatorie a genesi immunologica, che interessano fin dall'inizio i glomeruli renali), in caso di insuccesso delle terapie comuni. In particolare, il MMF viene utilizzato in casi di sindrome nefrosica idiopatica (ossia senza una causa apparente), di glomerulonefrite membranosa e di glomerulonefrite a depositi mesangiali di IgA in caso di mancata risposta terapeutica ai corticosteroidi, alla ciclosporina e ai farmaci citotossici.\nConfronto con altri agenti.\nRispetto all'azatioprina, \u00e8 significativamente pi\u00f9 alta l'incidenza di diarrea, mentre non \u00e8 stata riscontrata alcuna differenza nell'incidenza degli altri effetti collaterali. L'acido micofenolico \u00e8 15 volte pi\u00f9 costoso di azatioprina Le differenze terapeutiche tra il micofenolato e l'azatioprina non sono ancora state definitivamente stabilite. Nell'immunosoppressione a lungo termine, pu\u00f2 essere usato per evitare gli inibitori della calcineurina o gli steroidi.\nPotenziali usi.\nIl micofenolato mofetile comincia ad essere utilizzato nella terapia di malattie autoimmuni come la porpora trombocitopenica idiopatica (ITP), il lupus eritematoso sistemico (LES), la sclerodermia (sclerosi sistemica o sclerodermia) e il pemfigo volgare (PV), ottenendo buoni risultati terapeutici in alcuni pazienti.\nInoltre \u00e8 attualmente utilizzato come terapia a lungo termine per il mantenimento della remissione delle vasculiti C-ANCA positive (granulomatosi di Wegener). Un'associazione di micofenolato mofetile e ribavirina \u00e8 stata utilizzata per fermare l'infezione e la replicazione del virus della dengue \"in vitro.\"\nTossicit\u00e0 ed effetti indesiderati.\nLa dose letale (LD50) del farmaco \u00e8 stata misurata sperimentalmente negli animali. Essa corrisponde a 352 mg/kg nei ratti, 1000 mg/kg nei topi e oltre 6000 mg/kg nei conigli.\nNell'uomo gli eventi avversi osservati sono prevalentemente ematologici (riduzione del numero totale di globuli bianchi e di quello dei neutrofili, denominati rispettivamente leucopenia e neutropenia): per tale motivo \u00e8 importante il controllo periodico dell'emocromo nei pazienti in trattamento. L'uso del MMF nei pazienti trapiantati aumenta l'incidenza di infezioni da citomegalovirus e deve pertanto essere associato ad una adeguata profilassi dell'infezione; non sono invece dimostrati effetti del farmaco sull'incidenza di tumori, n\u00e9 nel senso di un aumento del rischio n\u00e9 in senso protettivo. Altri possibili effetti indesiderati riguardano l'apparato gastrointestinale (nausea, vomito, diarrea e dispepsia).\nLe reazioni avverse comuni al farmaco (\u2265 1% dei pazienti) associate alla terapia con micofenolato comprendono diarrea, nausea, vomito, infezioni, leucopenia o anemia. Il Micofenolato sodico \u00e8 anche comunemente associato ad affaticamento, mal di testa e tosse. La somministrazione di micofenolato per via endovenosa \u00e8 anche comunemente associata con tromboflebiti e trombosi. Effetti avversi rari (0,1-1% dei pazienti) includono l'esofagite, la gastrite, emorragie del tratto gastrointestinale ed infezioni generalizzate da citomegalovirus (CMV). Sono anche stati riportati vari casi di aplasia eritroide pura (PRCA)."}
{"id": "3195145", "revid": "742538", "url": "https://it.wikipedia.org/wiki?curid=3195145", "title": "Ichnusa (rivista)", "text": "Ichnusa \u00e8 stata una rivista italiana.\nAlle diverse edizioni collaborarono importanti firme della cultura sarda, italiana e internazionale quali: Giulio Angioni, Maurice Le Lannou, Alberto Boscolo, Umberto Cardia, Salvatore Cambosu, Francesco Cesare Casula, Francesco Deriu, Giuseppe Fiori, Pietro Leo, Marco Magnani, Guido Melis, Vico Mossa, Arturo Parisi, Gonario Pinna, Michelangelo Pira, Salvatore Sechi.\nStoria.\n1949-1952.\nNata a Sassari nel 1949 su iniziativa di Antonio Pigliaru e Salvatore Piras, affiancati da un comitato promotore composto da vari esponenti della cultura sarda, la rivista si proponeva di far conoscere i problemi culturali e sociali della Sardegna, alla luce dei concetti di autonomia e di democrazia. \nMolto era lo spazio dedicato alla produzione letteraria (poesie, racconti e brani di divulgazione), mentre inizialmente si rinunci\u00f2 ad affrontare problematiche contemporanee, non distaccandosi da questo orientamento neppure gli articoli di carattere non letterario e i temi scottanti del tempo, quali l'autonomia e il recente avvio del governo regionale. \nLa rivista interruppe le pubblicazioni dopo 9 numeri, nel 1952.\n1956-1964.\nRiprese le pubblicazioni dopo quattro anni, nel 1956 su una linea pi\u00f9 rigorosamente democratica e autonomistica. Alla sua guida era Antonio Pigliaru con Giuseppe Melis Bassu, Manlio Brigaglia e Salvatore Mannuzzu; insieme a loro numerosi nuovi collaboratori, come Sandro Maxia. I redattori per Nuoro e per Cagliari erano - rispettivamente - Gonario Pinna e Salvatore Cambosu.\nLa rivista - cos\u00ec rinnovata - prese parte alle battaglie politico-culturali di quegli anni su una linea rigorosamente democratica e autonomista fino al 1964, in cui, col numero 56/57, venne decisa la chiusura dell'esperienza.\n1982-1993.\nDopo una lunga interruzione, su iniziativa sempre di Manlio Brigaglia, Giuseppe Melis Bassu, Salvatore Mannuzzu e Giulio Angioni, la rivista riprese a uscire coinvolgendo nel comitato di redazione intellettuali e giornalisti della nuova generazione. La nuova serie usc\u00ec per 23 numeri dal marzo 1982 al febbraio 1993."}
{"id": "3195146", "revid": "204012", "url": "https://it.wikipedia.org/wiki?curid=3195146", "title": "Margaret McNair", "text": ""}
{"id": "3195151", "revid": "834", "url": "https://it.wikipedia.org/wiki?curid=3195151", "title": "Nudo femminile", "text": "Il Nudo femminile \u00e8 un bozzetto per scultura in terracotta (h 35 cm) attribuito a Michelangelo, databile al 1513 o al 1532 circa, e conservato a Casa Buonarroti a Firenze. \nStoria e descrizione.\nL'opera si trova da tempo imprecisato in Casa Buonarroti e nei vecchi inventari non viene avanzata alcuna attribuzione. Fu Charles de Tolnay che nel 1923 avanz\u00f2 un'attribuzione diretta al maestro, che poi venne precisata da Brinkmann, con un nuovo parere favorevole di Tolnay nel 1954. \nL'opera mostra una figura femminile appoggiata a un sostegno roccioso, col busto preso in una rotazione verso destra, le gambe variamente piegate verso sinistra. Il tutto crea un effetto dinamico a spirale, che ben si adatta alle opere del maestro. Si \u00e8 ipotizzato che il lavoro fosse un bozzetto per una delle \"Vittorie\" per la tomba di Giulio II (in quel caso dovrebbe risalire al 1513 circa) o per la \"Madonna col Bambino\" del quinto progetto (1532 circa). Mancano la testa e le braccia: il sinistro completamente, il destro da poco sopra il gomito. "}
{"id": "3195154", "revid": "599013", "url": "https://it.wikipedia.org/wiki?curid=3195154", "title": "Amedeo Stenti", "text": "Carriera.\nCresciuto nella Civitavecchiese, pass\u00f2 prima alla Fedit Roma e poi alla Tevere Roma prima di essere acquistato dall'allora Lanerossi Vicenza, con cui esord\u00ec in Serie A il 9 ottobre 1960 in Vicenza- (1-1); venne ceduto quindi al Napoli, per quattro stagioni di Serie A in cui, tranne che nella stagione 1966-1967 dove non gioc\u00f2 nessuna partita di campionato, collezion\u00f2 52 gare nella massima divisione ed affront\u00f2 in amichevole anche il Santos di Pel\u00e9.\nConcluse poi la sua carriera ad alto livello danneggiata da una borsite al ginocchio che lo port\u00f2 ad essere operato, tornando in Veneto, al Verona.\nNella stagione 1962-1963 gioc\u00f2 partite amichevoli con il Milan.\nStenti \u00e8 deceduto dopo alcuni giorni trascorsi in stato di coma, dopo un incidente stradale."}
{"id": "3195161", "revid": "1543377", "url": "https://it.wikipedia.org/wiki?curid=3195161", "title": "Bridget Bishop", "text": "Biografia.\nIl suo cognome da nubile era probabilmente Playfer, o forse Playford. Si spos\u00f2 tre volte. Il suo primo matrimonio, intorno al 1660, fu con il capitano Samuel Wasselbe. Il secondo matrimonio, celebrato il 26 luglio 1666, fu con Thomas Oliver, vedovo e importante uomo d'affari, da cui ebbe una figlia, Christian, nata l'8 maggio 1667, che in seguito spos\u00f2 Thomas Mason.\nRimasta vedova, Bridget fu accusata di aver ucciso il marito ricorrendo ad arti magiche, ma fu assolta per insufficienza di prove. Il suo ultimo matrimonio fu celebrato nel 1687: spos\u00f2 Edward Bishop, un ricco legnaiolo.\nNei verbali processuali che la riguardano si legge che era originaria di Salem, termine con cui si intendeva Salem Town (oggi Danvers), mentre in altri atti di accusa Salem Village \u00e8 specificato per esteso. Bridget Bishop potrebbe essere stata anche residente in Salem Town, mentre le prime accuse di stregoneria furono formulate nel Village, ed \u00e8 probabile che nemmeno conoscesse i suoi accusatori, come potrebbe evincersi dalla sua deposizione davanti alle autorit\u00e0 di Salem Village: \u00abIo non ho mai visto queste persone, n\u00e9 mai sono stata in questo luogo prima d'ora\u00bb.\nNelle trascrizioni processuali si nota qualche confusione tra Sarah Bishop, moglie di un taverniere di Salem Village e altra presunta strega, e Bridget Bishop, che non era proprietaria di taverne. I riferimenti a Bridget Bishop come giocatrice di \"shuffleboard\", usa a vestire con abiti provocanti e a non avere peli sulla lingua potrebbero derivare da questo equivoco.\nVicenda giudiziaria.\nIl 19 aprile 1692 Bridget Bishop comparve davanti alle autorit\u00e0 per rispondere dell'accusa di stregoneria formulata da cinque ragazze: Abigail Williams, Ann Putnam, Jr., Mercy Lewis, Mary Walcott e Elizabeth Hubbard. William Stacy, un uomo di mezza et\u00e0 di Salem Town, testimoni\u00f2 che la Bishop gli aveva detto che altre persone in citt\u00e0 la ritenevano una strega. Quando Stacy in diretto confronto l'accus\u00f2 di sortilegi contro di lui, la Bishop si rifiut\u00f2 di negarlo.\nUn altro uomo del posto, tale Samuel Shattuck, accus\u00f2 la Bishop di stregare il suo bambino e di colpirlo con una vanga. Testimoni\u00f2 anche che la Bishop gli chiese di tingere un merletto, che a quanto pare era troppo piccolo per essere applicato su qualsiasi cosa, a meno che fosse una bambola, o un pupazzo per riti vud\u00f9. John e William Bly, rispettivamente padre e figlio, testimoniarono di aver visto dei pupazzi nella casa della Bishop e che, dopo aver litigato con lei, avevano notato che il loro maiale si comportava come se fosse stato stregato o avvelenato.\nCi fu anche gente che afferm\u00f2 di aver visto lo spirito della Bishop apparire nelle stanze di diversi uomini, mentre questi dormivano, e di averli aggrediti. Questo tipo di testimonianze presentano le caratteristiche dell'illusione ipnagogica.\nLe deposizioni e l'abitudine della Bishop a indossare abiti rossi fanno pensare che gli uomini puritani di Salem temessero di essere vittime delle prodezze sessuali della Bishop. Tuttavia il rosso non era un colore insolito per i vestiti delle donne puritane e la Bishop aveva circa 60 anni al tempo del processo.\nIl quadro accusatorio, le dichiarazioni contrastanti proferite dalla Bishop e l'atteggiamento dispettoso tenuto durante gli interrogatori contribuirono a rendere il suo un caso molto difficile da giudicare per i giurati e i giudici."}
{"id": "3195163", "revid": "944266", "url": "https://it.wikipedia.org/wiki?curid=3195163", "title": "DONAR Groningen", "text": ""}
{"id": "3195167", "revid": "767487", "url": "https://it.wikipedia.org/wiki?curid=3195167", "title": "Sayuri Sugawara", "text": "\u00c8 principalmente famosa per aver cantato il tema portante della colonna sonora di \"Final Fantasy XIII\": \"Kimi ga Iru Kara\"."}
{"id": "3195170", "revid": "767487", "url": "https://it.wikipedia.org/wiki?curid=3195170", "title": "Ghinde\u0219ti (Moldavia)", "text": "Ghinde\u0219ti \u00e8 una citt\u00e0 della Moldavia situato nel distretto di Flore\u0219ti di 1.841 abitanti al censimento del 2004, da non confondere con il comune omonimo dello stesso distretto\nDista 113\u00a0km dalla capitale Chi\u0219in\u0103u.\nStoria.\nLa citt\u00e0 \u00e8 una delle pi\u00f9 recenti della Moldavia. Il 28 giugno 1952 il Consiglio dei Ministri della Repubblica socialista sovietica moldava approv\u00f2 la costruzione di una fabbrica di zucchero nel villaggio di Ghinde\u0219ti presso il fiume R\u0103ut in una zona ben collegata dal punto di vista stradale e ferroviario. Vennero contemporaneamente costruite abitazioni per i lavoratori, magazzini e scuole e il 13 agosto 1956 venne inaugurata ufficialmente la citt\u00e0 col nome di \"Leninsk\", che mantenne fino al 1992.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nEconomia.\nL'economia della citt\u00e0 ruota intorno alla fabbrica di zucchero, ora privatizzata, che garantisce 670 posti di lavoro."}
{"id": "3195171", "revid": "6923", "url": "https://it.wikipedia.org/wiki?curid=3195171", "title": "Valvola Dunlop", "text": "La valvola Dunlop, nota anche come valvola Woods o valvola inglese, \u00e8 una valvola che provvede alla chiusura ermetica negli pneumatici tubeless e nelle camere d'aria presenti nelle ruote di bicicletta e ciclomotori leggeri. Viene utilizzata in numerosi paesi, tra i quali Giappone, Repubbliche dell'ex Unione Sovietica, Paesi Bassi, Germania, Finlandia e Paesi in via di sviluppo.\nStoria.\nL'inventore fu C. H. Woods. Sostitu\u00ec l'originale Dunlop, mantenendone il nome.\nLa sua base, rispetto alla valvola Presta, \u00e8 pi\u00f9 larga, ma pu\u00f2 essere gonfiata con adattatori e pompe Presta. A causa della sua costruzione, la valvola Dunlop, come la Presta, controlla la pressione solo nel momento in cui \u00e8 gonfiata, visto che l'aria interna, premendo sul nucleo interno, tiene in pressione la camera d'aria o lo pneumatico."}
{"id": "3195174", "revid": "86599", "url": "https://it.wikipedia.org/wiki?curid=3195174", "title": "Ian P. Griffin", "text": "Note biografiche.\nInizia la propria carriera come ricercatore all'University College di Londra, per poi ricoprire il ruolo di direttore al planetario di Armagh, nell'Irlanda del Nord, tra il 1990 e il 1995. A questa seguono le esperienze presso gli osservatori di Cocoa in Florida e Auckland, in Nuova Zelanda.\nDopo esser stato il responsabile della divulgazione dello Space Telescope Science Institute di Baltimora (USA), che gestisce le ricerche del telescopio spaziale Hubble, diventa direttore del Museo della Scienza e Industria di Manchester tra il 2004 e il 2007. Dopo di che passa a dirigere il \"Science Oxford\", un'organizzazione per la ricerca e divulgazione scientifica di Oxford, in Inghilterra.\nRisultati scientifici.\nTra i suoi studi pi\u00f9 significativi si ricorda quello di , il secondo sistema binario, oltre a Plutone-Caronte, identificato nella fascia di Kuiper e che ha fornito una serie di dati utili per comprendere la massa e il comportamento degli oggetti in questa fascia.\nIl Minor Planet Center gli accredita la scoperta di ventisei asteroidi, effettuate tra il 1998 e il 2001, di cui tre in cooperazione con Nigel Brady. Tra gli asteroidi scoperti vi sono, 10924 Mariagriffin, dedicato alla moglie Maria, 17020 Hopemeraengus, dedicato ai tre figli, Hope, Merope e Aengus, e 25273 Barrycarole dedicato ai suoi genitori, Barry e Carole Griffin ."}
{"id": "3195184", "revid": "599013", "url": "https://it.wikipedia.org/wiki?curid=3195184", "title": "Ken Green (calciatore)", "text": "Mor\u00ec nel 2001 a Sutton Coldfield, all'et\u00e0 di 77 anni.\nCarriera.\nGioc\u00f2 nel Birmingham City dal 1943 al 1959, per un totale di 443 presenze (includendo tutte le competizioni) e 3 gol segnati; disput\u00f2 inoltre la finale di FA Cup 1956, dove il Birmingham fu battuto dal Manchester City per 3-1.\nScese in campo 2 volte per la Nazionale B inglese, e fu in seguito convocato dall' per giocare il Mondiale 1954 in Svizzera; nonostante questo non cont\u00f2 mai nessuna presenza nella Nazionale maggiore."}
{"id": "3195185", "revid": "125814478", "url": "https://it.wikipedia.org/wiki?curid=3195185", "title": "Personaggi di Scream", "text": "Questo \u00e8 l'elenco dei personaggi di \"Scream\", serie cinematografica horror ideata da Kevin Williamson e diretta da Wes Craven.\nPersonaggi principali.\nSidney Prescott.\nSidney Prescott, interpretata da Neve Campbell, \u00e8 l'obiettivo principale del serial killer Ghostface nella prima trilogia della saga. In \"Scream\" \u00e8 una giovane studentessa di Woodsboro perseguitata dal suo ragazzo Billy, in cerca di vendetta poich\u00e9 il matrimonio tra i suoi genitori \u00e8 naufragato a causa della madre di Sidney. In \"Scream 2\", mentre frequenta il college, \u00e8 invece presa di mira dalla madre di Billy, la signora Loomis, che vuole vendicare la morte del figlio. In \"Scream 3\", terminati gli studi, cerca di vivere in una localit\u00e0 nascosta, isolata da amici e parenti, ma ancora una volta rimane vittima di Ghostface, impersonato dal figlio illegittimo di sua madre, che era stato concepito e abbandonato prima della nascita di Sidney, quando sua madre aveva tentato una carriera ad Hollywood. \u00c8 presente anche nel quarto film della saga, dove, a distanza di un decennio dall'ultima volta, incontra nuovamente il serial killer, che prende di mira la sua giovane cugina Jill. Nel quinto film, dopo 25 anni dai primi massacri, \u00e8 diventata mamma e vive lontana da Woodsboro. Tuttavia una nuova scia di omicidi la richiamer\u00e0 nella sua citt\u00e0 natale.\nDwight \"Linus\" Riley.\nDwight \"Linus\" Riley (Dwight \"Dewey\" Riley in originale), interpretato da David Arquette, in \"Scream\" \u00e8 il giovane vice-sceriffo di Woodsboro e fratello di Tatum Riley, migliore amica di Sidney Prescott, che per\u00f2 verr\u00e0 uccisa da Ghostface. Mentre \u00e8 incaricato di proteggere Sidney si innamora della giornalista Gale Weathers. Alla fine del primo film viene pugnalato alla schiena da Ghostface ma riesce a sopravvivere. Anche in \"Scream 2\" e \"Scream 3\" resta accanto a Sidney, e nuovamente rimane lui stesso vittima del killer, riuscendo per\u00f2 anche questa volta a sopravvivere. I tentativi di costruire una storia d'amore con Gale sembrano fallire, ma alla fine del terzo capitolo le chieder\u00e0 di sposarlo. In \"Scream 4\" \u00e8 diventato sceriffo di Woodsboro, dove vive con sua moglie Gale. Nel quinto film \u00e8 in pensione anticipata e aiuta gli adolescenti di Woodsboro a dare la caccia a un nuovo assassino. Tuttavia, stavolta, nel tentativo di uccidere l'assassino, verr\u00e0 ucciso.\nGale Weathers.\nGale Weathers, interpretata da Courteney Cox, \u00e8 una spietata giornalista che nei primi due film perseguita Sidney a caccia di uno scoop. Nel primo film si prende gioco dell'ingenuo vice-sceriffo, pur di restare vicina ai luoghi del delitto, ma in seguito anche lei si innamorer\u00e0 di Dewey. In \"Scream 3\" si dimostra molto pi\u00f9 compassionevole rispetto ai capitoli precedenti, aiutando Sidney a combattere il killer. In \"Scream 4\" si ritrova sposata con Dewey a Woodsboro. Nel quinto film diventa la conduttrice di un programma giornalistico ed \u00e8 ormai separata da Linus. Dopo la morte di quest'ultimo decider\u00e0 di omaggiarlo in un libro. In tutti i capitoli si ritrova anche lei faccia a faccia con Ghostface.\nGhostface.\nGhostface, la cui voce \u00e8 di Roger L. Jackson, \u00e8 il serial killer autore di efferati omicidi in tutti i capitoli di \"Scream\". Nei vari film \u00e8 impersonato da vari personaggi, Billy e Stu nel primo, Mickey e la signora Loomis nel secondo e il regista Roman Bridger nel terzo. Nella prima trilogia uccide in totale 23 persone. \nNel quarto film il serial killer \u00e8 impersonato da Jill Roberts, cugina di Sidney, e il suo amico Charlie Walker, entrambi desiderosi di diventare protagonisti di una nuova generazione della vicenda. Nel quinto film i killer si scoprono essere due accaniti fan della saga horror \"Squartati\" (\"Stab\") Amber Freeman e Richie Kirsch i quali, delusi dalla decadenza della loro saga preferita e del genere horror in generale, decidono di creare il loro proprio sequel da cui la saga cinematografica potrebbe, secondo loro, prendere spunto per una nuova rinascita. \nCotton Weary.\nCotton Weary, interpretato da Liev Schreiber, \u00e8 il sospettato per l'omicidio di Maureen Prescott, la madre di Sidney, nel primo film. Era stato condannato a morte dopo essere stato identificato dalla stessa Sidney, ma alla fine si scoprir\u00e0 che gli autori del delitto erano stati Billy Loomis e Stu, cos\u00ec sar\u00e0 scagionato. Nel secondo film cerca di riscattarsi, partecipando in diversi show televisivi allo scopo di guadagnare pi\u00f9 soldi possibile, ma finir\u00e0 nuovamente per essere sospettato degli omicidi. In \"Scream 3\" \u00e8 diventato il conduttore di un programma televisivo di successo, ma prima la sua fidanzata e poi lui stesso finiranno uccisi per mano di Ghostface.\nRandy Meeks.\nRandy Meeks, interpretato da Jamie Kennedy, \u00e8 uno studente geek appassionato di cinema. \u00c8 l'autore delle regole che vengono enunciate nei primi tre film: nel primo spiega come sopravvivere ad un film horror, nel secondo come sopravvivere al sequel di un film horror, e nel terzo come sopravvivere all'ultimo capitolo di una trilogia di film horror. \u00c8 una delle vittime di Ghostface nel primo capitolo, dove si salva per miracolo. Finisce ucciso in \"Scream 2\", mentre in \"Scream 3\" appare in un video testamentario che ha lasciato alla sorella, dove enuncia per la terza volta le sue regole. Nel film parodia Scary Movie, uno dei personaggi si chiama Shorty Meeks, e come Randy ha una sorella. Alla fine del primo film, lo si vede fare a una telecamera un video testamento dove spiega le tre regole per sopravvivere a un \"frega-e-scappa\" in un negozio alimentari.\nPersonaggi di Scream.\nBilly Loomis.\nBilly Loomis, interpretato da Skeet Ulrich, \u00e8 il ragazzo di Sidney, che si riveler\u00e0 il killer che impersona Ghostface, in collaborazione con il suo complice Stu. La sua prima vittima \u00e8 stata Maureen Prescott, la madre di Sidney, uccisa per vendetta in quanto quest'ultima era stata amante del padre e quindi causa della fine del matrimonio tra i suoi genitori. Nel suo piano omicida tenta di uccidere Sidney e incastrare il padre Neil Prescott, ma finir\u00e0 ucciso dalla stessa Sidney con un colpo di pistola alla testa, dopo essere gi\u00e0 stato ferito con uno sparo da Gale Weathers.\nStuart Macher.\nStuart Macher, detto anche \"Stu\", interpretato da Matthew Lillard, \u00e8 un compagno di scuola di Sidney, che si riveler\u00e0 essere il complice di Billy. \u00c8 fidanzato con Tatum Riley. Durante il\nfilm, in uno scambio di battute tra Stu e Randy, presso la fontana della scuola, si scopre che Stuart era stato lasciato da Casey Backer per Steven Orth, costituendo questo un movente per l'omicidio iniziale della ragazza e del suo fidanzato. Stu Macher nel film si presenta come un personaggio alquanto eccentrico, dai modi stravaganti. Inoltre, nella scena finale del film, lo stesso rivela a Sidney la sua \"Peer pressure\", ovvero una pressione sociale che lo avrebbe spinto ad emulare i comportamenti omicidi dell'amico Billy.\nMaureen Prescott.\nMaureen Prescott, interpretata da Lynn McRee, \u00e8 la madre di Sidney, nonch\u00e9 prima vittima di Ghostface, un anno prima dei fatti del primo film. Nel primo e nel terzo film, dove appare in alcuni flashback, \u00e8 direttamente collegata al movente che spinge il serial killer a prendere di mira Sidney. In \"Scream\" infatti \u00e8 indicata dall'omicida come la causa della fine del matrimonio dei suoi genitori, mentre nel terzo ad agire \u00e8 il suo figlio illegittimo concepito ed abbandonato ad Hollywood, quando da giovane aveva tentato di intraprendere una carriera cinematografica.\nCasey Becker.\nCasey Becker, interpretata da Drew Barrymore, \u00e8 la seconda vittima di Ghostface, la prima che si vede nel film. Viene infatti uccisa e sventrata insieme al suo ragazzo, Steven \"Steve\" Orth, nelle scene iniziali, anche lei frequentava lo stesso liceo di Sidney.\nTatum Riley.\nTatum Riley, interpretata da Rose McGowan, \u00e8 la migliore amica di Sidney, nonch\u00e9 sorella del vice-sceriffo Dewey, fidanzata di Stu e viziata rampolla della signora Riley. Al contrario di Sidney, \u00e8 decisamente estroversa, molto debole e pi\u00f9 dotata di carne alle cosce. Anche lei viene uccisa da Ghostface (Billy Loomis) con la porta di un garage, poich\u00e9, non essendo abile come Sidney, si era incastrata con il seno nella porta che si \u00e8 sollevata e l'ha uccisa.\nKenneth \"Kenny\".\nKenneth \"Kenny\", interpretato da W. Earl Brown \u00e8 il cameraman personale di Gale Weathers, che lo sfrutta non mancando di insultarlo alla prima occasione. Viene ucciso nel suo furgone da Ghostface (Stuart Macher)\nNeil Prescott.\nNeil Prescott, interpretato da Lawrence Hecht, \u00e8 il padre di Sidney, rapito da Billy e Stu, che tentano di incastrarlo per la serie di omicidi. Appare anche in \"Scream 3\". Craven ha affermato in un'intervista che Neil muore di vecchiaia prima degli eventi narrati in \"Scream 4\".\nHank Loomis.\n\"Hank Loomis\", interpretato da C. W. Morgan, \u00e8 il padre di Billy, che ha avuto una relazione con la madre di Sidney, Maureen, mandando cos\u00ec in frantumi il suo matrimonio. Non vendica il figlio perch\u00e8 vede in Sidney il bellissimo sguardo di sua madre Maureen. Forse morir\u00e0 di vecchiaia prima di \"Scream 4\".\nPreside Himbry.\nArthur Himbry, interpretato da Henry Winkler, \u00e8 il preside del liceo frequentato da Sidney. Viene ucciso da Ghostface nel suo ufficio.\nSceriffo Burke.\nBurke, interpretato da Joseph Whipp, \u00e8 lo sceriffo di Woodsboro, che conduce le indagini sugli omicidi di Ghostface.\nPersonaggi di Scream 2.\nCasey \"Cici\" Cooper.\nCasey \"Cici\" Cooper, interpretata da Sarah Michelle Gellar, \u00e8 membro di una congregazione di ragazze di cui fa parte la migliore amica di Sidney. Viene uccisa nella sua casa similmente a come era stata aggredita Casey Becker nel primo film. Il serial killer infatti sta replicando gli omicidi di Billy e Stu, uccidendo persone che hanno lo stesso nome delle vittime dell'originale Ghostface.\nDebbie Salt/Signora Loomis.\nDebbie Salt, interpretata da Laurie Metcalf, \u00e8 una giornalista che segue le vicende legate agli omicidi di Ghostface. In realt\u00e0 si riveler\u00e0 essere la signora Loomis, madre di Billy, che impersona Ghostface per vendicare la morte del figlio. Quando sta per uccidere Sidney, \u00e8 Cotton Weary a sparargli una prima volta, per poi essere uccisa definitivamente con un colpo alla testa dalla stessa Sidney, come gi\u00e0 fatto con Billy. Anche la signora Loomis si \u00e8 fatta aiutare da un complice, Mickey.\nMickey Altieri.\nMickey Altieri, interpretato da Timothy Olyphant, \u00e8 il ragazzo di Hallie, la compagna di stanza di Sidney. Si riveler\u00e0 essere il principale killer che impersona Ghostface, manovrato dalla signora Loomis.\nDerek.\nDerek, interpretato da Jerry O'Connell, \u00e8 il fidanzato di Sidney. Viene falsamente indicato da Mickey, quando questo rivela di essere Ghostface, come suo complice, uccidendolo subito dopo.\nHallie.\nHallie, interpretata da Elise Neal, \u00e8 la migliore amica di Sidney. Quando Sidney viene messa sotto scorta 24h/24, lei decide di recarsi con l'amica nella casa sicura. Tuttavia, durante il viaggio di trasferimento, vengono aggrediti da Ghostface, che uccide gli agenti di scorta e la stessa Hallie.\nJoel.\nJoel, interpretato da Duane Martin, \u00e8 il nuovo cameramen di Gale Weathers. Per tutta la durata del film si dimostra molto impaurito da Ghostface, temendo per la sua vita. \nCapo Hartley.\nHartley, interpretato da Lewis Arquette, \u00e8 il capo del dipartimento di polizia dove Sidney frequenta il college, e dove Ghostface \u00e8 ritornato a colpire.\nDawnie, Lois e Murphy.\nDawnie, Lois e Murphy, interpretate rispettivamente da Marisol Nichols, Rebecca Gayheart e Portia de Rossi, sono consorelle della congregazione di Cici Cooper. Dawnie condivide con lei l'abitazione, mentre Lois e Murphy sono due amiche di Hallie, che si dimostrano invidiose nei confronti di Sidney, a causa della sua popolarit\u00e0 e del suo ragazzo. \nAgenti Andrews e Richards.\nAndrews e Richards, interpretati rispettivamente da Philip Pavel e Chris Doyle, sono gli agenti assegnati alla scorta di Sidney. Entrambi vengono uccisi da Ghostface mentre tentano di trasferire in auto la ragazza in un'abitazione sicura.\nReporter.\nNancy O'Dell interpreta un reporter che appare in alcune scene di \"Scream 2\" e \"Scream 3\".\nPhil Stevens e Maureen Evans.\nPhil Stevens e Maureen Evans, interpretati rispettivamente da Omar Epps e Jada Pinkett, sono una coppia di fidanzati afroamericani. Nelle scene iniziali del film si recano al cinema per vedere l'anteprima di \"Squartati\" (\"Stab\"), un film basato sugli omicidi di Woodsboro. Qui vengono entrambi uccisi da Ghostface.\nAttori di \"Squartati\" (\"Stab\").\nAll'interno del film \"Squartati\" (\"Stab\"), Luke Wilson interpreta Billy Loomis, Heather Graham interpreta Casey Becker, David Schwimmer interpreta Dewey e Tori Spelling interpreta Sidney.\nPersonaggi di Scream 3.\nAngelina Tyler.\nAngelina Tyler, interpretata da Emily Mortimer, \u00e8 l'attrice che interpreta Sidney nel film \"Squartati 3\" (\"Stab 3\"), che ha fatto sesso con il produttore John Milton per avere la parte. Viene uccisa da Ghostface. Anche se sembra buona e gentile, in realt\u00e0 \u00e8 senza scrupoli e ha fatto sesso con Milton solo per essere la protagonista. Per\u00f2 le dispiace veramente per tutte le persone che hanno perso la vita prima di lei.\nChristine.\nChristine, interpretata da Kelly Rutherford, \u00e8 la fidanzata di Cotton Weary, uccisa da Ghostface all'inizio del film. Il killer aveva poco prima telefonato a Cotton, offrendo di salvare la vita alla sua ragazza se gli avesse rivelato dove si trovava Sidney, luogo per\u00f2 sconosciuto anche a Cotton.\nMark Kincaid.\nMark Kincaid, interpretato da Patrick Dempsey, \u00e8 il detective della divisione omicidi della polizia di Hollywood. Anche lui viene aggredito da Ghostface ma riesce a sopravvivere.\nJennifer Jolie.\nJennifer Jolie, interpretata da Parker Posey, \u00e8 l'attrice che interpreta Gale Weathers in \"Squartati 3\" (\"Stab 3\"), e convive con Dewey, che fa da consulente per la produzione del film. Viene uccisa anche lei da Ghostface.\nJohn Milton.\nJohn Milton, interpretato da Lance Henriksen, \u00e8 un produttore cinematografico, lo stesso che ha commissionato i film \"Squartati\". Quando viene sospettato di essere Ghostface, ammette di aver conosciuto la madre di Sidney in passato, quando questa aveva tentato una carriera nel mondo del cinema.\nRoman Bridger.\nRoman Bridger, interpretato da Scott Foley, \u00e8 il regista dell'ultimo di film di \"Squartati\" (\"Stab\"), attualmente in produzione. Si riveler\u00e0 essere Ghostface, spiegando di essere figlio di Maureen Prescott e Milton, che l'ha abbandonato dopo una relazione illegittima da ragazza. Roman rivela anche di essere stato lui ad indurre Billy e Stu ad uccidere Maureen e ora vuole completare la sua vendetta uccidendo Sidney. Tuttavia finisce ucciso per mano di Dewey, che gli spara alla testa dopo che inutilmente Sidney e il detective Kincaid avevano provato ad ucciderlo.\nMartha Meeks.\nMartha Meeks, interpretata da Heather Matarazzo, \u00e8 la sorella minore di Randy Meeks. Dopo aver appreso dei nuovo omicidi di Ghostface, incontra Sidney Prescott per consegnarle una videocassetta registrata da suo fratello Randy prima di morire in cui quest'ultimo spiega le regole per sopravvivere ad un eventuale terzo capitolo della trilogia horror. In \"Scream\" (2022), Martha \u00e8 sposata e ha due figli adolescenti: Chad e Mindy Meeks-Martin. \nSarah Darling.\nSarah Darling, interpretata da Jenny McCarthy, \u00e8 un'attrice del film \"Squartati 3\" (\"Stab 3\"), uccisa nello studio cinematografico da Ghostface.\nTom Prinze.\nTom Prinze, interpretato da Matt Keeslar, \u00e8 l'attore che doveva interpretare Dewey nel film \"Squartati 3\" (\"Stab 3\"). Anche lui viene ucciso da Ghostface.\nTyson Fox.\nTyson Fox, interpretato da Deon Richmond, \u00e8 anche lui un attore del film \"Squartati 3\" (\"Stab 3\"), anche lui ucciso da Ghostface.\nSteven Stone.\nSteven Stone, interpretato da Patrick Warburton, \u00e8 la guardia del corpo di Jennifer Jolie. Anche lui viene ucciso da Ghostface.\nPersonaggi di Scream 4.\nJill Roberts.\nJill Roberts, interpretata da Emma Roberts, \u00e8 la cugina di Sidney Prescott, che sembra essere una delle vittime designate dal serial killer. In realt\u00e0 si riveler\u00e0 essere uno degli assassini che impersona Ghostface.\nKate Roberts.\nKate Roberts, interpretata da Mary McDonnell, si tratta della madre di Jill e della zia di Sidney, sorella di sua madre Maureen. \u00c8 una delle vittima di Ghostface.\nCharlie Walker.\nCharlie Walker, interpretato da Rory Culkin, \u00e8 un compagno di scuola di Jill, geek appassionato di cinema. Si rivela essere complice di Jill negli omicidi. Viene ucciso da Jill alla fine.\nKirby Reed.\nKirby Reed, interpretata da Hayden Panettiere, \u00e8 una delle migliori amiche di Jill. Viene pugnalata da Charlie Walker riuscendo a sopravvivere.\nOlivia Morris.\nOlivia Morris, interpretata da Marielle Jaffe, \u00e8 una delle migliori amiche di Jill. Lei \u00e8 la terza vittima che viene uccisa dal serial killer.\nRobbie Mercer.\nRobbie Mercer, interpretato da Erik Knudsen, \u00e8 un compagno di scuola di Jill, geek appassionato di cinema. Viene ucciso dal suo migliore amico Charlie. \nTrevor Sheldon.\nTrevor Sheldon, interpretato da Nico Tortorella, \u00e8 l'ex ragazzo di Jill, di cui \u00e8 ancora innamorato e pertanto tenta di riconquistarla. Tuttavia Jill tenter\u00e0 di incastrarlo per farlo sembrare il reale serial killer; finendo alla fine per ucciderlo.\nMarnie Cooper.\nMarnie Cooper, interpretata da Brittany Robertson, studentessa della stessa scuola frequentata da Jill, \u00e8 una delle prime vittime di Ghostface, migliore amica di Jenny Randal.\nJenny Randal.\nJenny Randal, interpretata da Aimee Teegarden, studentessa della stessa scuola frequentata da Jill, viene uccisa insieme alla sua migliore amica Marnie all'inizio del film.\nRebecca Walters.\nRebecca Walters, interpretata da Alison Brie, \u00e8 l'assistente personale di Sidney, anche lei vittima di Ghostface.\nJudy Hicks.\nJudy Hicks, interpretata da Marley Shelton, \u00e8 la vice-sceriffo della stazione di polizia di Woodsboro, infatuatasi dello sceriffo Riley. Nel quinto film diventa sceriffo al posto di quest'ultimo ma verr\u00e0 uccisa insieme al figlio.\nAnthony Perkins.\nAnthony Perkins, interpretato da Anthony Anderson, \u00e8 un poliziotto della stazione di polizia di Woodsboro, ucciso dal serial killer mentre fa di guardia all'abitazione di Sidney e Jill.\nRoss Hoss.\nRoss Hoss, interpretato da Adam Brody, \u00e8 un poliziotto della stazione di polizia di Woodsboro, ucciso insieme al collega Anthony.\nPersonaggi di Scream (2022).\nSamantha \"Sam\" Carpenter.\nSam Carpenter, interpretata da Melissa Barrera \u00e8 la protagonista e il nuovo bersaglio di Ghostface. Torner\u00e0 a Woodsboro dopo l'aggressione a sua sorella e verr\u00e0 presa di mira dall'assassino in quanto nasconde a tutti un segreto che la lega a Billy Loomis. Avr\u00e0 a che fare con Sidney, Linus e Gale.\nTara Carpenter.\nTara Carpenter, interpretata da Jenna Ortega \u00e8 la sorella di Sam (con cui si riappacifica dopo l'aggressione) ed \u00e8 la prima ad essere aggredita dall'assassino. Avr\u00e0 un altro confronto con l'assassino in ospedale dove sar\u00e0 salvata da Sam e Linus.\nWes Hicks.\nWes Hicks, interpretato da Dylan Minnette \u00e8 un amico di Tara e figlio dello sceriffo Judy Hicks (vicesceriffo nel quarto film). Verr\u00e0 ucciso subito dopo la madre nella sua abitazione.\nRichie Kirsh.\nRichie Kirsh, interpretato da Jack Quaid, \u00e8 il fidanzato di Sam e accompagna la ragazza nel suo ritorno a Woodsboro. Contro ogni aspettativa, si riveler\u00e0 essere uno degli assassini.\nAmber Freeman.\nAmber Freeman, interpretata da Mikey Madison, \u00e8 una delle migliori amiche di Tara con cui quest'ultima stava parlando quando venne aggredita. Si riveler\u00e0 essere uno degli assassini.\nMindy Meeks-Martin.\nMindy Meeks-Martin, interpretata da Jasmin Savoy Brown, \u00e8 la figlia di Martha Meeks, sorella di Chad e nipote di Randy. Verr\u00e0 aggredita dall'assassino ma riuscir\u00e0 a sopravvivere.\nChad Meeks-Martin.\nChad Meeks-Martin, interpretato da Mason Gooding, \u00e8 il figlio di Martha Meeks, fratello di Mindy e nipote di Randy. Verr\u00e0 anch'egli aggredito dall'assassino ma riuscir\u00e0 a sopravvivere. E' il fidanzato di Liv.\nLiv McKenzie.\nLiv McKenzie, interpretata da Sonia Ammar, \u00e8 la fidanzata di Chad e anch'essa amica di Tara. Verr\u00e0 uccisa da Amber nel momento in cui quest'ultima si rivela essere l'assassino.\nVince Schneider.\nVince Schneider, interpretato da Kyle Gallner, \u00e8 un ragazzo con cui Liv ebbe una fugace storia estiva e che continua a seguire. Verr\u00e0 ucciso da Ghostface all'esterno di un bar. Si scoprir\u00e0 essere il nipote di Stu Macher."}
{"id": "3195192", "revid": "287204", "url": "https://it.wikipedia.org/wiki?curid=3195192", "title": "Campionato sudamericano di calcio Under-20 2001", "text": "Il Campionato sudamericano di calcio Under-20 2001, 20\u00aa edizione della competizione organizzata dalla CONMEBOL e riservata a giocatori Under-20, \u00e8 stato giocato in Ecuador. Le quattro migliori classificate si sono qualificate per il Campionato mondiale di calcio Under-20 2001.\nPartecipanti.\nPartecipano al torneo le rappresentative delle 10 associazioni nazionali affiliate alla Confederaci\u00f3n sudamericana de F\u00fatbol:\nCitt\u00e0.\nLa Federazione calcistica ecuadoriana scelse come luoghi deputati a ospitare la manifestazione le citt\u00e0 di Latacunga, Ambato, Riobamba, Cuenca, Machala, Guayaquil e Portoviejo.\nFormato.\nFase a gironi.\nLe 10 squadre partecipanti alla prima fase sono divise in due gruppi da cinque ciascuno e si affrontano in un girone all'italiana con gare di sola andata. Passano al secondo turno le prime tre classificate in ogni gruppo.\nIn caso di arrivo a pari punti in classifica, la posizione si determina seguendo in ordine:"}
{"id": "3195194", "revid": "287204", "url": "https://it.wikipedia.org/wiki?curid=3195194", "title": "8561 Sikoruk", "text": "8561 Sikoruk \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 3,1079058\u00a0UA e da un'eccentricit\u00e0 di 0,2146118, inclinata di 2,04722\u00b0 rispetto all'eclittica.\nNome.\nL'asteroide \u00e8 dedicato al russo Leonid Leonidovi\u010d Sikoruk, regista, costruttore di telescopi e divulgatore dell'astronomia."}
{"id": "3195195", "revid": "767487", "url": "https://it.wikipedia.org/wiki?curid=3195195", "title": "George Peckham", "text": "Biografia.\nAppena diciottenne, partecip\u00f2 alla Guerra civile americana conseguendo il grado di tenente. Riusc\u00ec a laurearsi nel 1872. Per alcuni anni insegn\u00f2 biologia a Milwaukee, nel Wisconsin. Nel 1880 spos\u00f2 la collega Elizabeth Maria Gifford che diverr\u00e0 sua compagna di studi per il resto della vita. Nel 1891 divenne ispettore per la pubblica istruzione dello Stato del Wisconsin e nel 1897 direttore della biblioteca pubblica di Milwaukee, carica che ricopr\u00ec fino al 1910.\nRicerche.\nFra i suoi meriti scientifici, condivisi in gran parte con la moglie, vi \u00e8 quello di aver introdotto lo studio del darwinismo nelle scuole superiori del Wisconsin. Hanno inoltre classificato e studiato il comportamento di numerosi generi di ragni salticidi.\nNel 1889-1890 hanno pubblicato insieme un trattato sul comportamento sessuale della famiglia \"Attidae\" (cos\u00ec erano all'epoca classificati i ragni salticidi) dove, in contrapposizione alle tesi del signor Wallace sull'ornamentazione sessuale, sostenevano i concetti di selezione sessuale espressi da Darwin.\nNel 1898 un altro loro lavoro sulle vespe solitarie divenne un classico che fu a lungo adottato come libro di testo.\nIn qualit\u00e0 di ricercatori e classificatori, insieme hanno descritto 63 generi e 366 specie, per la maggior parte di ragni salticidi.\nLista parziale delle pubblicazioni.\nIn onore di entrambi i coniugi \u00e8 stata denominata la rivista scientifica internazionale Peckhamia, ad accesso libero, dedicata alle ricerche sulla biologia dei ragni salticidi."}
{"id": "3195196", "revid": "110157", "url": "https://it.wikipedia.org/wiki?curid=3195196", "title": "Flore\u0219ti (Moldavia)", "text": "Flore\u0219ti \u00e8 una citt\u00e0 della Moldavia capoluogo del distretto omonimo di 13.164 abitanti al censimento del 2004\n\u00c8 situata a 131\u00a0km dalla capitale Chi\u0219in\u0103u lungo il fiume R\u0103ut, affluente del Nistro. Buoni sono i collegamenti stradali e ferroviari con il resto del paese."}
{"id": "3195197", "revid": "1543377", "url": "https://it.wikipedia.org/wiki?curid=3195197", "title": "Sa bena", "text": "Sa bena che pu\u00f2 essere semplice, doppia o tripla \u00e8 uno strumento primitivo a fiato legnoso, spesso viene usata la canna palustre con ancia battente e scorticata. Come strumento viene utilizzato ad oggi principalmente nella zona centrale della Sardegna. Anche se \u00e8 composto di due o tre canne affiancate la melodia si produce solo nella canna che ha i fori.\nFa parte della famiglia degli aerofoni, essendo affine al piffero o alla launeddas.\nSi differenzia dalla simile launeddas per via dell'ancia che \u00abessa, nelle benas, viene scorticata e, per accordarla, assottigliata e non corretta appesantendola con gocce di cera vergine. Nelle benas il taglio e lo spessore dell'ancia vanno subito indovinati: in caso di errore per eccesso di assottigliamento occorre farne una nuova\u00bb.\nStoria.\nSono molto simili agli auloi greci e ai tibiae o fistulae impares romani."}
{"id": "3195199", "revid": "729019", "url": "https://it.wikipedia.org/wiki?curid=3195199", "title": "Dionigi Naldi", "text": "Il casato Naldi.\nI Naldi erano un'antica famiglia originaria dell'Ungheria, probabilmente della regione dei Balaschi (o Balassi), da cui presero il nome. Si trasferirono in Italia nel 996 a seguito dell'imperatore Ottone III di Sassonia, che invest\u00ec Babone, col nipote Chino, del castello fortificato di Vezzano (o Vecciano), nella valle del Senio, lungo la strada che collega la Romagna alla Repubblica di Firenze.\nPer tale motivo, lo stemma della casata riporta il tricolore ungherese e una mano ferrata che tiene in pugno degli arbusti (\"vecce\").\nLa famiglia prese il nome di Naldi gi\u00e0 attorno all'anno 1000, da Naldo, un eroe tedesco.\nIn seguito (1180) il castello di Vezzano venne distrutto e la famiglia si trasfer\u00ec altrove. La famiglia ricostru\u00ec poi il castello di Vezzano (1300).\nIl castello della famiglia Naldi era situato a monte di Tebano (borgo a 4\u00a0km da Castel Bolognese).\nBiografia.\nDionigi era figlio di Giovanni Naldi e di Violante di Lozzano. Spos\u00f2 Dianora Valgimigli, che gli diede due figlie.\nNel 1492 Dionigi fond\u00f2, assieme ai cugini Vincenzo (1466-1525) e Carlino (\u2020 1515) i \"Brisighelli\", una compagnia di ventura. La formazione militare oper\u00f2 tra il 1492 e il 1496 al servizio di Ferdinando I di Napoli d'Aragona contro Carlo VIII di Francia, poi di Caterina Sforza, signora di Imola e Forl\u00ec.\nDionigi era il capitano della rocca di Imola al momento dell'attacco di un esercito guelfo guidato da Cesare Borgia (novembre-dicembre 1499). \nCon la caduta della rocca, Dionigi pass\u00f2 al servizio del Borgia.\nDopo la morte di papa Alessandro VI, nel 1503 e il calo della fortuna di Cesare, Dionigi si mise al soldo della Repubblica di Venezia, inducendola a una politica di conquista della Romagna: risalendo cos\u00ec da Ravenna, per la valle del Lamone a Faenza, poi, a Brisighella, ove i veneziani entrarono nel novembre del 1503.\nNel 1506 acquist\u00f2 dalla \"Serenissima\" la Torre di Calamello (presso Brisighella), e l'annesso titolo di signore.\nNel 1508 Venezia scese in guerra contro l'imperatore Massimiliano I d'Asburgo. Dionigi partecip\u00f2 alla battaglia detta \"di Rio Secco\", nella quale i veneziani trionfarono.\nNel 1509 combatt\u00e9 contro le truppe dalla Lega di Cambrai, in particolare nelle battaglie di Treviglio e Agnadello, distinguendosi sempre per valore e capacit\u00e0. Il 17 maggio del 1509 fu nominato capitano delle fanterie venete.\nMor\u00ec nel 1510, a Venezia, a 46 anni d'et\u00e0. Fu sepolto nella basilica dei Santi Giovanni e Paolo con un monumento a lui dedicato a opera di Lorenzo Bregno, onori inusuali per un non veneziano. Nell'agosto del 1512 il consiglio dei Dieci conferm\u00f2 alla moglie ed alle figlie le agevolazioni concesse in precedenza a Dionigi, consistenti in una casa a Padova e una rendita annua di 2000 ducati .\nFu uno dei pi\u00f9 intrepidi capitani del suo tempo (anche se perfido e ingrato verso gli amici), ed \u00e8 considerato a tutt'oggi, con il cugino Vincenzo, tra i pi\u00f9 capaci riformatori della fanteria veneziana, alla quale diede un grande sviluppo di azione rispetto alla cavalleria.\nDionigi dot\u00f2 le truppe di Brisighella di una propria divisa, costituita da una casacca met\u00e0 bianca e met\u00e0 rossa, in un'epoca in cui gli eserciti non erano ancora dotati di una vera e propria uniforme."}
{"id": "3195200", "revid": "300067", "url": "https://it.wikipedia.org/wiki?curid=3195200", "title": "Orangeburg (South Carolina)", "text": ""}
{"id": "3195206", "revid": "406204", "url": "https://it.wikipedia.org/wiki?curid=3195206", "title": "Canna palustre", "text": ""}
{"id": "3195207", "revid": "599013", "url": "https://it.wikipedia.org/wiki?curid=3195207", "title": "Radslavice", "text": "Radslavice pu\u00f2 riferirsi a diversi toponimi della Repubblica Ceca:"}
{"id": "3195214", "revid": "3732", "url": "https://it.wikipedia.org/wiki?curid=3195214", "title": "Dionigi di Naldo", "text": ""}
{"id": "3195218", "revid": "767487", "url": "https://it.wikipedia.org/wiki?curid=3195218", "title": "Il nemico ci ascolta", "text": "Il nemico ci ascolta (\"Air Raid Wardens\") \u00e8 un film del 1943 diretto da Edward Sedgwick con Stanlio e Ollio.\nTrama.\nStanlio e Ollio sono due venditori in un negozio di biciclette. Stanno per\u00f2 per essere cacciati, poich\u00e9 un nuovo proprietario sta per rilevare il locale; l'uomo offre loro di entrare in societ\u00e0 per vendere insieme biciclette e radio. Il loro socio in realt\u00e0 fa parte di un gruppo di spie naziste, ed \u00e8 interessato ad appropriarsi del negozio solo come copertura per il suo piano criminale: lo smantellamento di una fabbrica di magnesio.\nNel frattempo, Stanlio e Ollio vengono ingaggiati dal loro amico Dan Madison come guardie a difesa dell'aeronautica militare, insieme ad altri cittadini, per salvaguardare il paese durante la guerra, ma dopo vari guai combinati anche ai danni dei propri colleghi e dopo ennesimi disastri, vengono sollevati dall'incarico. Tornati al loro negozio, scoprono all'interno di esso l'attivit\u00e0 delle spie, e senza avvisare nessuno per scetticismo, le seguono nascondendosi nel bagagliaio della loro auto. Arrivati al nascondiglio, Stanlio e Ollio apprendono la vera identit\u00e0 del loro socio. Cercano di avvisare in qualche modo Dan dell'accaduto con un piccione viaggiatore, ma senza successo.\nDopo essere stati sorpresi dalle spie naziste, riescono comunque a mettere fuori causa la guardia ed a correre ad avvisare Dan del pericolo imminente. Non potendo farlo di persona, Ollio telefona a Dan fingendosi il capo dei vigili e lo avverte che la prova di soccorso programmata cambier\u00e0 luogo per spostarsi alla fabbrica di magnesio con sbigottimento di tutti per il cambio di strategia e all'oscuro di quello che li attender\u00e0, tutto ci\u00f2 scordandosi per\u00f2 di informarli che il loro collega Middling \u00e8 in realt\u00e0 una spia e che potrebbe rilevarsi una grossa spina nel fianco per loro. Arrivati alla fabbrica, riescono finalmente a bloccare le spie.\nDan, ignaro del fatto che fosse stato lo stesso Ollio ad informarlo, viene a conoscenza del piano elaborato da quest'ultimo e si congratula con lui per l'esemplare lavoro svolto comunicandogli che hanno catturato tutte le spie grazie al loro intervento, ma Ollio, molto compiaciuto, gli risponde che all'appello manca infatti il loro socio del negozio di biciclette che nel trambusto era quasi riuscito a fuggire, venendo catturato e trascinato da Stanlio con la fune che avevano usato per trainare la loro auto verso la fabbrica."}
{"id": "3195219", "revid": "1097011", "url": "https://it.wikipedia.org/wiki?curid=3195219", "title": "Elizabeth Peckham", "text": "Biografia.\nSi laure\u00f2 al Vassar College nel 1876, una fra le prime scienziate ad esservi riuscita. Nel 1880 spos\u00f2 il collega George Peckham che diverr\u00e0 suo compagno di studi per il resto della vita. Fu molto attiva nel \"Movimento per il voto alle donne\", sia a livello locale che a livello nazionale, testimoniando di fronte a commissioni legislative su questo problema in pi\u00f9 occasioni. Ha lavorato a Milwaukee come bibliotecaria, prima donna ad esserci riuscita.\nRicerche.\nFra i suoi meriti scientifici, condivisi in gran parte con il marito, vi \u00e8 quello di aver introdotto lo studio del darwinismo nelle scuole superiori del Wisconsin. Hanno inoltre classificato e studiato il comportamento di numerosi generi di ragni salticidi\nNel 1889-1890 hanno pubblicato insieme un trattato sul comportamento sessuale della famiglia \"Attidae\" (cos\u00ec erano all'epoca classificati i ragni salticidi) dove, in contrapposizione alle tesi del signor Wallace sull'ornamentazione sessuale, sostenevano i concetti di selezione sessuale espressi da Darwin.\nNel 1898 un altro loro lavoro sulle vespe solitarie divenne un classico che fu a lungo adottato come libro di testo.\nIn qualit\u00e0 di ricercatori e classificatori, insieme hanno descritto 63 generi e 366 specie, per la maggior parte di ragni salticidi.\nLista parziale delle pubblicazioni.\nIn onore di entrambi i coniugi \u00e8 stata denominata la rivista scientifica internazionale Peckhamia, ad accesso libero, dedicata alle ricerche sulla biologia dei ragni salticidi."}
{"id": "3195221", "revid": "339392", "url": "https://it.wikipedia.org/wiki?curid=3195221", "title": "Aracnologa", "text": ""}
{"id": "3195223", "revid": "1372820", "url": "https://it.wikipedia.org/wiki?curid=3195223", "title": "Serie A1 2007-2008 (pallanuoto femminile)", "text": "La Serie A1 2007-2008 \u00e8 stata la 24\u00aa edizione del campionato italiano femminile di pallanuoto.\nLa regular season si \u00e8 giocata dal 13 ottobre 2007 fino al 5 aprile 2008, mentre la seconda fase dal 22 aprile al 20 maggio, quando l'Orizzonte Catania ha vinto la gara 4 della finale scudetto battendo la Fiorentina e conquistando il 16\u00ba titolo italiano della sua storia.\nI Play-out, conclusisi il 30 aprile, hanno condannato alla retrocessione le ultime due classificate della stagione regolare: Firenze, battuta nel derby dalla Florentia, e le pluriscudettate del Volturno."}
{"id": "3195225", "revid": "15756", "url": "https://it.wikipedia.org/wiki?curid=3195225", "title": "Love Never Dies (musical)", "text": "Love Never Dies (\"L'amore non muore mai\") \u00e8 un musical del 2010 di Andrew Lloyd Webber con testi di Glenn Slater e Charles Hart e libretto di Andrew Lloyd Webber, Glenn Slater e Ben Elton.\nIl musical, che ha debuttato al teatro Adelphi di Londra il 9 marzo 2010, \u00e8 il seguito del famosissimo musical di Lloyd Webber The Phantom of the Opera.\nLa trama di questa produzione riprende in parte quella di \"Il fantasma di Manhattan\", scritto da Frederick Forsyth nel 1999, concepito come un seguito sia del musical originale che del romanzo di Gaston Leroux da cui \u00e8 tratto.\nLa produzione originale comprende Ramin Karimloo nel ruolo del Fantasma (gi\u00e0 ricoperto nel prequel nella stagione 2008-2009) e Sierra Boggess (poi sostituita da Celia Graham) come Christine Daa\u00e9.\nBench\u00e9 Lloyd Webber avesse iniziato a lavorare sulla storia gi\u00e0 nel 1990 - con Forsyth prima e ad altri scrittori poi - il progetto pareva difficilmente trasformabile in un musical. Nel 2007, Lloyd Webber torna a collaborare con Ben Elton (che aveva scritto il libretto di un'altra opera di Lloyd Webber \"The Beautiful Game\"), che si discosta dalla storia di Forsyth per concentrarsi di pi\u00f9 sui personaggi della storia precedente.\nIn merito alla storia, Lloyd webber ha affermato che Love Never Dies \u00e8 chiaramente un sequel di Phantom of the Opera, ma anche un copione autonomo in quanto i personaggi sono gli stessi ma la storia \u00e8 a s\u00e9 stante. Il titolo originale doveva essere Phantom: Once upon Another Time, poi modificato in Love Never Dies. Il cast definitivo fu annunciato nel 2009.\nNei piani originali, Love Never Dies doveva debuttare contemporaneamente a Londra (ottobre 2009), New York (novembre 2009) e Shanghai (febbraio 2010). Successivamente, Lloyd Webber decise di iniziare il tour americano a Toronto invece che a Broadway e di aggiungere una tappa in Australia alla fine del tour asiatico. La messa in scena slitt\u00f2 a Marzo 2010, sia perch\u00e9 il gatto di Lloyd Webber riusc\u00ec a cancellare tutte le partiture dal piano digitale dell'autore - obbligandolo a ripartire daccapo - sia perch\u00e9 lavorare con tre cast contemporaneamente si rivel\u00f2 un'impresa decisamente ardua. Nell'ottobre 2009, la produzione a Shanghai fu definitivamente cancellata, lasciando in piedi solo la produzione Australiana.\nLa produzione a Broadway annunciata per novembre 2010, fu prima rinviata alla primavera 2011 ed infine annullata. Stesso destino ebbero le produzioni Canadese ed Australiana. Ad oggi, Love Never Dies non ha ancora debuttato a Broadway.\nProduzioni.\nProduzione originale di Londra.\nLa prima anteprima di \u201cLove Never Dies\u201d \u00e8 stato posticipata dal 20 febbraio al 22 febbraio 2010 a causa di problemi tecnici e di un'indisposizione di Sierra Boggess. La prima ufficiale \u00e8 avvenuta il 9 marzo 2010, ed \u00e8 stata diretta dal regista Jack O'Brien, con le coreografie di Jerry Mitchell e le scene ed i costumi di Bob Crowley. Il cast comprendeva Ramin Karimloo (Phantom), Sierra Boggess (Christine), Joseph Millson (Raoul), Liz Robertson (Madame Giry), Summer Strallen (Meg) e Niamh Perry (Fleck). \u201cLove Never Dies\u201d \u00e8 stato il primo sequel di un musical a debuttare nel West End.\nIl musical \u00e8 costato 9 milioni di dollari, sforando il preventivo di 6 milioni. Nell'aprile 2010 Lloyd Webber \u00e8 stato multato per 20.000 sterline per danni di Grade II all'Adelphi Theatre per averlo fatto ridipingere di nero per la promozione del musical.\nUna produzione a Broadway del musical avrebbe dovuto debuttare nella primavera 2011, ma inizialmente rinviata a causa del tumore alla prostata di Lloyd Webber, \u00e8 stata poi annullata a causa delle scarse recensioni.\nA causa delle recensioni negative, nel novembre 2010 lo spettacolo fu chiuso per quattro giorni per apportare alcune modifiche alla trama (al finale), alle musiche ed al libretto per cui fu chiamato Charles Hart, gi\u00e0 librettista in The Phantom of the Opera. Lo spettacolo riapr\u00ec con regia di Bill Kenwright e coreografie di Bob Crowley. In seguito alle modifiche apportate, Lloyd Webber invit\u00f2 i critici a recensire nuovamente lo spettacolo per dare un nuovo parere sul musical. Le recensioni furono migliori, ma le vendite ai botteghini non migliorarono di molto ed il musical chiuse definitivamente il 27 agosto 2011.\nProduzione australiana.\nIl 12 ottobre 2010 Lloyd Webber annunci\u00f2 in conferenza stampa il debutto della produzione australiana per il 21 maggio 2011 a Melbourne, con regia e scenografia interamente rivisitate a cura di un creative-team del tutto australiano. Il regista Simon Phillips dichiar\u00f2: \"Love Never Dies non \u00e8 una continuazione della storia originale di Leroux, in quanto nella storia originale il fantasma muore. Inoltre, il punto focale della trama di Love Never Dies \u00e8 che il fantasma e Christine hanno fatto sesso; se il pubblico non lo accetta \u00e8 impossibile che lo show avr\u00e0 successo\".\nNel luglio 2011 Andrew Lloyd Webber annunci\u00f2 al \"New York Times\" che, nonostante le ottime recensioni del musical a Melbourne, \"Love Never Dies\" non sarebbe stato portato in scena anche a Broadway. Lo spettacolo, registrato al Regent Theatre di Melbourne il 15 settembre 2011, fu distribuito in DVD e Blu-ray e proiettato in alcune sale, anche negli Stati Uniti. Il cast originale australiano comprendeva Ben Lewis (Phantom), Anna O\u2019Byrne(Christine) e Maria Mercedes (Madame Giry).\nLa produzione di Melbourne del musical ha chiuso il 18 dicembre 2011 per trasferirsi al Capitol Theatre di Sydney nel gennaio 2012.\nLe anteprime sono cominciate l'8 gennaio 2012, con debutto ufficiale il 12 gennaio. Lo spettacolo \u00e8 restato in scena al Capitol Theatre fino al 1 aprile 2012 con alterne fortune al botteghino.\nProduzione danese.\nIl Det Ny Theater di Copenaghen ha ospitato la prima produzione danese di \"Love Never Dies\" a partire dal 24 ottobre 2012 con cast danese e testo tradotto da Karen Hoffmann e coreografia di Hayley Franks H\u00f8ier. La produzione ha chiuso il 21 April 2013.\nProduzioni successive.\nVienna - October 2013 - Raimund Theater = versione per opera interamente in tedesco.\nTokyo - March 2014 - Nissay Theatre = il musica fu portato in scena con cast giapponese, mantenendo per\u00f2 la regia e le coreografie della produzione australian. Masachika Ichimura (primo giapponese ad interpretare il ruolo del fantasma nella produzione originale) e Takeshi Kaga furono scritturati per il ruolo del Fantasma, mentre la parte di Christine fu affidata a Megumi Hamada e Ayaka Hirahara. Una seconda breve a Gennaio 2019, vide Masachika Ichimura e Kanji Ishimaru nel ruolo del Fantasma, Megumi Hamada e Ayaka Hirahara nel ruolo di Christine, Mario Tashiro e Ryunosuke Onoda nel ruolo di Raoul.\nAmburgo - 2015 e 2016 - Operettenhaus = lo spettacolo, basato sulla produzione Australiana e tradotto fedelmente in tedesco, debutt\u00f2 in autunno 2015 ma chiuse pochi mesi dopo a causa degli scarsi incassi.\nUSA national tour (2017-2018) = lo spettacolo, che riprende la produzione tedesca, debutt\u00f2 allo Stanley Theatre di New York il 22 Settembre 2017 e chiuse il 2 Dicembre 2018 alla Bass Performance Hall di Austin. Il cast prevedeva Gardar Thor Cortes / Bronson Norris Murphy / Michael Gillis nel ruolo del Fantasma, Meghan Picerno / Rachel Anne Moore nel ruolo di Christine Daa\u00e9, Karen Mason per la parte di Madame Giry, Sean Thompson nelle vesti di Raoul, Mary Michael Patterson nel ruolo di Meg Giry, Katrina Kemp nei panni di Fleck, Richard Koons in quelli di Squelch, Stephen Petrovich nel ruolo di Gangle; il ruolo di Gustave \u00e8 interpretato da Casey Lyons e Jake Miller.\nWorld Tour (2020-21) = nel Gennaio 2020, la produzione australiana ha annunciato un tour mondiale con le seguenti tappe: Leicester (26 Settembre - 10 Ottobre 2020), Manchester Opera House (14 - 24 Ottobre), Toronto Ed Mirvish Theatre (1 Dicembre - 31 Gennaio 2021). Un recente video di Lloyd-Webber ha tuttavia ipotizzato uno slittamento del tour dovuto alle misure di contenimento della pandemia di COVID-19 che prevede la chiusura dei teatri fino a Gennaio 2021.\nLa versione disponibile in DVD \u00e8 stata resa fruibile gratuitamente a tutti sul canale Youtube di Lloyd Webber \"The Shows Must Go On!\" per un weekend durante il lockdown.\nTrama.\nQuella che segue \u00e8 la trama della seconda versione.\nPrologo.\nMentre in Phantom il prologo vede Raoul partecipare all'asta dei cimeli del teatro e del lampadario fatto precipitare dal fantasma, in Love Never Dies il sipario si apre con Madame Giry che dialoga nottetempo con il fantasma di Fleck circa i bei tempi andati del parco di divertimenti Phantasma a Coney Island (\"Prologue\"). Quando Fleck accusa Madame Giry (\"The Coney Island Waltz / That's the Place That You Ruined, You Fool!\"), il pubblico \u00e8 riportato nel passato e vede il parco divertimenti nel suo pieno splendore.\nLa storia \u00e8 ambientata nel 1907, circa dieci anni dopo la fine della storia di Phantom of the Opera all'Op\u00e9ra Garnier. Il Fantasma, ricchissimo creatore e proprietario del Lunapark Phantasma (\"Heaven by the Sea\"), conduce una vita alla luce del sole e si fa chiamare Mr. Y, ma si tortura ancora pensando all'amata Christine, agognando di sentirla ancora cantare (\"\"Til I Hear You Sing / Fino a che ti sentir\u00f2 cantare ancora\").\nChristine Daa\u00e9, diventata nel frattempo un famosissimo soprano in Europa, \u00e8 invitata da Oscar Hammerstein I per il suo debutto americano.\nPrimo Atto.\nA Coney Island Madame Giry e i performer di Phantasma presentano le meraviglie di Coney Island (\"The Coney Island Waltz/Il valzer di Coney Island\"\").\nMeg Giry, la miglior amica di Christine Daa\u00e9 ai tempi dell'Opera Garnier, \u00e8 la prima ballerina del Lunapark, sotto la guida della madre. Meg e le altre ballerine deliziano il pubblico maschile con i loro numeri di burlesque (\u201c\"Only for him / Only for you - Solo per lui / Solo per voi\"\u201d). Al termine dello spettacolo, Madame Giry informa Meg di averle organizzato un incontro con un importante uomo d'affari, facendo intuire che Meg si prosituisca nell'intento di garantire ricchezza ed ulteriore prestigio al parco divertimenti.\nNella torre che domina il parco, il Fantasma contempla il manichino di Christine (\"The Aerie\"), sognando di rivederla (\"Til I Hear You Sing\"). Meg e Madame Giry - ansiose di ricevere approvazione per il loro operato - vengono allontanate con fastidio e le due donne sono irritate per il suo comportamento. Madame Giry narra come sono riuscite a far scappare il Fantasma da Parigi, imbarcandolo su una nave per l'America da Calais. Per tutta risposta, il Fantasma convoca i tre fenomeni da baraccone del parco (Miss Fleck, Dr. Gangle e Mr. Squelch) e affida loro una lettera per Christine, invitandola ad esibirsi nel parco divertimenti (\"Giry confronts The Phantom / Til' I Hear You Sing (Reprise)\").\nTre mesi dopo Christine Daa\u00e9, il marito Raoul de Chagny ed il figlio di dieci anni Gustave arrivano a New York e vengono accolti da una folla di giornalisti, paparazzi e curiosi (\"Christine Disembarks\"). I controscena degli astanti suggeriscono che Christine non si esibisce da parecchio tempo e che il Conte abbia dilapidato gran parte del suo patrimonio bevendo e giocando d'azzardo. Vengono loro incontro Fleck, Squelch e Gangle, freak del circo, per accogliere il trio dei nuovi arrivati su una splendida carrozza semovente di cristalli neri per portarli a Coney Island (\u201c\"Are you ready to begin?/Siete pronti per iniziare?\"\u201d).\nRaoul \u00e8 infuriato per l'accoglienza (\"What a Dreadful Town!...\") e rifiuta di giocare con il figlio, decidendo di uscire ed andare ad ubriacarsi. Appena esce, Christine raccomanda al figlio di \u201cguardare con il cuore\u201d, per capire che Raoul lo ama, nonostante le apparenze (\"Look With Your Heart\").\nGustave, rincuorato, va a letto, ed il Fantasma appare improvvisamente da una finestra. Christine \u00e8 sconcertata: credeva che il suo antico mentore fosse morto e non aveva la minima idea che dietro l'invito a Coney Island ci fosse lui. Presi da rabbia reciproca, i due ricordano con dolore la loro unica notte d'amore, avvenuta alla vigilia del matrimonio di Christine con Raoul (\u201c\"Beneath a Moonless Sky/Sotto un cielo senza luna\"\u201d), in seguito alla quale non si erano mai pi\u00f9 visti.\nI ricordi per\u00f2 fanno anche scaturire una certa tenerezza nei due, che subito dopo immaginano come sarebbe stata la loro vita se le cose fossero andate in maniera diversa (\"\"Once upon another time/Una volta in un altro tempo\"): Christine rivela che quella notte aveva deciso di abbandonare Raoul ma, al suo risveglio alla mattina, si era trovata sola; il Fantasma le confessa che era scappato per la paura di essere rifiutato ancora una volta che lei avesse visto la sua faccia alla luce del sole. Mentre Christine chiude ad ogni possibile ripresa della loro storia, improvvisamente irrompe nella stanza Gustave, svegliatosi da un brutto sogno, ed incontra il Fantasma per la prima volta (\"Mother Please, I'm Scared/Madre, per favore, ho paura\"!\").\nPer rassicurare il ragazzo, il Fantasma - presentandosi come Mr. Y, proprietario di Phantasma - promette al ragazzo di portarlo in giro per il Lunapark il giorno successivo.\nInfine, quando Gustave torna a letto, il Fantasma impone a Christine un ultimatum: o canter\u00e0 per lui una sola e ultima volta o torner\u00e0 a Parigi senza il figlio. Christine accetta, ma nel leggere la partitura del brano impostole dal Fantasma capisce che in realt\u00e0 esso \u00e8 una dichiarazione d'amore.\nDurante le prove a Phantasma, Meg e Christine si incontrano. Meg rimane sorpresa ed ingelosita nello scoprire che Christine canter\u00e0 dopo il suo spettacolo. Intanto Raoul incontra Madame Giry, che gli svela che Christine \u00e8 venuta a Coney Island per cantare per il Fantasma (\"\"Dear Old Friend / Caro vecchio amico\").\nFleck, Squelch e Gangle, intanto, portano Gustave al \u201cNido d'Aquila\u201d, l'ufficio e laboratorio in cui il Fantasma inventa le strampalate e grottesche creazioni per il Lunapark. Nello studio, il bambino suona un'aria al piano, facendo nascere nel Fantasma il sospetto di essere il padre di Gustave (\"Beautiful / Bellissimo\"\").\nPensando di aver molto in comune con il bambino, il Fantasma lo porta in un tour tra i mille \"scherzi della natura\" di Coney Island. Vedendo che Gustave non ne \u00e8 spaventato, il Fantasma si toglie la maschera davanti a lui per mostrargli il suo volto orribilmente sfigurato (\"The Beauty Underneath / La bellezza al di sotto\"), ma il piccolo, terrorizzato, scappa via urlando.\nLa madre accorre per confortarlo e, quando il bambino esce dal \u201cNido d'Aquila\u201d, il Fantasma affronta Christine (\"The Phantom Confronts Christine / Il fantasma affronta Christine\"). Messa alle strette, Christine confessa che Gustave \u00e8 figlio del Fantasma: la donna aveva scoperto di essere incinta poco dopo il loro unico incontro ed aveva sposato Raoul per evitare lo scandalo, facendo credere a tutti (al visconte in primis) che si trattasse di suo figlio.\nIl Fantasma, pensando al bene del bambino, fa promettere a Christine di non rivelare mai la verit\u00e0 a Gustave. Infine, revoca l'ultimatum alla sua amata e le consente di tornare a casa in tranquillit\u00e0, dopo aver addirittura proclamato Gustave come suo unico e legittimo erede. Christine, commossa, gli promette che in cambio canter\u00e0 per lui un'ultima volta il brano da lui composto.\nMadame Giry, nascosta nel laboratorio, sente ogni parola e, temendo di perdere l'eredit\u00e0 e di aver sprecato il lavoro di dieci anni, giura che non si far\u00e0 mai sorpassare da un \u201cbastardo\u201d.\nSecondo atto.\nIn un sudicio bar, Raoul medita sulla sua vita e sul suo rapporto con Christine (\"\"Why Does She Love Me? / Perch\u00e9 mi ama?\"). Meg entra nel bar, chiamato \u201cSuicide Hall\u201d, e prega Raoul di lasciare Coney Island quella notte stessa; il visconte rifiuta, affermando di aver bisogno dei soldi del contratto di Christine e di non aver paura del Fantasma. Meg, abbattuta, lascia il locale. In quel momento il barista si volta da dietro il bancone e Raoul si accorge che si tratta dello stesso Fantasma. I due fanno una scommessa: qualora Christine non cantasse l'aria del Fantasma, Raoul potr\u00e0 lasciare il Paese con la moglie ed il figlio e il Fantasma pagher\u00e0 tutti i loro debiti; in caso contrario il visconte dovr\u00e0 lasciare Coney Island da solo. Il Fantasma lascia Raoul, non prima di avergli fatto nascere un dubbio sulla paternit\u00e0 di Gustave (\"Devil Take the Hindmost / Il Diavolo si prenda il perdente\"\").\nFleck, Gangle e Squelch passano tutto il giorno pubblicizzando l'evento del concerto di Christine al Phantasma (\"Heaven By The Sea (Reprise)\") (\"\"Invitation to the Concert / Invito al concerto\"). Quella notte Meg si esibisce in uno spogliarello integrale (\u201c\"Bathing Beauty / Bellezza al bagno\"\u201d), per poi rimanere delusa dal fatto che il Fantasma non fosse presente e lamentandosi di questo con la madre (\"Mother, Did You Watch? / Madre, hai guardato?\"\").\nPrima dello spettacolo Gustave esplora le quinte del teatro, mentre Raoul supplica Christine di lasciare Phantasma se lo ama ancora. Quando il visconte, sconfitto, lascia il camerino, appare il Fantasma per ribadire che Christine canter\u00e0 per lui, facendo ricordare al soprano la scelta che aveva gi\u00e0 dovuto compiere nel covo del Fantasma dieci anni prima, lasciando la donna in preda a mille ansie e dubbi (\"Before the Performance\").\nIntanto Madame Giry, Raoul ed il Fantasma esprimono i propri dubbi, chiedendosi se Christine canter\u00e0 o meno (\"\"Devil Take The Hindmost / Il Diavolo si porti via il perdente\" (reprise)\").\nChristine dopo molte esitazioni canta l'aria del Fantasma (\u201c\"Love Never Dies / L'amore non muore mai\"\u201d), ammaliando la folla e sia Raoul che il Fantasma la guardano cantare. Finita la performance Raoul sparisce, lasciando Christine agli applausi del pubblico e scrivendole una lettera d'addio.\nQuando Christine torna nel camerino trova la lettera d'addio di Raoul (\"\"Ah Christine\"); quando appare il Fantasma, il soprano si rende conto che il suo vero amore \u00e8 sempre stato lui e i due si scambiano un bacio appassionato. Tuttavia Gustave \u00e8 sparito (\"Gustave, Gustave\"). Il Fantasma sospetta prima di Raoul, poi di Madame Giry, ma la donna rigetta le accuse affermando di non poter compiere un gesto cos\u00ec infimo, sapendo cosa significa \u201cperdere un figlio\u201d.\nArriva Fleck tutta trafelata, spiegando che Meg \u00e8 sparita misteriosamente con Gustave. Madame Giry sospetta di sapere dove Meg abbia portato il bambino.Su un molo desolato, Meg si prepara ad affogare Gustave nell'oceano (\"Please Miss Giry, I Want To Go Back / Per favore, signorina Giry, voglio tornare indietro\"\"), quando irrompono il Fantasma, Christine e Madame Giry. Meg li tiene lontano, minacciandoli con una pistola, rinfacciando al Fantasma di non essere mai stato interessato a lei e di essersi prostituita con uomini importanti e ricchi soltanto per ottenere i finanziamenti per Phantasma. Il Fantasma si dichiara dispiaciuto ma, nominando accidentalmente Christine, fa innervosire Meg ancora di pi\u00f9. Nel tentativo estremo di disarmarla, Meg accidentalmente spara a Christine che, ferita a morte, cade a terra. Il soprano rivela a Gustave che il Fantasma \u00e8 il suo vero padre prima di morire serenamente tra le braccia dell'amato dopo un ultimo straziante bacio.\nIl ragazzino, dapprima sopraffatto dalla notizia, riesce a guardare il Fantasma con gli occhi del cuore e a riconoscere in lui il vero amore di sua madre.\nNella versione australiana il finale \u00e8 leggermente diverso: dopo lo sparo Madame Giry e Meg corrono a cercare aiuto, mentre Gustave fugge nel momento in cui Christine gli rivela che il fantasma \u00e8 il suo vero padre. La scena della morte di Christine vede quindi solo lei ed il fantasma in scena. Gustave torna con Raoul. Il fantasma consegna il corpo di Christine a Raoul e a Gustave, poi si allontana per piangere da solo. Gustave si avvicina lentamente al Fantasma, lo abbraccia, gli toglie gentilmente la maschera e lo accarezza per fargli capire che non ha pi\u00f9 paura di lui.\nNumeri Musicali.\nLondra.\nLa produzione londinese originale ha cominciato le repliche con tutte le canzoni del CD originale, per poi eliminare quelle inutili all'economia del racconto. Lo spettacolo ha avuto una nuova revisione nel novembre del 2010, che ha portato alcune modifiche nella partitura e nell'ordine delle canzoni, abbreviando lo show di circa 15 minuti.\nMelbourne/Sydney.\nLa prima produzione australiana del musical ha aperto con una colonna sonora pi\u00f9 simile a quella della seconda versione londinese, seppur con qualche differenza:\nLa scelta del compositore.\nAndrew Lloyd Webber ha scelto di non riutilizzare per il sequel i temi principali del musical \"The Phantom of the Opera\", usando infatti solo qualche breve \"citazione\" dai temi del prequel (prevalentemente \"\"Prima Donna\" e \"Angel Of Music\"). In un solo frangente viene utilizzata una brevissima porzione di \"Twisted Every Way\", brano del musical originale, comprendente testo e musica identici a quelli del prequel\nTutte le canzoni dello spettacolo sono pertanto composte appositamente per esso, con la sola eccezione della canzone che d\u00e0 il titolo al musical. \"Love Never Dies\" fu presentata al \"Bank Show Award\" il 22 gennaio 2010 da Andrew Lloyd Webber e Sierra Boggess ed \u00e8 la stessa melodia di \"The Heart Is Slow To Learn\"\" (Il cuore \u00e8 lento ad imparare), cantata da Kiri Te Kanawa in occasione del concerto per il cinquantesimo compleanno di Lloyd Webber alla Royal Albert Hall nel 1998. La canzone era gi\u00e0 stata inserita in un altro musical di Lloyd Webber, \"The beautiful Game\" del 2000, con il titolo \"Our Kind Of Love\" e successivamente \u00e8 stata cantata anche da Elaine Paige.\nAltri brani del musical erano gi\u00e0 stati utilizzati in forma strumentale per altri lavori di Webber: \u00e8 ad esempio il caso di \"Beneath a moonless sky\", utilizzata come sottofondo musicale per una scena del film tratto da \"Il Fantasma dell'Opera\".\nIncisioni.\nSingoli.\nLa prima canzone del musical resa nota al pubblico \u00e8 stata \u201cConey Island Waltz\u201d nel sito ufficiale del musical, come colonna sonora del trailer di \u201cLove Never Dies\u201d nel settembre 2009 .\nQuesto trailer combinava scene de \u201cThe Phantom of the Opera\u201d con il cast del 2009 (che comprendeva Gina Beck, Ramin Karimloo e Simon Bailey), con un filmato in bianco e nero che mostrava la Coney Island agli inizi del secolo scorso, preso dagli archivi ufficiali del Luna Park.\nTuttavia fu \u201c'Til I hear you sing\u201d il primo singolo ad essere cantato in pubblico da Ramin Karimloo, messo in rete sul sito del \u201cThe Mail on Sunday\u201d l'8 ottobre 2009 e, successivamente, il 22 febbraio 2010.\nIl numero \u00e8 una ballata romantica che esprime tutto il dolore del protagonista, separato dalla donna che ama.\nLa canzone \u201cLove Never Dies\u201d fu cantata da Sierra Boggess accompagnata al piano dallo stesso Lloyd Webber il 26 gennaio 2010 al \u201cThe South Bank Show Award\u201d.\nLa canzone \u00e8 stata resa ancora pi\u00f9 celebre dall'interpretazione della cantante gallese Katherine Jenkins, che l'ha eseguita pi\u00f9 volte dalla fine del 2009, incidendola anche in un suo album .\nPrincipali edizioni discografiche.\nIl concept album originale \u00e8 stato pubblicato nel marzo 2010. Ha avuto subito un certo successo, guadagnando il decimo posto negli album pi\u00f9 venduti della settimana in Gran Bretagna, il primo in Grecia, l'ottavo in Nuova Zelanda e al quindicesimo in Danimarca.\nI seguenti titoli sono quelli apparsi nel CD originale del musical.\nIl cast del concept album differiva leggermente da quello del debutto londinese.\nInfatti, il ruolo di Raoul \u00e8 stato inciso da John Barrowman, per poi essere sostituito nel musical da Joseph Millson.\nAllo stesso modo, nel concept album la parte di Madame Giry \u00e8 stata incisa da Sally Dexter, poi stata sostituita da Liz Robertson. Il concept album fu terminato nel settembre 2009, e messo in vendita dal 10 marzo 2010, il giorno dopo la prima. Le tracce gi\u00e0 rese note al pubblico (\"\"Till I hear you sing\" e \"The Conney Island Waltz\"\")\nsono state disponibili su Amazon.co.uk. gi\u00e0 dall'8 febbraio 2010\nLe principali produzioni discografiche del musical finora messe in vendita sono:\nEdizione Home Video.\nIl 4 febbraio 2012 in Italia e Australia \u00e8 uscita l'edizione in DVD e Blu- Ray del Musical nella sua rappresentazione australiana.\nCast originali.\nQui di seguito sono riportati i nomi degli interpreti ed i rispettivi ruoli ricoperti nelle versioni originali del musical a Londra ed in Australia.\nPremi e nomination.\n2010 BroadwayWorld UK Awards:\n2011 Olivier Awards:\n2011 whatsonstage.com Theatregoers Choice Awards:\n2011 Helpmann Award"}
{"id": "3195227", "revid": "1630518", "url": "https://it.wikipedia.org/wiki?curid=3195227", "title": "Winx Club 3D - Magica avventura", "text": "Winx Club 3D - Magica avventura \u00e8 un film d'animazione in CGI del 2010 diretto da Iginio Straffi. \u00c8 il secondo film tratto dal cartone animato \"Winx Club\". La produzione del film \u00e8 iniziata nel 2007, prima che fosse scritta la quarta stagione. Il film \u00e8 stato distribuito in Italia il 29 ottobre 2010, disponibile anche in versione 3D.\nIl film ha avuto un sequel, distribuito nel 2014, dal titolo \"Winx Club - Il mistero degli abissi\".\nTrama.\nBloom \u00e8 alle prese con la vita da principessa di Domino. Al termine di una giornata passata insieme a Sky, quest'ultimo chiede all'amata di sposarla e lei accetta gioiosa. Il regno di Domino \u00e8 lieto all'annuncio, finch\u00e9 lo specialista rivela alla protagonista di non poterla pi\u00f9 sposare, suscitando l'amarezza di lei e l'ira del re. Il resto delle Winx, recatesi dalla compagna, provano a risollevarla. Sky, intento a svelare all'amata la ragione per cui ha ritirato la proposta di matrimonio, penetra nel palazzo, ma Oritel lo bandisce dal regno.\nBloom chiede al padre di dare una possibilit\u00e0 a Sky, ma lui rifiuta; perci\u00f2, la fata abbandona il regno, e, insieme alle migliori amiche, ritorna a Gardenia da Mike e Vanessa. La ragione per cui Sky ha rinunciato al matrimonio con Bloom \u00e8 per via dei rispettivi padri: un tempo, Oritel ed Erendor erano buoni amici, ma durante la battaglia contro le Tre Streghe Antenate, quando i sovrani stipularono un'alleanza tra i propri regni, il re di Eraklyon non rispett\u00f2 il patto perch\u00e9 minacciato dalle Tre Streghe, abbandonando Oritel e l'intero regno di Domino ad un terribile destino.\nIntanto, le Trix, per direttiva delle Tre Streghe Antenate, libere dalla Dimensione di Obsidian, cancellano la magia positiva dell'Albero della Vita, privando le fate dei propri poteri magici. Cos\u00ec, accompagnate dagli Specialisti, le Winx si recano presso l'Isola di Havram, dove si trova una pianta derivata dell'Albero della Vita, in grado di ripristinare la magia buona nella Dimensione Magica. Il gruppo di eroi riesce nella missione, ma Bloom e le ragazze devono affrontare una pericolosa battaglia contro le Trix, possedute dalle Tre Streghe Antenate.\nAlla fine, grazie ad un incantesimo di convergenza Believix e alla Fiamma del Drago della leader, le giovani fate battono il Drago di Obsidian, annientando per sempre le tre streghe. Oritel salva Erendor in fin di vita; quest'ultimo chiede lui perdono, cosicch\u00e9 il re di Domino e quello di Eraklyon si chiariscono, annunciando ai rispettivi figli il permesso di sposarsi.\nMedia.\nHome video.\nIl film \u00e8 stato distribuito da Medusa Film in DVD e in BD, sia in versione regolare che in versione stereoscopica, il 4 marzo 2011.\nAlbum.\nL'album con la colonna sonora del film \u00e8 stato rilasciato la prima volta in anteprima il 16 ottobre 2010, prima della distribuzione del film, in edizione da edicola in allegato a Donna Moderna. Inoltre, il 5 aprile 2011, \u00e8 stato rilasciato un ulteriore album con la colonna sonora del film, stavolta acquistabile su iTunes.\nDistribuzione internazionale.\nIl film \u00e8 stato distribuito in circa 30 paesi oltre l'Italia.\nEdizione italiana.\nIl doppiaggio del film \u00e8 stato effettuato presso la Royfilm e diretto da Leslie La Penna su testi di Laura Giordani.\nBotteghino.\nNella prima settimana di apertura, il film ha incassato 670.241 euro, arrivando al quinto posto nella graduatoria degli incassi. Successivamente si \u00e8 piazzato alla quarta posizione nella classifica italiana, incassando in totale 3.048.000 euro. Il film ha riscosso grande successo in Russia e in Turchia, dove ha raggiunto la prima posizione dei film pi\u00f9 visti al cinema nella prima settimana. Inoltre, in Bulgaria, il risultato \u00e8 stato pi\u00f9 che positivo dato che il film \u00e8 arrivato ben presto al secondo posto nella classifica dei film pi\u00f9 visti, resistendo per circa tre mesi; in Francia, il film si \u00e8 classificato diciassettesimo, in Austria nono, in Lituania quarto e in Lettonia settimo."}
{"id": "3195230", "revid": "87270", "url": "https://it.wikipedia.org/wiki?curid=3195230", "title": "Fandango Libri", "text": ""}
{"id": "3195232", "revid": "857138", "url": "https://it.wikipedia.org/wiki?curid=3195232", "title": "Radvanice", "text": "Radvanice pu\u00f2 riferirsi a diversi toponimi della Repubblica Ceca:"}
{"id": "3195238", "revid": "287204", "url": "https://it.wikipedia.org/wiki?curid=3195238", "title": "Ametista (sommergibile)", "text": "L'Ametista \u00e8 stato un sommergibile della Regia Marina.\nStoria.\nNei primi mesi del 1940 fu impiegato per sperimentare il rilascio di SLC da un sommergibile: sulla coperta furono sistemati dei supporti su cui furono posti tre dei mezzi, poi assicurati con cavi. L\"Ametista\" s'immerse poi nella rada di La Spezia e rilasci\u00f2 i tre SLC che raggiunsero e minarono il vecchio esploratore \"Quarto\"; i tempi e la complessit\u00e0 dell'operazione fecero comunque capire che quella adottata non era la soluzione pi\u00f9 agevole per il trasporto di SLC (sui sommergibili \"Gondar\" e \"Scir\u00e9\", infatti, furono adottati dei contenitori cilindrici). \nNei primi mesi della seconda guerra mondiale oper\u00f2 in Mar Egeo, senza risultati.\nNel 1941 ne era comandante il capitano di corvetta Virgilio Spigai.\nNel settembre di quell'anno fu inviato nel Canale di Caso insieme ai sommergibili \"Gemma\" e \"Tricheco\".\nNel dicembre 1942 fu sottoposto ad un controllo in seguito al quale fu valutato al 95 % della sua efficienza: i principali problemi consistevano nella rumorosit\u00e0 di pompe e linee d'assi e nel fatto che gli idrofoni si trovavano in stato giudicato \u00abmediocre\u00bb (mentre gli altri apparati, quali segnalatori acustici e scandagli ultrasonori, erano giudicati in buono stato).\nIl 9 settembre 1943, in seguito all'armistizio, part\u00ec da Fiume al comando del tenente di vascello Luigi Ginocchio, arrivando ad Ancona due giorni dopo, di mattino. Lasci\u00f2 il capoluogo marchigiano per portarsi a Brindisi alle tre del pomeriggio del 12 settembre, trainando il sommergibile tascabile \"CB. 11\", ma al largo di Numana decise di autoaffondarsi come aveva gi\u00e0 fatto il sommergibile Serpente. Si ebbero tre vittime (il sergente Carmine Cantone ed i capi di 2\u00aa classe Enrico Castellato e Luigi Martano).\nL\"Ametista\" aveva svolto in tutto 27 missioni di guerra, percorrendo 15.619 miglia in superficie e 3246 in immersione."}
{"id": "3195246", "revid": "15756", "url": "https://it.wikipedia.org/wiki?curid=3195246", "title": "Tender Hearts", "text": "Tender Hearts \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film - girato a Fort Lee, New Jersey e Greenwich, nel Connecticut - usc\u00ec nelle sale il 15 luglio 1909.\nTrama.\nNellie, una romantica ragazza che vive in campagna, deve scegliere tra due corteggiatori. Uno \u00e8 un giovane contadino, semplice e rustico, l'altro un bel giovane di citt\u00e0, elegante e beneducato. Le apparenze inducono Nellie a guardare con pi\u00f9 favore il giovane cittadino ma, un giorno, la fanciulla deve ricredersi: vede, infatti, il giovanotto prendere a calci una colomba ferita che giace sulla strada. Nellie, allora, non ha dubbi e sceglie il contadino il quale, al contrario, trovatosi davanti al piccolo uccello, lo raccoglie amorevolmente per curarlo.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 211 metri - usc\u00ec nelle sale cinematografiche statunitensi il 15 luglio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"The Friend of the Family\" ."}
{"id": "3195252", "revid": "1305772", "url": "https://it.wikipedia.org/wiki?curid=3195252", "title": "Fuga sul Kenya", "text": "Fuga sul Kenya \u00e8 un libro autobiografico di Felice Benuzzi, in cui l'autore racconta la sua fuga, insieme a due compagni, da un campo di concentramento britannico per tentare la scalata al monte Kenya.\nTrama.\nFelice Benuzzi, funzionario coloniale italiano ad Addis Abeba, quando nel 1941 la citt\u00e0 viene conquistata dai britannici, viene catturato ed inviato in un campo di prigionia a Nanyuki, in Kenya, alle pendici del monte Kenya. Pesantemente afflitto dalla monotonia della vita da prigioniero, una sera vede la montagna in uno squarcio tra le nuvole, e viene folgorato da un'idea improvvisa: fuggire dal campo, salire la montagna, porre sulla vetta la bandiera italiana e ritornare al campo. Avere un progetto da realizzare cambia la vita di Felice, che si mette subito al lavoro per procurarsi il materiale necessario. La difficolt\u00e0 maggiore risulta trovare informazioni sulla via da percorrere: Felice mette insieme alcuni articoli di giornale, schizzi tratti da un vecchio libro sulla trib\u00f9 Kikuyu, altri schizzi presi personalmente osservando la montagna con un binocolo, e persino l'etichetta di una lattina di carne in scatola, che riporta un'immagine del monte Kenya visto da est. Nel frattempo, Felice coinvolge nel progetto due compagni di prigionia: il medico Giovanni Balletto detto \"Giu\u00e0n\", alpinista esperto; ed il tenente di polizia Marco, che dovr\u00e0 fungere da portatore e da organizzatore del campo base. Poche settimane prima della partenza per\u00f2 Marco viene trasferito ad un altro campo, ed i due alpinisti riescono successivamente a coinvolgere Enzo Barsotti, che diventer\u00e0 il terzo uomo della spedizione.\nIl 24 gennaio 1943 i tre fuggono dal campo, lasciando all'ufficiale responsabile un biglietto che spiega la loro intenzione ed annuncia il loro ritorno entro due settimane. Muovendosi di notte per due giorni, i tre, nonostante problemi di salute di Enzo, riescono a superare la zona antropizzata, ed a raggiungere la fascia montana caratterizzata dalla foresta equatoriale. Nei giorni successivi i tre risalgono le pendici della montagna, seguendo prima la valle del fiume Nanyuki, poi un suo affluente, ed incontrando sul percorso alcuni pericolosi animali selvatici - un leopardo, un rinoceronte ed un elefante. Dopo aver superato una fascia di bamb\u00f9 ed una di erica gigante, arrivano a circa 4.200 m di quota, dove Enzo ha un problema al cuore; Giu\u00e0n impone di non far proseguire Enzo oltre, ed i tre stabiliscono il campo base in questa locazione, molto distante dalla vetta.\nIl 2 febbraio Felice e Giu\u00e0n compiono una prima ricognizione del terreno; il giorno successivo viene dedicato ai preparativi per il tentativo alla vetta, che viene effettuato il 4 febbraio. La mancanza di informazioni li ha per\u00f2 portati a scegliere una via estremamente difficile, che alcuni scalatori precedenti avevano giudicato assolutamente impercorribile: dopo alcuni tentativi a vuoto, i due devono ritirarsi, in mezzo ad una tempesta di neve, e ritornare al campo base. Il giorno successivo \u00e8 dedicato al riposo, ed il 6 febbraio Felice e Giu\u00e0n partono per tentare di raggiungere l'obiettivo secondario, il picco Lenana. Questa volta i due non incontrano particolari difficolt\u00e0, ed alle 10 del mattino sono in vetta, dove issano una bandiera italiana e lasciano una bottiglia con dentro un messaggio. Bottiglia e messaggio saranno recuperati una settimana dopo da un gruppo di alpinisti britannici.\nI due ritornano al campo base in giornata, ed il giorno seguente i tre compagni incominciano il viaggio di ritorno, caratterizzato dalla carenza di provviste: i tre infatti avevano pianificato provviste per un viaggio di 14 giorni, e sono ormai giunti al quindicesimo. In due giorni riescono a scendere alla zona antropizzata, dove sono intercettati da due kenioti che lavorano per una locale segheria, e che manifestano l'intenzione di consegnarli alle autorit\u00e0. Volendo ritornare al campo con le loro forze, i tre riescono con qualche sforzo a seminare i due kenioti, e nella notte tra il 9 ed il 10 febbraio riescono a raggiungere gli orti intorno al campo, dai quali erano fuggiti all'andata. Festeggiati dai compagni, i tre riescono in giornata ad introdursi nel campo, ed il giorno dopo, rivestiti e ripuliti, si consegnano all'ufficiale responsabile. Condannati ai canonici 28 giorni di prigionia, dopo solo una settimana i tre verranno rilasciati dal comandante del campo, che ha \"apprezzato la loro impresa sportiva\".\nIl materiale.\nPer procurarsi il materiale necessario per l'impresa, i tre dovettero ingegnarsi in mille modi. Due piccozze furono ricavate da un paio di martelli sottratti ad operai locali, e modificati da un fabbro loro compagno di prigionia. Felice e Giu\u00e0n si costruirono poi due paia di ramponi utilizzando lamiere ricavate dai rottami di un'automobile e tondino di ferro per cemento armato. L'abbigliamento da montagna (pantaloni, giacca, berretto) fu ricavato da alcune coperte, modificate e cucite da un sarto anch'egli prigioniero. Come corde, i due utilizzarono quelle fornite dall'amministrazione per legare la rete del letto al telaio, utilizzando anche una rete intera per ricavarne dei cordini. I viveri furono procurati risparmiando razioni ed acquistandone altre da altri prigionieri. Felice realizz\u00f2 anche diverse decine di frecce indicatrici in carta, ricavate da un libro e dipinte con dello smalto, che si riveleranno poi essenziali per il loro ritorno dal tentativo alla vetta durante la tempesta. Parte del materiale proveniva dai pacchi spediti ai prigionieri dai parenti; altra parte fu acquistata, vendendo il contenuto dei suddetti pacchi che non fosse necessario al tentativo; parte infine fu procurata sottraendola ai depositi dell'amministrazione del campo. La maggior parte delle acquisizioni avvenne con pagamento in sigarette date dall'amministrazione del campo, che Felice metteva da parte allo scopo, avendo smesso di fumare appositamente.\nEdizioni.\nIl libro fu originariamente scritto in inglese, con il titolo \"No Picnic on Mount Kenya\"; terminato nel 1946, vide la sua prima edizione nel 1948, in italiano, con il titolo \"Fuga sul Kenya\"; ebbe poi successive edizioni nel 1967, nel 1991 e nel 2001. Una nuova edizione \u00e8 stata pubblicata nel 2012 (Corbaccio editore). La prima edizione in lingua inglese risale al 1953.\nAdattamenti.\nLa storia venne adattata per la televisione nel 1953, per un episodio della serie statunitense \"Robert Montgomery Presents\".\nNel 1994 usc\u00ec un film liberamente ispirato alla storia, \"The Ascent\", diretto da Donald Shebib."}
{"id": "3195254", "revid": "287204", "url": "https://it.wikipedia.org/wiki?curid=3195254", "title": "Jack Martinez", "text": ""}
{"id": "3195256", "revid": "80339", "url": "https://it.wikipedia.org/wiki?curid=3195256", "title": "Imandra", "text": ""}
{"id": "3195259", "revid": "110157", "url": "https://it.wikipedia.org/wiki?curid=3195259", "title": "Herakleion (Pieria)", "text": "Herakleion o Heracleum () era un'antica citt\u00e0 della Macedonia nella regione della Pieria.\nLa citt\u00e0 si trovava lungo la costa dell'Egeo fra Phila e Libetra, sul golfo Termaico.\nNel periodo tra 430 e il 425 a.C., la citt\u00e0 pass\u00f2 sotto il controllo ateniese nella Lega di Delo e prese parte alla guerra del Peloponneso.\nNel 169 a.C. la citt\u00e0 fu attaccata ed espugnata dai romani nel corso della terza guerra macedonica. In quella occasione Livio la descrive cinta da mura che probabilmente risalivano alla fine del V secolo a.C., al tempo dell'alleanza di Atene con Perdicca II."}
{"id": "3195260", "revid": "916580", "url": "https://it.wikipedia.org/wiki?curid=3195260", "title": "Leibethra", "text": ""}
{"id": "3195263", "revid": "88740", "url": "https://it.wikipedia.org/wiki?curid=3195263", "title": "Il cavaliere oscuro - Il ritorno", "text": "Il cavaliere oscuro - Il ritorno (\"The Dark Knight Rises\") \u00e8 un film del 2012 diretto da Christopher Nolan.\nLa pellicola, basata sul supereroe Batman ideato da Bob Kane e Bill Finger, \u00e8 cosceneggiata e coprodotta dallo stesso regista. \u00c8 il capitolo conclusivo di una trilogia iniziata nel 2005 con \"Batman Begins\" e proseguita nel 2008 con \"Il cavaliere oscuro\", entrambi diretti da Nolan e con protagonista Christian Bale.\nMichael Caine, Gary Oldman e Morgan Freeman riprendono il loro ruolo rispettivamente come Alfred Pennyworth, James Gordon e Lucius Fox. Tra i nuovi personaggi ci sono Selina Kyle (interpretata da Anne Hathaway) e Bane (interpretato da Tom Hardy). Otto anni dopo gli eventi dell'ultimo film, lo spietato rivoluzionario Bane costringe un vecchio Bruce Wayne a riprendere il suo ruolo di Batman per salvare Gotham City da una distruzione nucleare.\nNolan ha tratto ispirazione dal fumetto ' e dal successivo arco narrativo ' del 1993, dalla serie \"Il ritorno del Cavaliere Oscuro\" e da \"\" del 1999. Le riprese hanno avuto luogo in citt\u00e0 come Jodhpur, Londra, Nottingham, Glasgow, Los Angeles, New York, Newark, e Pittsburgh. Nolan ha utilizzato la tecnologia IMAX con cineprese 70\u00a0mm per gran parte delle riprese, compresi i primi sei minuti del film, per ottimizzare la qualit\u00e0 dell'immagine. Come per \"Il cavaliere oscuro\", il film \u00e8 stato preceduto da una grande campagna di marketing virale agli inizi della produzione.\nL'uscita nelle sale \u00e8 avvenuta il 20 luglio 2012 negli Stati Uniti e nel Regno Unito e il 29 agosto in Italia (con un'anteprima il 21 agosto). Il film ha ricevuto recensioni positive, con elogi rivolti alle performance, alle sequenze d'azione, sceneggiatura, regia, colonna sonora e profondit\u00e0 emotiva, con molti critici che lo considerano una conclusione soddisfacente della trilogia. Molte recensioni lo hanno considerato uno dei migliori film del 2012, nonch\u00e9 uno dei migliori film del decennio 2010-2019. Come il suo predecessore, il film ha incassato oltre 1 miliardo di dollari in tutto il mondo al botteghino, diventando cos\u00ec il secondo film della serie di film di Batman a guadagnare 1 miliardo; il film si trova al 30\u00ba posto nella classifica dei film con maggiori incassi nella storia del cinema, il terzo maggior incasso cinematografico del 2012, il settimo incasso di tutti i tempi di un film sui supereroi e il secondo incasso pi\u00f9 alto di sempre per un film della DC.\nL'American Film Institute ha inserito la pellicola tra i 10 migliori film usciti nel 2012.\nTrama.\nOtto anni dopo gli eventi de \"Il cavaliere oscuro\", Gotham City gode un periodo di pace. Con i poteri concessi dal decreto Dent, promulgato in seguito alla tragica morte del procuratore distrettuale Harvey Dent (divenuto all'insaputa della citt\u00e0 il criminale Due Facce, prima di morire), il dipartimento di polizia di Gotham ha eliminato con successo gli ingranaggi essenziali affinch\u00e9 la macchina della malavita si arrestasse. Batman \u00e8 fuggito quella notte di molti anni fa e Bruce Wayne si \u00e8 ritirato dalla vita pubblica, autorecludendosi nella sua grande magione, mentre circolano molte voci su quel che \u00e8 rimasto di un miliardario in declino. Il commissario James Gordon si sente in colpa per aver coperto i crimini compiuti da Dent incolpando Batman; scrive perci\u00f2 un discorso per raccontare la verit\u00e0 alla popolazione di Gotham e comunicare la propria decisione di rassegnare le dimissioni, ma alla fine giunge alla conclusione che la gente non \u00e8 ancora pronta per la verit\u00e0.\nDurante una missione di ricerca di un membro del Congresso scomparso, Gordon viene catturato dagli scagnozzi di Bane, uno spietato mercenario che indossa un sofisticato respiratore a mo' di maschera, il quale durante la perquisizione ritrova, tra gli averi del commissario, il foglio su cui \u00e8 scritto il discorso; Gordon rimane ferito durante la fuga e viene soccorso dall'agente di pattuglia John Blake, a cui, mentre \u00e8 ricoverato, affida il compito di indagare sui mercenari che lo avevano catturato: Blake decide di recarsi da Bruce Wayne e rivelargli che conosce il suo segreto. Da piccolo anche il giovane Blake era rimasto orfano in seguito a un omicidio, e aveva imparato a celare la rabbia e l'odio proprio come Bruce, nel quale riconobbe lo stesso sguardo ingannevole che mascherava la collera per la tragedia subita. Blake chiede al miliardario di tornare a essere Batman, cos\u00ec come fa il Commissario Gordon quando Bruce gli fa visita in incognito all'ospedale.\nLa Wayne Enterprises, l'azienda di famiglia di Bruce, sta attraversando un periodo di stallo economico dopo aver investito in un progetto per l'energia pulita, un reattore a fusione costato milioni di dollari e accantonato dall'erede dei Wayne, preoccupato dal suo potenziale distruttivo. Intanto l'avido affarista John Daggett, con l'aiuto della ladra Selina Kyle, ottiene le impronte digitali di Bruce e con queste compie una truffa milionaria ai danni delle Wayne Enterprises per entrarne in possesso ed eliminare dai giochi Bruce Wayne; mentre Bane, pagato dallo stesso Daggett, attacca la Borsa valori per ultimare il piano. Deciso finalmente a rimettersi in gioco, Batman affronta i mercenari in un lungo inseguimento che termina con il salvataggio degli ostaggi presi alla Borsa. Quando rientra nel maniero, Bruce \u00e8 costretto a dire addio ad Alfred Pennyworth, il fidato maggiordomo della famiglia Wayne, che non sopporta l'idea di dover perdere l'uomo che ha amato come un figlio, e pertanto decide di lasciare villa Wayne piuttosto che aiutare Batman. Prima di andarsene Alfred rivela a Bruce di avergli nascosto la verit\u00e0 sui sentimenti di Rachel, poich\u00e9 la donna, prima di morire, aveva scelto di sposare Harvey Dent.\nScoppiato lo scandalo finanziario ai danni di Bruce, la sua preoccupazione \u00e8 che il rivale in affari possa avere accesso al reattore accantonato; pertanto decide di allearsi con Miranda Tate, investitrice insediatasi di recente nel consiglio d'amministrazione delle Wayne Enterprises, e affidarle il controllo dell'industria: in lei Bruce vede una speranza per il futuro della propria azienda e della citt\u00e0. Cosicch\u00e9 i due entrano in intimit\u00e0 e finiscono per passare la notte insieme nel maniero dei Wayne. Daggett, infuriato per gli scarsi risultati dell'operazione condotta da Bane, viene barbaramente ucciso dal mercenario, che rivela di averlo sfruttato per i propri scopi. Indossate nuovamente le vesti di Batman, Bruce chiede a Selina di condurlo da Bane in cambio dello \"smacchiatore\", un programma informatico in grado di cancellare l'identit\u00e0 di una persona da ogni banca dati del globo e che la ladra desidera per lasciarsi alle spalle la propria attuale vita e i relativi precedenti penali.\nSelina, per\u00f2, conduce Batman in una trappola tesa da Bane: durante lo scontro che ne segue Bane, che ha anche intenzione di rubare le armi, le attrezzature e le vetture speciali in disuso situate nelle Wayne Enterprises, prevale su Batman grazie alla propria forza bruta, avvantaggiato anche dal lungo periodo di inattivit\u00e0 dell'uomo pipistrello, e rivela a quest'ultimo di conoscere la sua vera identit\u00e0, affermando di essere colui che dar\u00e0 nuova linfa vitale alla Setta delle Ombre, riformata dopo la morte di Ra's al Ghul. Il crociato ammantato viene duramente sconfitto dal suo avversario, che lo lascia a terra agonizzante mentre fa saltare il soffitto per impadronirsi delle armi; ormai allo stremo delle forze, Batman si rialza a fatica e Bane gli assesta il colpo di grazia sollevandolo in aria e danneggiandone gravemente la colonna vertebrale con una violenta ginocchiata. Al suo risveglio Bruce si trova in un'antica prigione straniera situata in un profondo pozzo dal quale \u00e8 quasi impossibile risalire: Bruce ascolta impotente il piano di Bane finalizzato a ingannare la popolazione di Gotham con una finta rivoluzione per poi sterminarla; il criminale ha inoltre posizionato nel pozzo uno schermo, in modo che il suo prigioniero assista alla distruzione di Gotham.\nBane torna nella metropoli, mentre un altro prigioniero racconta a Bruce che diversi anni prima l'unico detenuto riuscito a fuggire dal pozzo era stato un bambino, finito in quell'inferno per scontare la condanna del padre, il giovane Ra's al Ghul. Bruce ha una visione del suo vecchio mentore e si convince che l'innocente del pozzo, il figlio di Ra's al Ghul, altri non sia che Bane. Il prigioniero spiega a Bruce che la maschera indossata da Bane \u00e8 un respiratore che allevia i fortissimi dolori che lo affliggono in seguito a una terribile forma di peste avvenuta nel carcere stesso. Selina prova invece a lasciare Gotham City, ma viene arrestata in aeroporto da Blake e rinchiusa nel Penitenziario di Blackgate. Nel frattempo Bane intrappola le forze di polizia di Gotham sottoterra, attivando degli esplosivi che ha disseminato per la citt\u00e0, la quale viene isolata completamente dal resto del mondo tramite la demolizione dei ponti e l'allestimento di barriere virtualmente impenetrabili. Interrompendo brutalmente una partita di football dei Gotham Rogues, Bane comunica ai cittadini che ogni tentativo di lasciare la citt\u00e0 causer\u00e0 la detonazione del nucleo di fusione del reattore, ora convertito in una bomba a neutroni; il mercenario rivela alla popolazione di Gotham l'insabbiamento dei crimini compiuti da Dent e libera i prigionieri di Blackgate, dichiarando la legge marziale e dando il via a una rivoluzione sociale facendo prendere il potere ai criminali e agli oppressi, mentre i borghesi e i cittadini facoltosi sono portati al cospetto di un tribunale presieduto dal dottor Jonathan Crane, che li condanna crudelmente a morte o all'esilio (in realt\u00e0 una prova di sopravvivenza) senza un vero processo, prove e avvocati.\nTrascorrono quasi cinque mesi, durante i quali Bruce, non senza difficolt\u00e0, rimette in sesto fisico e mente, riacquistando fiducia nelle proprie forze: Batman \u00e8 rinato e, dopo vari tentativi, riesce a scalare il pozzo e donare la libert\u00e0 a tutti i prigionieri. Tornato a Gotham, il cavaliere oscuro arruola Selina, Blake, Miranda, Gordon e Lucius Fox per aiutarlo a riportare l'ordine e disinnescare la bomba. I poliziotti intrappolati nella galleria vengono liberati per mettere fine al giogo di oppressione instaurato da Bane. Durante lo scontro con l'esercito del proprio nemico, Batman ritrova il suo avversario, e stavolta \u00e8 lui ad avere la meglio, danneggiando la maschera del rivale e vanificando perci\u00f2 gli effetti antidolorifici che gli davano tregua. Batman si accanisce su Bane per farsi rivelare l'ubicazione dell'innesco, sapendo che esso non sarebbe mai stato affidato a una persona qualunque, ma viene improvvisamente pugnalato alle spalle da Miranda. Costei, quindi, rivela di essere Talia al Ghul, la figlia di Ra's al Ghul, l'innocente che era riuscita ad arrampicarsi fuori del pozzo, per poi tornarvi con il padre e la Setta delle Ombre per salvare Bane, l'unica persona che l'aveva aiutata nel periodo di detenzione; Talia ha intenzione di vendicare il padre e terminare ci\u00f2 che questi aveva iniziato. Fortunatamente, prima che Talia possa attivare il detonatore, Gordon riesce a disinnescarlo, obbligando la donna a lasciare Batman e Bane per impedire personalmente che il reattore sia recuperato e stabilizzato. In procinto di dare a Batman il colpo di grazia, Bane viene ucciso da Selina con il Batpod.\nA bordo quindi del Batwing, un prodigioso velivolo messo a punto da Lucius Fox, Batman parte all'inseguimento di Talia che, dopo una disastrosa caduta, rimane mortalmente ferita. Prima di spirare, la donna attiva l'allagamento d'emergenza della camera di fusione, danneggiandola completamente e rendendo vano qualsiasi tentativo di riportarvi il nucleo e stabilizzarlo. Senza alternative, Batman decide di portare oltre la baia di Gotham l'ordigno tramite il Batwing, confidando a Selina che il dispositivo volante non \u00e8 dotato di pilota automatico e rivelando quindi la natura suicida della sua azione. Gordon, prima che parta, gli chiede per la prima volta di rivelare alla citt\u00e0 il nome dell'uomo che la salver\u00e0, sacrificando la vita, domanda a cui il Cavaliere Oscuro risponde:\nGordon comprende cos\u00ec l'identit\u00e0 segreta dell'uomo pipistrello, ricordandosi di aver posato sulle spalle del piccolo Bruce Wayne la giacca del padre, la notte in cui questi fu ucciso insieme alla moglie. Agganciata la bomba al Batwing, Batman vola verso l'oceano per portare l'esplosione il pi\u00f9 lontano possibile dalla citt\u00e0; quando l'esplosione deflagra, Batman \u00e8 ormai lontano: il suo sacrificio ha salvato Gotham City e tutti i suoi abitanti.\nLa morte di Batman viene rivelata a tutti i cittadini, nel corso di una cerimonia pubblica; una statua viene eretta per perpetuarne la memoria e l'esempio, mentre Bruce Wayne viene dato per morto durante la sommossa. Dopo il funerale di Wayne, Blake, che nel frattempo ha preso congedo dal corpo investigativo della polizia, non si d\u00e0 pace per il fatto che gli abitanti non conosceranno mai l'identit\u00e0 di chi li ha salvati; tuttavia Gordon ribadisce che Gotham City sa che \u00e8 stato Batman a salvarla. Gli arredamenti della casa di Bruce vengono venduti per coprire i debiti, mentre il resto del patrimonio viene ereditato da Alfred; il castello viene adibito a orfanotrofio, come da volont\u00e0 dello stesso proprietario. Lucius Fox, cercando di capire se avrebbe potuto installare il pilota automatico sul Batwing, scopre che Bruce lo aveva aggiunto sei mesi prima, mentre Gordon trova il Batsegnale riparato e, John, del quale si scopre il nome completo, Robin John Blake, s'inoltra nella Batcaverna seguendo le istruzioni lasciategli da Bruce: in assenza di Wayne, sar\u00e0 lui a proseguire la lotta contro il crimine.\nNel finale, Alfred, seduto a un tavolino di un caff\u00e8 fiorentino, scorge in lontananza un sorridente Bruce in compagnia di Selina, esattamente come lo aveva sempre sognato: felice e con una famiglia. Il \"Cavaliere Oscuro\" \u00e8 riuscito a salvare Gotham e ha finalmente lasciato una vita che non gli apparteneva pi\u00f9, ponendo le basi per un futuro sereno, e luminoso, con la donna che ama.\nPersonaggi e interpreti.\nIl miliardario rampollo della famiglia Wayne e vigilante mascherato. Ritiratosi dalle scene da otto anni, \u00e8 costretto a indossare nuovamente il costume del Cavaliere oscuro per salvare la citt\u00e0 dagli attacchi terroristici di Bane. Nolan ha dichiarato che, visti gli anni trascorsi, \u00e8 un vecchio Bruce Wayne e non \u00e8 in un grande stato\". Bale ha utilizzato una disciplina di arti marziali chiamato metodo di combattimento Keysi, modificato per lo stato attuale di Bruce e per lo stile di Bane. L'attore ha dichiarato che \"Il cavaliere oscuro - Il ritorno\" sar\u00e0 il suo ultimo film nei panni di Batman. Bale ha riconosciuto che Batman \"non \u00e8 un individuo salutare, si tratta di qualcuno che sta facendo del bene, ma sull'orlo di fare del male\". Bale chiarisce che \"lui non vuole dimenticare [la morte dei suoi genitori]. Vuole mantenere quella rabbia che provava in quell'ingiustizia\". Sul dover lasciare Batman, Bale ha dei sentimenti contrastanti dicendo che \u00e8 come \"dire addio ad un vecchio amico\".\nIl maggiordomo di casa Wayne e fidato confidente di Bruce, cui fa da figura paterna, non vuole accettare il desiderio di Bruce ritornare a vestire i panni del cavaliere oscuro. Nolan ha sottolineato il legame emotivo tra Alfred e Bruce, e ha specificato che il rapporto tra i due sar\u00e0 teso come mai prima d'ora. Caine, ingaggiato gi\u00e0 dall'ottobre 2007, giunge qui alla sua quinta collaborazione con Christopher Nolan (dopo \"Batman Begins\", \"The Prestige\", \"Il cavaliere oscuro\" e \"Inception\").\nIl commissario della polizia di Gotham City \u00e8 uno dei pochi agenti onesti della citt\u00e0. Oldman ha descritto che il lavoro del personaggio di ripulire la citt\u00e0 l'ha un po' stancato, paragonando Gordon a un soldato che coglie al volo l'opportunit\u00e0 di essere in prima linea. La sua vita ha preso una svolta negativa dal momento che la moglie lo ha lasciato e ha portato con s\u00e9 i figli, e il sindaco sta progettando di licenziarlo. Gordon si sente in colpa per quando cerca di coprire i crimini di Harvey Dent e si prepara a dimettersi dal suo incarico di commissario, fin quando a Gotham non sorge un nuovo pericolo.\nUna gatta ladra professionista, truffatrice, e femme fatale che stabilisce un giocoso, seducente rapporto con Bruce che \"prende un po' di tristezza dal suo personaggio\". All'audizione, Anne Hathaway non sapeva per quale ruolo fosse stata presa in considerazione. Hathaway ha descritto il ruolo come il pi\u00f9 faticoso che avesse mai interpretato, e si \u00e8 sottoposta ad un allenamento fisico con esercizi per acrobazie e sessioni di danza. La fonte d'ispirazione per il suo personaggio \u00e8 stata Hedy Lamarr.\nUn misterioso mercenario che cresciuto in una prigione e successivamente liberato e addestrato da Ra's al Ghul nella Setta delle Ombre, dalla quale \u00e8 stato poi cacciato per i suoi metodi troppo estremi. Venuto a sapere della morte di Ra's per mano di Bruce Wayne riunisce quello che resta della vecchia setta e ne prende il comando aiutato dalla figlia dello stesso Ra's, Talia al Ghul. Il personaggio \u00e8 stato scelto da Christopher Nolan per il suo desiderio di vedere Batman venire messo alla prova sia a livello fisico che mentale. Secondo la costumista Lindy Hemming, il personaggio indossa una maschera che gli fornisce un gas analgesico per alleviare il dolore che soffre in seguito a delle lesioni subite tempo prima. Lo scopo di Hardy era quello di rendere il personaggio \"pi\u00f9 minaccioso\" rispetto alla versione interpretata da Robert Swenson in \"Batman &amp; Robin\" di Joel Schumacher. Hardy ha guadagnato 14\u00a0kg per il ruolo, aumentando il suo peso di 90\u00a0kg. Per creare la voce di Bane, Hardy ha avuto diverse influenze come Bartley Gorman. L'attore ha voluto rendere onore all'intelletto del personaggio e alle sue origini a Santa Prisca. Bane sostiene che i nemici della sua rivoluzione sono i ricchi e corrotti che, secondo lui, stanno opprimendo \"il popolo\". Il teorico politico e critico culturale Slavoj \u017di\u017eek vede Bane come un combattente dell'\"ingiustizia strutturale\", mentre lo paragona ad un moderno Che Guevara che \u00e8 guidato alla violenza da un senso d'amore.\nNuovo membro del consiglio di amministrazione della Wayne Enterprises, che incoraggia Bruce a ricongiungersi con la societ\u00e0 per continuare ci\u00f2 che aveva iniziato il padre, ma che si scoprir\u00e0 essere la figlia di Ra's al Ghul, Talia, e la mente dietro le azioni di Bane. Joey King interpreta una giovane versione di Talia.\nUn giovane poliziotto di quartiere di Gotham City, il cui istinto lo porta a credere che si sono problemi all'orizzonte. \u00c8 promosso detective dal commissario Gordon quando questo ha visto qualcosa di s\u00e9 dentro il giovane. Blake rappresenta l'idealismo che Gordon e Bruce Wayne una volta avevano, ma che hanno perso nella loro battaglia alla criminalit\u00e0. Il film rivela che il suo nome legale \u00e8 Robin John Blake, un omaggio alla spalla di Batman nei fumetti, Robin.\nL'amministratore delegato e poi presidente esecutivo della Wayne Enterprises, gestisce la societ\u00e0 per conto di Bruce. Dopo molto tempo d'assenza, ritorna a fornire Batman delle attrezzature e armi ad alta tecnologia, fin quando la Wayne Enterprises non inizia a perdere denaro.\nMatthew Modine \u00e8 Peter Foley, il vicecommissario di Gotham City. Ben Mendelsohn interpreta John Daggett, un miliardario rivale di Bruce Wayne che si allea con Bane per prendere il controllo della Wayne Enterprises, e Burn Gorman che \u00e8 Philip Stryver, l'assistente di Daggett e Vice Presidente Esecutivo. Alon Abutbul \u00e8 il Dr. Leonid Pavel, un fisico nucleare che ha scoperto come trasformare il reattore a fusione delle industrie Wayne in un'arma a neutroni. Juno Temple \u00e8 Jen, amica e complice di Selina. Daniel Sunjata \u00e8 Mark Jones, un militare dei corpi speciali di Gotham al servizio di Gordon per cercare di liberare Gotham dal dominio di Bane. Chris Ellis interpreta Padre Reilly, il sacerdote dell'orfanotrofio in cui \u00e8 cresciuto Blake. Brett Cullen \u00e8 Byron Gilley, un membro del Congresso degli Stati Uniti che viene rapito nel giorno di Harvey Dent da Selina Kyle.\nCillian Murphy \u00e8 ancora una volta il Dr. Jonathan Crane, senza per\u00f2 vestire i panni del suo alter ego lo Spaventapasseri. Liam Neeson riveste i panni di Ra's al Ghul in un cameo dopo \"Batman Begins\", apparendo come allucinazione a Bruce Wayne. Josh Pence \u00e8 Ra's al Ghul da giovane, ruolo presente in \"Batman Begins\", ma allora interpretato in una versione pi\u00f9 adulta da Liam Neeson, anch'egli presente in un cameo. Nestor Carbonell \u00e8 il sindaco di Gotham City Anthony Garcia, ruolo gi\u00e0 vestito in \"Il cavaliere oscuro\". Il cast include anche Aidan Gillen che interpreta Bill Wilson, un agente della CIA; Rob Brown e Desmond Harrington sono due poliziotti; Josh Stewart \u00e8 il braccio destro di Bane nonch\u00e9 membro della Setta delle Ombre; Christopher Judge \u00e8 uno degli scagnozzi di Bane, Noel Guglielmi interpreta un esiliato mentre Tom Conti un prigioniero. William Devane interpreta il Presidente degli Stati Uniti. Aaron Eckhart espresse interesse per tornare per un sequel, anche se Nolan conferm\u00f2 la morte del personaggio. Dent riappare nel film solo con filmati di repertorio dal film \"Il cavaliere oscuro\".\nDiversi membri dei Pittsburgh Steelers hanno un cameo nel film come membri della squadra dei Gotham Rogues, tra cui Ben Roethlisberger, Hines Ward, Troy Polamalu, Willie Colon, Maurkice Pouncey, Mike Wallace, Heath Miller, Aaron Smith, Ryan Clark, James Farrior, LaMarr Woodley e Casey Hampton, e l'allenatore Bill Cowher. Il sindaco di Pittsburgh Luke Ravenstahl appare come avversario dei Rogues, i Rapid City Monuments. Nel 2008, la famiglia Rooney ha venduto una quota di minoranza della squadra a Thomas Tull, il CEO e presidente di Legendary Pictures, e produttore del film. Il senatore degli Stati Uniti Patrick Leahy, che aveva fatto un cameo in \"Il cavaliere oscuro\", \u00e8 tornato in questo film come membro del consiglio della Wayne Enterprises. Thomas Lennon, che era apparso come medico in \"Memento\", interpreta ancora una volta un medico. India Wadsworth interpreta la moglie di Ra's al Ghul e la madre di Talia.\nProduzione.\nSviluppo.\nAll'indomani dell'enorme successo ottenuto con \"Il cavaliere oscuro\", subito il pubblico e i media si sono interrogati riguardo all'eventualit\u00e0 di un terzo episodio del franchise iniziato con \"Batman Begins\", un nuovo film ipotizzato non prima del 2011 anche da Jeff Robinov, presidente della Warner Bros.. Nel dicembre 2008, Nolan ha realizzato una prima bozza della storia, prima di iniziare a lavorare ad \"Inception\". Pi\u00f9 tardi, nel mese di dicembre, Alan F. Horn ha confermato che le discussioni con Nolan circa un terzo film erano in corso, ma ha negato quelle che riguardavano la scelta del cast. Prima che Nolan confermasse il suo ingaggio, Gary Oldman si era detto fiducioso su un suo ritorno nel nuovo film. Solo nell'aprile 2010 la casa di produzione Warner Bros. ha annunciato l'uscita del film per il 20 luglio 2012. Il 27 ottobre Nolan ha rivelato il titolo della pellicola, \"The Dark Knight Rises\".\nChristopher Nolan, regista dei primi due capitoli, ha dichiarato che con \"Il cavaliere oscuro\" aveva voluto creare un film completo senza correre il rischio di tralasciare o rimandare qualcosa ad un eventuale film successivo. Christian Bale, interprete di Batman all'interno di questa trilogia cinematografica, ha parlato delle difficolt\u00e0 di ogni \"terzo capitolo\", cio\u00e8 di creare un sequel ed un \"villain\" migliori del precedente, ma che il provarci rappresenta comunque una sfida. Solo dopo aver terminato \"Inception\", uscito nel luglio 2010, Nolan ha iniziato ad occuparsi di questo terzo capitolo, e nel frattempo ha confermato la sua partecipazione al riavvio del franchise cinematografico di un altro personaggio DC Comics, Superman.\nNolan ha spiegato inoltre che il suo approccio non prevede personaggi quali Robin o il Pinguino. Il primo perch\u00e9 non avrebbe trovato spazio nell'universo creato da questo franchise, pi\u00f9 radicale e credibile di quello del fumetto e il secondo perch\u00e9 sarebbe stato difficile da trasporre nel contesto della saga. Dopo il successo del Joker in \"Il cavaliere oscuro\" i dirigenti dello studio pensarono all'Enigmista come antagonista principale per questo nuovo film, un personaggio simile al villain del secondo film, incoraggiando l'ingaggio di Leonardo DiCaprio. Tuttavia, Nolan ha voluto che l'antagonista fosse totalmente diverso da quanto visto finora e perci\u00f2 ha deciso di utilizzare Bane, per la necessit\u00e0 di avere un personaggio dalla grande forza fisica all'interno del film.\nSceneggiatura.\nIl 9 febbraio 2010 \u00e8 stato annunciato che Nolan aveva deciso lavorare il sequel de \"Il cavaliere oscuro\" e di impegnarsi da l\u00ec a poco al progetto. Poco dopo, David S. Goyer ha iniziato a lavorare alla sceneggiatura assieme a Jonathan Nolan, e quando \u00e8 stato intervistato sui possibili villain del film, ha risposto che negli oltre settant'anni di storie di Batman non mancavano avversari interessanti per un terzo capitolo. Goyer avrebbe lasciato il progetto in fase di pre-produzione per iniziare a lavorare su \"L'uomo d'acciaio\", mentre Jonathan Nolan ha continuato a lavorare su una prima stesura della sceneggiatura, basata sul soggetto elaborato da suo fratello e dallo stesso Goyer.\nIl regista ha dichiarato che la prima bozza di copione ultimata dal fratello si aggirava sulle 400 pagine, ed era colma di eventi e personaggi, in una struttura narrativa che si rifaceva vagamente al romanzo Racconto Di Due Citt\u00e0 di Charles Dickens; passata nelle sue mani l'ultima bozza del fratello, Nolan ha revisionato la sceneggiatura, ponendo ulteriore enfasi sul dramma e la portata emotiva della storia conclusiva, dopodich\u00e9 l'ha consegnata alla Warner nel dicembre 2010.\nLa trama del film \u00e8 ispirata all'arco narrativo ' del 1993 e al suo prologo ', storie in cui esordisce il villain scelto per il film. Altre influenze importanti sono la miniserie \"Il ritorno del cavaliere oscuro\" (1986), in cui Batman torna a Gotham City dopo un'assenza di dieci anni e all'arco \"\" (1999), che raffigura una Gotham City dissestata da un tremendo cataclisma e invasa da bande criminali. Nolan ha negato il ritorno del personaggio di Joker, interpretato nel precedente film dal prematuramente scomparso Heath Ledger, asserendo che \u00abnon si sentirebbe a suo agio\u00bb a parlarne.\nTecniche e fotografia.\nNonostante le molte uscite cinematografiche del 2010 in 3-D, il regista Christopher Nolan si \u00e8 sempre detto poco interessato a tale tecnologia, ed aveva convinto la Warner Bros. a non impiegarla per il film, preferendo le riprese in IMAX, sia per mantenere coerenza con gli episodi precedenti, sia per mantenere intimit\u00e0 nel trattare personaggi cos\u00ec iconici e fuori dal comune come Batman. Il direttore della fotografia Wally Pfister aveva inoltre espresso il desiderio di girare l'intero film in IMAX, tecnica gi\u00e0 largamente impiegata per \"Il cavaliere oscuro\". Pfister ha sottolineato che la sequenza d'apertura del film \u00e8 \u00abimpressionante\u00bb.\nRiprese e location.\nDurante la ricerca delle location nel dicembre 2010, Nolan \u00e8 partito da luoghi come Jodhpur in India, citt\u00e0 in cui \u00e8 ubicata l'antica prigione situata in un profondo pozzo (nel quale Bruce Wayne viene esiliato da Bane), Romania e Michigan. Secondo il \"Romania Insider\", Nolan era interessato al centro storico di Bucarest, Edgar Quinet Street, il Palazzo del Parlamento, e la miniera di sale di Turda. L'inizio delle riprese \u00e8 stato fissato per aprile 2011.\nAlcune riprese si sono svolte a New York, ma per eseguirle sono state segnalate come riprese per \"Magnus Rex\" e \"Fox Hills Green\", due titoli inventati al fine di non attirare troppo l'attenzione. Altre riprese si sono svolte a Newark, nel New Jersey.\nA giugno sono state girate alcune scene presso gli uffici Delta Point di Croydon, un borgo di Londra. Sempre a Londra si sono svolte le riprese per gli interni di Villa Wayne, ad Osterley Park.\nIl set degli esterni per Villa Wayne \u00e8 stato allestito tra il 20 giugno e il 6 luglio a Wollaton Hall, presso Nottingham, un edificio molto simile a Mentmore Towers, utilizzato come Villa Wayne in \"Batman Begins\". Nel corso delle riprese, un camion ha sfondato alcune delle pareti dell'edificio, senza per\u00f2 riportare feriti o danni gravi. Ad inizio luglio sono state effettuate le riprese di numerosi paracadutisti che si sono lanciati da un jet presso il Cairngorm Gliding Club di Feshie Bridge, scena nella quale uno stuntman \u00e8 atterrato da senza paracadute restando per\u00f2 illeso. Presso l'aeroporto di Inverness venivano invece registrate le sequenze con l'aereo militare C130 Hercules. Il 12 luglio sono state girate le sequenze d'azione presso Cardinton.\nIl 5 agosto si sono tenute le riprese della sfida sportiva tra Gotham Rogues e Rapid City Monuments, scena che ha richiesto l'ingaggio di comparse.\nDurante le riprese a Pittsburgh, la controfigura di Anne Hathaway si \u00e8 schiantata contro una telecamera IMAX mentre girava una scena alla guida del Batpod. Tale incidente non ha coinvolto nessun membro della produzione e nessun civile, ma la macchina da presa colpita \u00e8 andata distrutta. Sempre a Pittsburgh, altri incidenti hanno coinvolto uno dei grossi camion che scaricano le attrezzature per le riprese, che ha preso in pieno l'ingresso della Wollaton Hall (dove \u00e8 stato allestito il set di Villa Wayne) sfondando una parte del muro e rimanendo incastrato, mentre il secondo incidente ha coinvolto, invece, il Batwing che ha preso in pieno un palo della luce mentre era in movimento per le strade della citt\u00e0.\nDesign.\nCostumi.\nLa costumista Lindy Hemming ha spiegato che Bane utilizza una maschera per inalare un gas analgesico che, secondo il regista Christopher Nolan, \"ha la funzione di mantenere il dolore appena al di sotto della soglia\". Nella progettazione del costume di Bane, Hemming lo aveva bisogno per guardare \"come un insieme di tutti i pezzi che ha portato con s\u00e9 da luoghi molto remoti. Alcune parti della giacca, sono prese da frammenti di una vecchia tenda militare. I suoi vestiti sono militari, ma non sono in alcun modo un'uniforme\". Hemming ha anche progettato la maschera di Bane in modo che sembrasse \"animalistica\". Il supervisore dei costumi Graham Churchyard ha creato un modello tridimensionale del volto e del cranio di Tom Hardy per disegnare la maschera, permettendo alla maschera di adattarsi perfettamente ai contorni del volto di Hardy. Hemming ha disegnato personalmente il cappotto di Bane, che ha impiegato due anni a completare. Prendendo ispirazione da giacche dell'esercito svedese e della Rivoluzione Francese, \u00e8 stato progettato per far assomigliare Bane ad un dittatore e rivoluzionario. Il disegno \u00e8 stato difficile perch\u00e9 Lindy Hemming ha cercato di trovare un sarto a Los Angeles che potesse fare lo \"shearling\".\nIl batcostume era costituito da 110 pezzi separati, ognuno dei quali doveva essere replicato decine di volte nel corso della produzione. Lo strato di base \u00e8 stato fatto di una maglia di poliestere che viene utilizzata dai militari e dai praticanti di sport high-tech a causa della sua traspirabilit\u00e0 e delle propriet\u00e0 di assorbimento dell'umidit\u00e0. Pezzi stampati di uretano flessibile sono stati poi fissati alla maglia, per formare la placcatura dell'armatura. Pannelli in fibra di carbonio sono stati collocati all'interno delle sezioni sulle gambe, sul torace e sull'addome. Il cappuccio \u00e8 stato scolpito da un calco del viso di Bale per aderire perfettamente al suo volto. Il vestito non ha subito cambiamenti dal film precedente.\nNella creazione del costume di Selina Kyle, sono stati utilizzati due strati di materiale, con lo strato esterno in spandex ricoperto di poliuretano. Il costume era costituito anche da guanti a gomito, una cintura e stivali alti fino alla coscia con tacchi a spillo.\nVeicoli.\nIl personaggio di Bruce Wayne guida una Aventador LP700-4 color argento, impiegata durante le riprese a Wollaton Hall; in \"Batman Begins\" venne scelta una Murci\u00e9lago (\"pipistrello\" in lingua spagnola), mentre ne \"Il cavaliere oscuro\" Wayne usava una Murci\u00e9lago LP640, tutti veicoli Lamborghini. Come nei capitoli precedenti, \u00e8 presente la Tumbler.\nEffetti speciali.\nIncaricato della supervisione agli effetti speciali digitali \u00e8 Paul J. Franklin, gi\u00e0 collaboratore di Nolan e candidato ai premi Oscar per il suo lavoro in \"Inception\" (premiato con la statuetta) e \"Il cavaliere oscuro\". Il responsabile degli effetti speciali meccanici invece \u00e8 Chris Corbould, anch'egli collaboratore abituale di Nolan e vincitore dell'oscar per gli effetti speciali di \"Inception\".\nColonna sonora.\nHans Zimmer, gi\u00e0 autore della colonna sonora dei due capitoli precedenti, ha sottolineato come Nolan gli offra libert\u00e0 creativa, e lo incoraggi ad osare. Per questa colonna sonora, che vorrebbe maggiormente epica, si \u00e8 preparato ascoltando Giuseppe Verdi ed Alison Goldfrapp. La colonna sonora \u00e8 in vendita dal 17 luglio 2012, dopo essere stata resa disponibile in streaming dal 10 luglio. All'interno dell'edizione CD \u00e8 presente un codice per scaricare tre tracce bonus intitolate \"Bombers Over Ibiza - Junkie XL Remix\", \"No Stone Unturned\", e \"Risen From Darkness.\" Invece, per l'edizione digitale, sono disponibili due tracce bonus: \"The Shadows Betray You\" e \"The End\".\nNon appare tra le tracce della colonna sonora, ma nella scena del ballo tra Bruce Wayne e Selina Kyle, la musica \u00e8 di Ravel \"Pavane pour une infante d\u00e9funte\".\nPromozione.\nCampagna virale.\nCome gi\u00e0 accaduto per \"Il cavaliere oscuro\", anche per \"Il cavaliere oscuro - Il ritorno\" Warner Bros. ha organizzato una campagna virale. L'operazione \u00e8 iniziata nel maggio 2011, quando alcuni fan hanno riscontrato che il sottofondo musicale presente nel sito web ufficiale del film (\"TheDarkKnightRises.com\") rimandava ad un account Twitter (\"@TheFireRises\"), che a sua volta permetteva di scoprire la prima immagine ufficiale della pellicola, ossia Tom Hardy nei panni di Bane. Nel dicembre successivo, attraverso la decodifica di alcune coordinate sul sito \"OperationEarlyBird.com\", ad alcuni fan \u00e8 stato possibile visionare i primi minuti del film in esclusiva in una sala IMAX. Nel frattempo, emergono alcuni finti bollettini della CIA dedicati a Leonid Pavel, scienziato russo sul cui account Twitter (\"@LeonidPavel\") si poteva arguire che fosse in fuga, mentre alcune testate giornalistiche ricevono un pacco contenente magliette con il logo \"The Fire Rises\" ed una \"mappa del colpo di Bane\" (\"Bane's Strike Map\") di Gotham City.\nAlla fine di aprile un nuovo gioco virale \u00e8 stato lanciato all'indirizzo \"tdkr07202012.com\".\nTrailer e locandine.\nLa prima locandina ufficiale, con l'immagine dei palazzi di Gotham City che cadono a pezzi la cui apertura al cielo crea il logo del pipistrello, \u00e8 stata pubblicata sul sito web ufficiale il 12 luglio 2011.\nIl primo \"teaser trailer\" di un minuto e 33 secondi \u00e8 stato distribuito online il 18 luglio 2011 e proiettato nelle sale statunitensi prima dell'inizio del film \"Harry Potter e i Doni della Morte - Parte 2\". Il secondo trailer, della durata di due minuti, \u00e8 stato distribuito online il 19 dicembre. Proprio quest'ultimo trailer, nel quale compare per la prima volta la figura di Bane, ha destato molte critiche tra gli spettatori anglosassoni: il villain indossa infatti una maschera che rendeva estremamente difficile comprenderne le parole. Se la Warner Bros. sembrava intenzionata a soddisfare le esigenze degli spettatori, auspicando una \"pulizia\" della voce del personaggio, Nolan si \u00e8 detto invece irremovibile: il compromesso \u00e8 stato raggiunto abbassando i rumori di fondo, cos\u00ec da rendere pi\u00f9 chiara la voce di Bane.\nUn terzo trailer del film \u00e8 stato diffuso dalla Warner Bros. il 1\u00ba maggio.\nDistribuzione.\nLa casa di produzione Warner Bros. ha ufficializzato la distribuzione del film nelle sale statunitensi per il 20 luglio 2012. Il 6 luglio 2012, la Warner Bros. ha tenuto una speciale proiezione in IMAX del film per pi\u00f9 di un centinaio di giornalisti e critici. Tuttavia, alcuni problemi di sincronizzazione con il suono e l'immagine hanno costretto lo studio di rinviare la proiezione di un giorno. Il film ha poi ha debuttato il 16 luglio presso l'AMC Lincoln Square Theater di New York, seguita da una prima europea il 18 luglio di Leicester Square a Londra, Inghilterra. In Australia e Nuova Zelanda \u00e8 stato proiettato nelle sale il 19 luglio, mentre in Nord America e nel Regno Unito il giorno seguente. In Italia \u00e8 uscito il 29 agosto 2012 ed \u00e8 stato distribuito in versione 4K nativo.\nEdizione italiana.\nL'edizione italiana del film \u00e8 curata dalla CDC Sefit Group per quanto concerne adattamento dialoghi e direzione del doppiaggio da Marco Mete. I doppiatori del film precedente sono stati riconfermati tutti a parte quello di Lucius Fox, doppiato stavolta da Ugo Maria Morosi e non pi\u00f9 da Renato Mori (non pi\u00f9 attivo per problemi di salute).\nEdizioni home video.\nBlu-ray e DVD.\nIl film \u00e8 stato pubblicato il 28 novembre 2012 a Hong Kong e in Nuova Zelanda. Il 3 dicembre, \u00e8 stato rilasciato nel Regno Unito, e il 4 dicembre, \u00e8 stato rilasciato negli Stati Uniti e in Italia. \u00c8 disponibile in Blu-ray e DVD in download digitale. In concomitanza con l'uscita di questo film, \u00e8 uscito un box set della trilogia del cavaliere oscuro.\nAccoglienza.\nCritica.\nIl film ha ricevuto recensioni molto positive da parte della critica. Molti lo hanno definito uno dei migliori film del 2012, e uno dei migliori film di supereroi di tutti i tempi.\nL'aggregatore di recensioni cinematografiche Rotten Tomatoes ha assegnato un punteggio di approvazione dell'87% basato su 368 recensioni e una valutazione media di 8.00/10. Il consenso critico del sito web recita: \"\"Il cavaliere oscuro - Il ritorno\" \u00e8 un film d'azione ambizioso, ponderato e potente che conclude il franchise di Christopher Nolan in modo spettacolare.\" Metacritic, un altro aggregatore di recensioni, ha assegnato al film un punteggio medio ponderato di 78 su 100, basato su 45 critici, indicando \"generalmente recensioni favorevoli\".\nIl \"Daily Telegraph\" ha assegnato al film un punteggio massimo di cinque stelle, affermando che si tratta di \"un film di supereroi senza un supereroe\", lodando la performance di Tom Hardy, nonch\u00e9 l'intricata trama e narrativa del film. Kenneth Turan del \"Los Angeles Times\" pensava che il film fosse \"potente, persuasivo e ipnotico\" e che fosse \"pi\u00f9 di un eccezionale film di supereroi, \u00e8 un film magistrale sotto ogni punto di vista\". Roger Ebert del \"Chicago Sun-Times\" ha dato al film tre stelle su quattro, affermando che \"il film inizia lentamente con una trama oscura e troppi nuovi personaggi, ma raggiunge un climax sensazionale.\" \u00c8 stato selezionato tra i migliori 10 film del 2012 secondo l\"'American Film Institute\".\nTom Charity della \"CNN\" ha affermato che il film \u00e8 una \"conclusione deludente, goffa e ampollosa di una serie superiore\" e lo ha definito il peggior film di Nolan. Anthony Lane di \"The New Yorker\" afferma che \"la storia \u00e8 densa, troppo lunga e costellata di riferimenti che avranno senso solo per coloro che sono intimi con le precedenti escursioni di Nolan\".\nIncassi.\nIl film ha incassato globalmente dollari, di cui dollari in America del Nord e dollari nel resto del mondo, diventando cos\u00ec il secondo film della serie di film di Batman a guadagnare 1 miliardo di dollari e il terzo film di maggior incasso del 2012, entrando cos\u00ec nella lista dei film di maggiore incasso della storia del cinema.\nAltri media.\nVideogioco.\nGameloft ha sviluppato il videogioco omonimo ispirato al film per Tablet e Smartphone. Il sito IGN ha dato al gioco un voto di 5.5 su 10.\nRomanzo.\nIl romanzo del film, scritto dall'autore Greg Cox e pubblicato da Titan Books, \u00e8 stato rilasciato assieme al film il 24 luglio 2012.\nFumetti.\nDue fumetti digitali, \"Batman Origins\" e \"The Dark Knight Rises: Prologue\", sono stati rilasciati esclusivamente per i dispositivi Nokia Lumia. \u00c8 stata messa in commercio anche un'applicazione del film con trailer, sfondi per desktop, orari del film e quiz su Batman. Edizioni limitate del Lumia 710, Lumia 800 e Lumia 900 sono stati rilasciate con inciso il logo di Batman.\nCasi mediatici.\nIn occasione dell'anteprima di mezzanotte tenutasi a Denver, capitale del Colorado, il 20 luglio 2012, un ragazzo armato, James Holmes di 24 anni, e con il volto coperto da una maschera antigas, ha fatto fuoco sugli spettatori, uccidendo 12 persone e ferendone altre 58. Il ragazzo \u00e8 stato identificato dalla polizia ed arrestato poco dopo il loro arrivo sulla scena del crimine. I primi rapporti hanno dichiarato che Holmes si \u00e8 identificato come \"il Joker\", al momento del suo arresto.\nWarner Bros. ha annullato a Parigi, Messico e Giappone le anteprime del film, e sospeso la campagna di marketing del film in Finlandia. Diverse reti di trasmissione hanno sospeso gli spot televisivi per il film negli Stati Uniti. Il trailer di \"Gangster Squad\", un altro film della Warner Bros. incluso nella giornata della proiezione de \"Il cavaliere oscuro - Il ritorno\", \u00e8 stato rimosso in quanto contiene una scena che mostra un gangster sparare con fucili e mitragliatori presso gli spettatori in un cinema.\nIl regista Christopher Nolan ha rilasciato una dichiarazione pubblica in cui definisce il gesto \"profondamente selvaggio\". Altre stelle del film hanno rilasciato dichiarazioni che esprimono le loro condoglianze, mentre Christian Bale \u00e8 andato a trovare i sopravvissuti."}
{"id": "3195265", "revid": "347225", "url": "https://it.wikipedia.org/wiki?curid=3195265", "title": "DLL Injection", "text": ""}
{"id": "3195273", "revid": "599013", "url": "https://it.wikipedia.org/wiki?curid=3195273", "title": "Sun Wen", "text": "Carriera.\nCon 106 reti siglate detiene il record di marcature per la nazionale cinese.\nHa partecipato ai Giochi olimpici del 1996 e del 2000. In quest'ultima edizione ha vinto la medaglia d'argento."}
{"id": "3195274", "revid": "599013", "url": "https://it.wikipedia.org/wiki?curid=3195274", "title": "Rad\u011bjovice", "text": "Rad\u011bjovice pu\u00f2 riferirsi a diversi toponimi della Repubblica Ceca:"}
{"id": "3195275", "revid": "76963", "url": "https://it.wikipedia.org/wiki?curid=3195275", "title": "Robert Anning Bell", "text": "Biografia.\nNato da Robert George Bell, un salumiere, e Mary Charlotte Knight, studi\u00f2 alla \"University College School\" fino all'et\u00e0 di 15 anni. Pass\u00f2 poi al \"Westminster College of Art\" ed alla \"Royal Academy Schools\" trasferendosi poi a Parigi per un anno di studio presso il pittore Morot Aim\u00e8. Dopo il suo rientro in Inghilterra, fino al 1890 condivide uno studio con lo scultore George Frampton e compie un viaggio di studio in Italia.\nCon Frampton realizz\u00f2 una serie di disegni per una pala d'altare che venne esposta alla \"Arts and Crafts Exhibition Society\" e successivamente installata nella Chiesa di Santa Chiara a Liverpool. Dal 1895 al 1899 Bell fu istruttore presso la scuola di architettura dell'Universit\u00e0 di Liverpool. Durante questo periodo egli si associ\u00f2 con la \"Della Robbia Pottery\" di Birkenhead mentre stava diventando sempre pi\u00f9 noto come grafico editoriale e illustratore.\nNel 1911, Bell venne nominato capo della sezione design alla \"Glasgow School of Art\" e dal 1918 al 1924 \u00e8 stato professore di design presso il \"Royal College of Art\". Ha continuato a dipingere ed esporre alla \"Royal Academy\", al \"New Art Club\" e alla \"Royal Watercolour Society\".\nAutore di opere di contenuto figurativo e fantasioso, spazi\u00f2 tra le tele ad olio, tempera, acquarello, per proseguire con l'illustrazione di libri, design di tessuti, stucchi in gesso, mosaici e vetrate."}
{"id": "3195276", "revid": "287204", "url": "https://it.wikipedia.org/wiki?curid=3195276", "title": "Campionato sudamericano di calcio Under-20 2003", "text": "Il Campionato sudamericano di calcio Under-20 2003, 20\u00aa edizione della competizione organizzata dalla CONMEBOL e riservata a giocatori Under-20, \u00e8 stato giocato in Uruguay. Le quattro migliori classificate si sono qualificate per il Campionato mondiale di calcio Under-20 2003.\nPartecipanti.\nPartecipano al torneo le rappresentative delle 10 associazioni nazionali affiliate alla Confederaci\u00f3n sudamericana de F\u00fatbol:\nCitt\u00e0.\nLa Federazione calcistica uruguaiana scelse come luoghi deputati a ospitare la manifestazione le citt\u00e0 di Montevideo, Maldonado e Colonia del Sacramento.\nFormato.\nFase a gironi.\nLe 10 squadre partecipanti alla prima fase sono divise in due gruppi da cinque ciascuno e si affrontano in un girone all'italiana con gare di sola andata. Passano al secondo turno le prime tre classificate in ogni gruppo.\nIn caso di arrivo a pari punti in classifica, la posizione si determina seguendo in ordine:"}
{"id": "3195278", "revid": "121418489", "url": "https://it.wikipedia.org/wiki?curid=3195278", "title": "Nino Bizzarri", "text": "Biografia.\nDopo gli studi di architettura, ha collaborato a riviste specializzate quali \"Rivista del cinematografo\" e \"Ombre rosse\". Inizia la sua carriera nel 1974 come assistente alla regia di Roberto Rossellini con \"Anno uno\". Ha scritto e diretto diversi film (mediometraggi, lungometraggi e documentari) sia per la televisione che per il cinema, tra cui: \"Cantar di tempi oscuri\" (1978), \"La seconda notte\" (1986), \"Fiori di siepe\" (1988), \"Segno di fuoco\" (1991), \"Correre contro\" (1996) e \"Quando una donna non dorme\" (1999-2000). Dal 1997 ha realizzato documentari tra cui: \"Rossellini sotto il vulcano\", \"Per Yves Montand\", \"L'anima in luce\", \"Dov'\u00e8 la fenice\", \"Maschere\", \"L'arte di Carolyn Carlson\", \"Piccolo sole, vita e morte di Henri Crolla\", \"Ombre Lucenti\" e \"L'uomo segreto\"."}
{"id": "3195279", "revid": "599013", "url": "https://it.wikipedia.org/wiki?curid=3195279", "title": "Rad\u011btice", "text": "Rad\u011btice pu\u00f2 riferirsi a diversi toponimi della Repubblica Ceca:"}
{"id": "3195280", "revid": "179980", "url": "https://it.wikipedia.org/wiki?curid=3195280", "title": "Mart\u00edn Emilio V\u00e1squez", "text": ""}
{"id": "3195281", "revid": "1442080", "url": "https://it.wikipedia.org/wiki?curid=3195281", "title": "Croatian Indoors 1998 - Singolare", "text": "Il singolare del torneo di tennis Croatian Indoors 1998, facente parte dell'ATP Tour, ha avuto come vincitore Goran Ivani\u0161evi\u0107 che ha battuto in finale Greg Rusedski 7-63, 7-65"}
{"id": "3195282", "revid": "124271671", "url": "https://it.wikipedia.org/wiki?curid=3195282", "title": "Rainbow CGI", "text": "Rainbow CGI \u00e8 uno studio di animazione specializzato nella produzione di film e serie televisive realizzate in CGI, divisione di Rainbow S.p.A..\nRainbow CGI \u00e8 la divisione del Gruppo Rainbow che si occupa di produzione di film e di serie televisive in animazione 3D, oltre che di VFX e pubblicit\u00e0. Crea contenuti per tutti i media: Cinema, TV, Web, DVD, Magazine, Videogiochi e tutte le categorie di prodotti legati al licensing.\nStoria.\nFondata a Roma nel 2006 da Iginio Straffi e Francesco Mastrofini, Rainbow CGI ha realizzato il primo lungometraggio italiano in CGI ed \u00e8 l\u2019unico Studio italiano ad aver realizzato quattro film di animazione 3D per il cinema e oltre un centinaio di episodi per seriali TV e web. L'azienda \u00e8 nata con l'intento di realizzare serie TV e lungometraggi in CGI."}
{"id": "3195284", "revid": "184755", "url": "https://it.wikipedia.org/wiki?curid=3195284", "title": "Ran\u00e1", "text": "Ran\u00e1 pu\u00f2 riferirsi a diversi toponimi della Repubblica Ceca:"}
{"id": "3195285", "revid": "1305772", "url": "https://it.wikipedia.org/wiki?curid=3195285", "title": "Homecoming (Green Day)", "text": "Homecoming \u00e8 la dodicesima canzone dell'album \"American Idiot\" del gruppo pop punk statunitense Green Day, edito nel 2004.\nLa canzone dura oltre 9 minuti e si pu\u00f2 definire come mini opera punk, simmetrica a \"Jesus of Suburbia\".\nStruttura.\nLa canzone \u00e8 composta da 5 parti:\nIn questa parte del brano si parla del suicidio di St.Jimmy (il ragazzo conosciuto da Jimmy nell'album), paragonato al suicidio mentale dello stesso Jimmy, che prima considerava St. Jimmy come un'entit\u00e0 pi\u00f9 saggia di lui, ma dopo ammette che egli \u00e8 soltanto un suo tentativo mentale di entrare nella societ\u00e0.\nDopo un'introduzione solo vocale, inizia la canzone vera e propria in stile punk. Dopo due strofe e due ritornelli, inizia la seconda parte\nQuesta parte di canzone parla dei problemi affrontati da Jimmy nel suo viaggio.\n\u00c8 pi\u00f9 melodica della prima parte, infatti \u00e8 pi\u00f9 in stile pop rock. Non ha un ritornello, e dopo alcune strofe prende un ritmo incalzante con cori in sottofondo.\nCantata da Mike Dirnt, \u00e8 la parte pi\u00f9 lenta del brano. L'accompagnamento \u00e8 eseguito solo dalla batteria. In questa parte si parla della solitudine di Jimmy. Il ritornello di questa parte \u00e8 presente anche all'inizio di Letterbomb.\nCantata da Tr\u00e9 Cool parla della freneticit\u00e0 della vita del batterista stesso. \u00c8 pi\u00f9 orecchiabile di \"Nobody likes you\", e pi\u00f9 simile a \"East 12th st.\".\n\u00c8 la parte pi\u00f9 lunga del brano, che parla del ritorno a casa di Jimmy, che non ha concluso niente nel suo viaggio. Dopo qualche strofa in stile \"The death of St.Jimmy\" inizia una parte molto lenta simile a \"Nobody likes you\", nella quale Billie Joe Armstrong ripete molte volte il titolo della parte. Dopo la conclusione, senza musica, viene nuovamente ripetuto il ritornello di \"Nobody likes you\"."}
{"id": "3195287", "revid": "1543377", "url": "https://it.wikipedia.org/wiki?curid=3195287", "title": "Matematica applicata", "text": "La matematica applicata \u00e8 un ramo della matematica che si occupa dello studio delle tecniche matematiche usate nell'applicare le conoscenze matematiche ad altri campi scientifici e tecnici.\nStoria.\nStoricamente, la matematica applicata consiste principalmente dell'analisi applicata, e in particolare delle equazioni differenziali, della teoria dell'approssimazione (che interpretata largamente, include rappresentazioni matematiche, metodi di analisi asintotica, calcolo delle variazioni, e l'analisi numerica), e le probabilit\u00e0 applicate.\nQueste aree della matematica sono relative direttamente allo sviluppo della meccanica classica di Newton, e infatti, la distinzione fra matematici e fisici non era ancora definita nettamente prima della met\u00e0 del XIX secolo.\nQueste origini hanno lasciato una eredit\u00e0 pedagogica negli Stati Uniti: fino all'inizio del ventesimo secolo, argomenti come la meccanica classica venivano spesso insegnati nei dipartimenti di matematica applicata delle universit\u00e0 americane piuttosto che nei dipartimenti di fisica, e meccanica dei fluidi pu\u00f2 ancora essere insegnata nei dipartimenti di matematica applicata. La finanza quantitativa viene tuttora insegnata nelle facolt\u00e0 di matematica in molte universit\u00e0 e la matematica finanziaria \u00e8 considerata un ramo della matematica applicata. Le facolt\u00e0 di ingegneria e di informatica hanno tradizionalmente fatto uso della matematica applicata.\nDescrizione.\nDivisioni.\nNon c'\u00e8 un chiaro consenso su quali siano i vari rami della matematica applicata. Tali categorizzazioni sono rese difficili dal modo in cui la matematica e la scienza si evolvono nel tempo, e anche dal modo in cui le universit\u00e0 organizzano dipartimenti, corsi e lauree. Nelle universit\u00e0 \u00e8 invalso genericamente il nome di corsi come \"Metodi matematici\" per l'ingegneria, per la fisica, per la chimica o la biologia.\nStoricamente, la matematica applicata consisteva principalmente nella teoria dell'approssimazione (ampiamente interpretata, includendo le rappresentazioni, i metodi asintotici, l'analisi numerica) e nella teoria della probabilit\u00e0 applicata.\nOggi, queste restrizioni disciplinari hanno perso molto del loro significato. Pur restando vero che alcune branche della matematica hanno un immediato e quasi esclusivo interesse applicativo (fisica matematica, analisi numerica, statistica matematica, programmazione matematica, analisi armonica ...), anche ricerche un tempo considerate assolutamente \"pure\" vengono sempre pi\u00f9 spesso applicate alla soluzione di problemi concreti. Tra gli esempi pi\u00f9 noti vi sono l'uso della logica matematica nei linguaggi di programmazione e della teoria dei numeri in crittografia.\nUtilit\u00e0.\nStoricamente, la matematica \u00e8 stata particolarmente importante per le scienze naturali e l'ingegneria. Comunque a partire dalla seconda guerra mondiale, applicazioni al di l\u00e0 dei campi della fisica hanno favorito la creazione di nuove aree della matematica, come la teoria dei giochi e la teoria della scelta sociale, che sono derivate da considerazioni economiche.\nL'avvento del computer ha permesso nuove applicazioni: lo studio e l'uso della stessa tecnologia del computer (informatica teorica) per studiare i problemi che sorgono da altre aree della scienza (scienza computazionale) come anche la matematica del calcolo (per esempio, informatica teorica, algebra, analisi numerica). La statistica \u00e8 probabilmente l'applicazione matematica pi\u00f9 adattabile a diversi contesti, da quelli tecnico-scientifici a quelli sociali. Diverse scienze sociali infatti, stanno sfruttando diversi metodi derivanti dalla matematica, necessari per la formalizzazione di sistemi complessi caratteristici dei modelli sociali.\nStato nei dipartimenti accademici.\nLe istituzioni accademiche non sono coerenti nel modo in cui raggruppano ed etichettano le lezioni, i programmi e i diplomi in matematica applicata. In alcune scuole \u00e8 presente un singolo dipartimento di matematica, mentre altre hanno dipartimenti separati per Matematica applicata e Matematica pura. \u00c8 molto comune per i dipartimenti di statistica essere separati nelle scuole con differenti programmi di laurea, ma molte istituzioni universitarie includono statistica nel dipartimento di matematica.\nMatematica per l'ingegneria.\nLa matematica per l'ingegneria \u00e8 quella parte della matematica applicata che trova utilizzazione nelle scienze ingegneristiche, in particolare per la soluzione di problematiche concrete e complesse che necessitano di analisi modellistiche/numeriche oppure probabilistiche/statistiche.\nIn molte universit\u00e0 esistono specifici corsi universitari di preparazione. Nel panorama accademico italiano, ad esempio, sono stati istituiti vari percorsi di studi, con varie denominazioni (matematica per l'ingegneria, ingegneria matematica, o ingegneria dei modelli), per il conseguimento di lauree sia di primo sia di secondo livello: al Politecnico di Milano (laurea di primo e secondo livello), all'Universit\u00e0 degli Studi di Padova (laurea di secondo livello), al Politecnico di Torino (laurea di primo e secondo livello), all'Universit\u00e0 dell'Aquila (solo laurea magistrale), all'Universit\u00e0 di Roma Tor Vergata (laurea magistrale), all'Universit\u00e0 di Napoli Federico II (solo laurea magistrale).\nCaratteristiche.\nStoricamente, la matematica per l'ingegneria fa ampio uso dell'analisi matematica: equazioni differenziali, analisi reale e complessa (compreso il calcolo vettoriale e tensoriale), teoria dell'approssimazione (intesa in senso ampio, fino a includervi l'analisi asintotica, il calcolo delle variazioni, e la teoria delle perturbazioni, i sistemi dinamici, l'analisi numerica, l'analisi di Fourier, ma anche algebra lineare e probabilit\u00e0). Vi sono poi branche pi\u00f9 specializzate, come l'ottimizzazione ingegneristica e la statistica applicata all'ingegneria.\nQueste aree della matematica sono strettamente legate allo sviluppo della fisica newtoniana. Questa sviluppo ha lasciato una traccia anche nell'insegnamento universitario: fino all'inizio del XX secolo, materie come la meccanica classica erano spesso insegnate nei dipartimenti di matematiche applicate delle universit\u00e0 statunitensi, mentre la fluidodinamica pu\u00f2 essere insegnata ancora sia nei dipartimenti di matematica sia nei dipartimenti di ingegneria.\nIl successo ottenuto dall'uso dei metodi numerici con l'ausilio dei computer ha portato all'emergere di discipline come la matematica computazionale, la scienza computazionale, e l'ingegneria computazionale (le prime due sono spesso conglobate), in cui, a volte, si fa uso di sistemi di calcolo ad alte prestazioni per la simulazione di fenomeni fisici e per la soluzione di problemi per la scienza e l'ingegneria. Questi campi sono spesso considerati interdisciplinari, ma sono anche di interesse specifico per la matematica ingegneristica.\nAmbiti.\nQuesto ramo della matematica \u00e8 necessario in diversi ambiti per risolvere problemi complessi di ingegneria con metodi molto diversi tra loro, tra cui:\nObiettivi specifici.\nUn ingegnere matematico ha una solida preparazione matematica di base e possiede abilit\u00e0 nel campo della fisica e in informatica, che permettono di comprendere e descrivere i problemi dell'ingegneria. Per questo risulta capace di:"}
{"id": "3195290", "revid": "767487", "url": "https://it.wikipedia.org/wiki?curid=3195290", "title": "Bozzetto per lo Schiavo giovane", "text": "Il Bozzetto per lo Schiavo giovane \u00e8 un modello in cera per scultura (h 16,5\u00a0cm) attribuito a Michelangelo, databile al 1516-1519 circa e conservato alla Galleria dell'Accademia a Firenze.\nStoria e descrizione.\nL'opera, generalmente ritenuta autografa, \u00e8 un modello per lo \"Schiavo giovane\" per la tomba di Giulio II, statua non-finita oggi alla Galleria dell'Accademia a Firenze. Si sa che Michelangelo produsse numerosi modellini delle sue opere, soprattutto in cera e in terracotta, che venivano poi via via distrutti. Quando la fama dell'artista inizi\u00f2 ad essere grande, alcuni di questi modellini vennero conservati e collezionati, come avvenne anche ai suoi disegni e schizzi. I modellini servivano anche per un particolare processo scultoreo, che prevedeva l'immersione in acqua della scultura: abbassando gradualmente il livello del liquidi si poteva avere un'idea dei livelli orizzontali della statua e riportarli sul marmo.\nIl nucleo pi\u00f9 numeroso di bozzetti michelangioleschi si trova a casa Buonarroti a Firenze. Il problema pi\u00f9 considerevole di queste opere \u00e8 l'attribuzione che, nella scarsit\u00e0 di fonti documentarie e d'archivio, \u00e8 spesso controversa o comunque priva di certezze assolute."}
{"id": "3195291", "revid": "486946", "url": "https://it.wikipedia.org/wiki?curid=3195291", "title": "Diritto antitrust", "text": ""}
{"id": "3195292", "revid": "1442080", "url": "https://it.wikipedia.org/wiki?curid=3195292", "title": "Dubai Tennis Championships 1998 - Singolare", "text": "Il singolare del torneo di tennis Dubai Tennis Championships 1998, facente parte dell'ATP Tour, ha avuto come vincitore \u00c0lex Corretja che ha battuto in finale F\u00e9lix Mantilla 7-6(0) 6-1."}
{"id": "3195299", "revid": "287204", "url": "https://it.wikipedia.org/wiki?curid=3195299", "title": "Sovratensione (elettrochimica)", "text": "In elettrochimica, con il termine sovratensione (in inglese \"overpotential\") si indica la differenza tra il potenziale di elettrodo alle condizioni attuali (con un valore di intensit\u00e0 di corrente circolante qualsiasi) e il potenziale di elettrodo all'equilibrio (cio\u00e8 in assenza di circolazione di corrente).\nIn formule:\ndove:\nLa sovratensione \u00e8:\nLa sovratensione \u00e8 una misura dell'efficienza voltaica di una cella elettrochimica: in particolare in una cella elettrolitica (che trasforma energia elettrica in energia chimica) all'aumentare della sovratensione aumenta la quantit\u00e0 di energia elettrica da fornire alla cella, mentre in una cella galvanica (che trasforma energia chimica in energia elettrica) all'aumentare della sovratensione diminuisce la quantit\u00e0 di energia elettrica che viene erogata dalla cella; in entrambi i casi la sovratensione agisce come una dissipazione, generando calore.\nIl valore della sovratensione varia a seconda della particolare cella adoperata e delle condizioni operative, anche per celle dove avviene la stessa reazione.\nSovratensione come dissipazione.\nLa sovratensione \u00e8 correlata alla potenza termica dissipata per effetto Joule dalla cella elettrochimica attraverso la relazione:\nin cui:\nSovratensione anodica, sovratensione catodica e caduta ohmica.\nUna generica cella elettrochimica \u00e8 costituita da due semielementi (o \"semicelle\"), ciascuno dei quali \u00e8 caratterizzato da un potenziale di elettrodo.\nLa sovratensione pu\u00f2 essere quindi suddivisa nei seguenti contributi:\nLa sovratensione di cella, data dalla differenza dei potenziali di elettrodo, \u00e8 legata ai contributi della sovratensione (anodica e catodica e caduta ohmica) dalla relazione:\ndove:\nContributi della sovratensione.\nLa sovratensione pu\u00f2 essere quindi scomposta in pi\u00f9 contributi a seconda del meccanismo che determina la polarizzazione; si hanno quindi i seguenti contributi:\nTalvolta le cadute ohmiche vengono indicate come \"sovratensione per polarizzazione ohmica\" \u03b7\u03a9.\nSovratensione e polarizzazione.\nLa polarizzazione in un sistema elettrochimico determina una variazione di potenziale, che \u00e8 appunto la sovratensione.\nLa sovratensione per polarizzazione di concentrazione si pu\u00f2 determinare a partire dall'equazione di Nernst modificata:\nin cui:\nSovratensione per trasferimento di carica.\nLa sovratensione per trasferimento di carica (anche detta sovratensione di attivazione) si ricava dall'equazione di Butler-Volmer:\ndove:\nNel caso particolare in cui si abbiano elevati valori di sovratensione, l'equazione di Butler-Volmer si riduce nell'equazione di Tafel:\nin cui:\nCaduta ohmica.\nLa sovratensione per polarizzazione ohmica si ricava dalla legge di Ohm:\nin cui"}
{"id": "3195310", "revid": "121578514", "url": "https://it.wikipedia.org/wiki?curid=3195310", "title": "Onmy\u014dd\u014d", "text": "L' \u00e8 nella cultura esoterica giapponese un misto di occultismo e di scienze naturali, sviluppato su una base della filosofia cinese, del Wu Xing (i cinque elementi) e dello yin e yang, introdotta in Giappone all'inizio del VI secolo. Accettate come un sistema pratico di divinazione, queste pratiche furono influenzate ulteriormente dal taoismo, buddhismo e dallo shintoismo, evolvendosi nel sistema dell\u2019\"onmy\u014dd\u014d\" all'incirca nel tardo VII secolo. Inizialmente sotto il controllo del governo imperiale e poi sotto quello della famiglia Tsuchimikado, a met\u00e0 del XIX secolo le pratiche furono proibite perch\u00e9 considerate come superstizione, e molti praticanti si unirono a gruppi shintoisti settari.\nOnmy\u014dji.\nGli sono i praticanti dell'onmy\u014dd\u014d, specialisti nelle arti magiche e nella divinazione.\nAl tempo della massima diffusione del taoismo nel periodo Heian (794\u20131185) (periodo in cui vi era un assoluto monopolio di tale religione), gli Onmy\u014dji erano i pi\u00f9 alti dignitari di corte, venivano consultati prima dell'edificazione di importanti citt\u00e0 per ottenere i massimi auspici possibili dalla loro ubicazione.\nSi dice che possano evocare e controllare degli spiriti chiamati shikigami (o shikijin).\nFra i pi\u00f9 celebri si ricorda Abe no Seimei (921\u20131005) a cui venne eretto un tempio dopo la sua morte.\nOpere.\nIn molti manga e anime si narrano delle gesta degli Onmy\u014dji, come nel caso dei personaggi delle CLAMP Subaru Sumeragi, Seishiro Sakurazuka e Tokyo Ravens.\nCollegamenti esterni.\nLo onmyodo e lo shintoismo "}
{"id": "3195311", "revid": "1442080", "url": "https://it.wikipedia.org/wiki?curid=3195311", "title": "St. Petersburg Open 1998 - Singolare", "text": "Il singolare del St. Petersburg Open 1998 \u00e8 stato un torneo di tennis facente parte dell'ATP Tour.\nThomas Johansson era il detentore del titolo, ma ha perso in semifinale 6\u20134, 6\u20134 contro Richard Krajicek.\nRichard Krajicek ha battuto in finale 6\u20134, 7\u201365 Marc Rosset."}
{"id": "3195312", "revid": "287204", "url": "https://it.wikipedia.org/wiki?curid=3195312", "title": "Onmy\u014dji", "text": ""}
{"id": "3195313", "revid": "838137", "url": "https://it.wikipedia.org/wiki?curid=3195313", "title": "St. Petersburg Open 1998 - Doppio", "text": "Il doppio del St. Petersburg Open 1998 \u00e8 stato un torneo di tennis facente parte dell'ATP Tour.\nAndrej Ol'chovskij e Brett Steven erano i detentori del titolo, ma quest'anno non hanno partecipato.\nNicklas Kulti e Mikael Tillstr\u00f6m hanno battuto in finale 3\u20136, 6\u20133, 7\u20136 Marius Barnard e Brent Haygarth."}
{"id": "3195314", "revid": "250936", "url": "https://it.wikipedia.org/wiki?curid=3195314", "title": "Monumento naturale Ballena Franca Austral", "text": ""}
{"id": "3195315", "revid": "204012", "url": "https://it.wikipedia.org/wiki?curid=3195315", "title": "Onmyouji", "text": ""}
{"id": "3195316", "revid": "1354930", "url": "https://it.wikipedia.org/wiki?curid=3195316", "title": "Coppa del mondo di ciclismo su strada femminile 2003", "text": "La Coppa del mondo di ciclismo su strada femminile 2003 (en.: \"2003 UCI Women's Road World Cup\"), sesta edizione della competizione, prevedeva nove eventi tra il 2 marzo e il 7 settembre 2003.\nLa britannica Nicole Cooke si aggiudic\u00f2 il titolo individuale."}
{"id": "3195317", "revid": "122705781", "url": "https://it.wikipedia.org/wiki?curid=3195317", "title": "1. liga (calcio Repubblica Ceca)", "text": "La 1. liga, in ceco 1. \u010desk\u00e1 fotbalov\u00e1 liga, chiamata anche FORTUNA:LIGA per ragioni di sponsor, \u00e8 la massima divisione del campionato ceco di calcio. Vi partecipano 16 squadre: la prima classificata si laurea campione di Repubblica ceca, le ultime due retrocedono in 2. Liga. L'attuale detentrice del torneo \u00e8 lo Slavia Praga, che ha vinto la 1. liga 2018-2019.\nIn base al Coefficiente UEFA \u00e8 il tredicesimo campionato pi\u00f9 competitivo d'Europa.\nFormula.\nIl torneo nasce nel 1993, con la scissione della Cecoslovacchia e la scomparsa del campionato nazionale, formato da 16 squadre che si affrontano con la formula del girone all'italiana. Per ogni incontro sono assegnati 3 punti alla squadra vincitrice (a partire dalla stagione 1994-1995; nella stagione precedente e nelle stagioni del campionato cecoslovacco erano assegnati 2 punti) e zero in caso di sconfitta. Se l'incontro termina in un pareggio ad entrambe le squadre \u00e8 assegnato un punto. \nIn base al Coefficiente per campionati nazionali stilato annualmente dall'UEFA che vede al momento la Repubblica Ceca al 13\u00ba posto della graduatoria, la vincitrice del campionato accede alla fase a gironi della Champions League e la seconda ai preliminare della massima competizione europea. La terza si qualifica alla fase a gironi della UEFA Europa League, mentre la quarta e la vincitrice della Coppa nazionale (o la quinta classificata in campionato), invece, si qualificano di diritto ai preliminari di Europa League. Le due squadre che chiudono la stagione con il minor punteggio retrocedono in 2. liga.\nAl termine della stagione 2019-2020 la federcalcio ceca decide di abolire le retrocessioni, stante la situazione di emergenza determinata dalla pandemia di COVID-19: vengono promosse le prime due classificate dalla seconda serie e, per la sola stagione 2020-2021, il campionato viene allargato a 18 squadre.\nStoria.\nNato nel 1993, erede storico del campionato cecoslovacco, nei suoi primi anni vede un dominio incontrastato da parte dello , che mette in bacheca diversi titoli in serie fino al successo di alcune outsider: \u2013 che nel 1996 torna a vincere un campionato a distanza di cinquant'anni dall'ultima volta \u2013 e le sorprese (2002, prima squadra non della capitale) e (2006). L'egemonia dei \"Granata\" si spezza definitivamente nella met\u00e0 degli anni duemila, con la seconda vittoria dello Slovan Liberec e i due successi consecutivi dello Slavia Praga.\nGli anni duemila vedono imporsi in campionato il , club con un recente passato di continue retrocessioni e promozioni dalla seconda divisione.\nLe squadre.\nSono 33 le squadre ad aver preso parte alle 30 stagioni della 1. liga dal 1993-1994 al 2021-2022.\nAlbo d'oro.\nDa quando \u00e8 nato il campionato ceco ha visto la prevalenza delle squadre di Praga: lo Sparta Praga lo ha vinto 12 volte e lo Slavia Praga 6 volte, le squadre non appartenenti alla capitale a vincere il campionato sono state il Viktoria Plze\u0148 con 5 titoli, lo Slovan Liberec con 3 titoli e il Ban\u00edk Ostrava con 1."}
{"id": "3195321", "revid": "122692816", "url": "https://it.wikipedia.org/wiki?curid=3195321", "title": "Giulio Orlando", "text": "Biografia.\nLaureatosi in giurisprudenza all'Universit\u00e0 di Bologna, nel 1951 fu nominato capo del servizio studi dell'Ente Delta Padano, sempre a Bologna; successivamente pass\u00f2 a Roma dove nel 1955 assunse l'incarico del servizio studi e orientamento sociale presso l'Ente Maremma e successivamente fu chiamato a dirigere l'ufficio studi del Ministero dell\u2019Agricoltura e Foreste e incaricato della stesura del primo \"piano verde\" e delle leggi delegate sul riordino dei Consorzi di Bonifica e degli Enti di Sviluppo agricolo.\nNel 1957 spos\u00f2 la poetessa Giovanna Bemporad. \nNel 1960 fu eletto presidente dell'IRVAM (Istituto Ricerche di Mercato in Agricoltura). Per la competenza acquisita nei problemi dello sviluppo delle aree depresse, il Presidente del Cile, Edoardo Frey, gli chiese di elaborare nuove leggi agricole e di bonifica della Repubblica del Cile e nel 1966 gli confer\u00ec a Roma la massima onorificenza delle Stato Cileno.\nNel 1963 divenne capo dell'Ufficio Stampa del Ministero dell'Interno nel I Governo Leone e nel 1965 fu nominato capo della segreteria politica dal Segretario della Democrazia Cristiana, On. Mariano Rumor; vi rimase fino al 1969.\nIl 19 maggio 1968, con la quinta legislatura fu eletto per la prima volta senatore della Repubblica Italiana nella Circoscrizione di Martina Franca; fu rieletto per altre cinque legislature fino al 1992. Nelle sei legislature \u00e8 stato sempre componente della Commissione Affari Esteri ricoprendo la carica di segretario del gruppo democristiano.\nNel 1970 fu uno dei principali artefici del riconoscimento diplomatico della Repubblica Popolare Cinese da parte dell'Italia. Da allora le relazioni politiche, economiche, diplomatiche e culturali con la Cina sono andate via via ad intensificarsi e rafforzarsi anche per i rapporti amichevoli con i massimi dirigenti della Repubblica Popolare, da Zhao Ziyang, Hu Yaobang, Li Peng, Jiang Zemin e Deng Xiaoping.\nIl 7 maggio 1972 entr\u00f2 a far parte del Governo come sottosegretario di Stato al Ministero del commercio con l'estero nel II Governo Andreotti e IV e V Governo Rumor. Anche in qualit\u00e0 di Presidente della Commissione per le importazioni, in quegli anni si impegn\u00f2 in una lunga serie di viaggi all'estero per promuovere lo sviluppo degli scambi commerciali, intensificando le relazioni internazionali con l'Albania, la Persia, il Venezuela, la Polonia, le due Germanie, la Russia, il Sudan, l'Austria, la Bulgaria, l'Ungheria, il Portogallo e naturalmente la Cina. \nIl 23 novembre 1974, Orlando fu nominato Ministro delle poste e delle telecomunicazioni (IV e V Governo Moro). Nel periodo del suo mandato fu approvata la Legge di Riforma RAI-TV, ancora oggi in vigore, con le piccole modifiche introdotte dalle leggi Mamm\u00ec e Gasparri. Con la scelta del sistema tedesco P.A.L. ebbero inizio le trasmissioni televisive a colori e fu costituito il Comitato per le Radiofrequenze che predispose la prima mappa delle radiofrequenze nazionali. Nello stesso periodo fu rilanciata la filatelia italiana, fu istituita la meccanizzazione e automazione postale, furono approvati alloggi per il personale e case albergo, riaperte le graduatorie degli idonei di alcuni concorsi, insediata la Commissione per la costituzione dell'azienda Posta e Bancoposta e dell'azienda di telecomunicazioni, inaugurati i collegamenti via satellite con Sudan, Arabia Saudita, Senegal, Brasile.\nNel 1978 fu nominato presidente dell'Istituto Italiano per l'Asia, ente di natura privata con la forte vocazione a mettere in relazione i livelli pubblici e privati, in campo politico, culturale e di cooperazione economica. Nel 1982 fu nominato vicepresidente dell'Istituto Italo-Africano. \nNel 1984 Ciriaco De Mita, segretario della Democrazia Cristiana, lo nomin\u00f2 Dirigente del Dipartimento Affari Internazionali della Democrazia Cristiana per la sua cultura in politica estera. In questo periodo il Dipartimento divenne un piccolo Ministero degli Esteri e Orlando si impegn\u00f2 con determinazione a rappresentare l'Italia, incontrando decine di delegazioni politiche, diplomatiche e imprenditoriali. \nDal 1987 al 1993 fu Presidente del gruppo parlamentare italo-tedesco e ricevette dal Cancelliere Brandt la massima onorificenza della Repubblica tedesca. \nNel 1990, all'unanimit\u00e0, venne eletto Presidente della Commissione bicamerale dell'Assemblea dell'Atlantico del Nord e Presidente della Commissione per il Mediterraneo della NATO. Rimase in carica fino al novembre 1992.\n\u00c8 stato presidente dell'associazione Italia-Libia e il 7 ottobre 2008 \u00e8 stato insignito dell'onorificenza del \u201cGrande El-Fatha\u201d dalla Grande Giamahiria nel \u201cGiorno della lealt\u00e0\u201d unitamente a Giulio Andreotti, Massimo D\u2019Alema, Giuseppe Pisanu, Vittorio Sgarbi per i lavori e gli sforzi eccellenti da lui compiuti per consolidare i sentimenti di amicizia e cooperazione fra il Popolo libico e il popolo italiano, per mezzo dei quali si \u00e8 giunti alla firma del trattato di amicizia, partenariato e di cooperazione fra i due paesi. Ha inoltre ricoperto la carica di componente del Consiglio direttivo dell'Associazione italo-araba e dell'IPALMO. \n\u00c8 stato inviato, dall'Unione europea, come osservatore per le prime elezioni in Zimbabwe, Albania, Eritrea e Sudafrica.\nIn qualit\u00e0 di Presidente, si \u00e8 impegnato per lo sviluppo del Festival della Valle d'Itria di Martina Franca."}
{"id": "3195324", "revid": "204012", "url": "https://it.wikipedia.org/wiki?curid=3195324", "title": "Onmyoji", "text": ""}
{"id": "3195325", "revid": "61051", "url": "https://it.wikipedia.org/wiki?curid=3195325", "title": "Valvola Woods", "text": ""}
{"id": "3195337", "revid": "287204", "url": "https://it.wikipedia.org/wiki?curid=3195337", "title": "Bruce Hopkins", "text": "Biografia.\nNato a Invercargill, la citt\u00e0 pi\u00f9 a sud della Nuova Zelanda, \u00e8 figlio di Colleen Marguerite e Bill Hopkins. Prima di entrare nel mondo dello spettacolo, ha lavorato come pescatore di gamberi come il padre e insegnante di educazione fisica. In seguito ha lavorato come ballerino professionista, attore teatrale e televisivo nonch\u00e9 doppiatore e conduttore radiofonico.\nDoppiatori italiani.\nDa doppiatore \u00e8 sostituito da:"}
{"id": "3195345", "revid": "466539", "url": "https://it.wikipedia.org/wiki?curid=3195345", "title": "Jailbait", "text": "Jailbait, letteralmente \"esca da prigione\", \u00e8 un termine dello slang americano con il quale ci si pu\u00f2 riferire ad una persona che non ha ancora raggiunto l'et\u00e0 necessaria ad avere rapporti sessuali (et\u00e0 del consenso), ma che appare fisicamente provocante e/o adulta. Pu\u00f2 quindi acquistare una connotazione negativa poich\u00e9, avendo rapporti sessuali con la persona, si potrebbe commettere, negli Stati dove \u00e8 previsto, un reato. Non esiste una parola italiana che traduca il termine, ma lo stesso concetto viene espresso anche in italiano, con accezioni nella parlata popolare come \"roba da galera\", ecc."}
{"id": "3195347", "revid": "1573940", "url": "https://it.wikipedia.org/wiki?curid=3195347", "title": "Chiesa di Santa Maria di Porto Salvo (Reggio Calabria)", "text": "La chiesa di Santa Maria di Porto Salvo \u00e8 un edificio sacro di Reggio Calabria che si trova nel quartiere di Gallico, nella zona nord della citt\u00e0.\nStoria e opere.\nLa chiesa fu fondata da alcuni marinai nel 1766 ed eretta, per la prima volta, in una localit\u00e0 imprecisata. \nDistrutta dal terremoto del 1783 fu, poi, ricostruita, assieme ad altri edifici, sul lato nord-ovest della fiumara \u201cGallico\u201d. \nTravolta dall'alluvione del 1827, fu, ulteriormente, ricostruita in luogo pi\u00f9 sicuro.\nIl terremoto del 1908 la distrusse una terza volta e fu ricostruita su progetto dell'ing. Angiolini. La consacrazione avvenne nell'agosto del 1928. La chiesa conserva al suo interno una pala d'altare rappresentante la Madonna di Porto Salvo con una gloria di angioletti e la marina di Gallico realizzata da Gaetano Bonsignore nel 1828; Un quadro ad olio su tela rappresentante Ges\u00f9 e Maria del 1866, opera di Michele Panebianco, e una statua lignea del 1874 di Antonio Domenico Scarf\u00f2, della scuola degli ebanisti di Mammola.\nParzialmente chiusa negli ultimi due anni per consentire i lavori di restauro, eseguiti dall'architetto Antonella Cartella, \u00e8 stata riaperta completamente il 31 ottobre 2010 con il Sacro rito officiato dall'arcivescovo Vittorio Mondello, al quale erano presenti le autorit\u00e0 civili e militari."}
{"id": "3195349", "revid": "889336", "url": "https://it.wikipedia.org/wiki?curid=3195349", "title": "Mauricio Reinoso", "text": "Attivo a livello nazionale dal 1994, ha iniziato ad arbitrare per la CONMEBOL durante la Coppa Libertadores 1997. Tra i suoi risultati pi\u00f9 rilevanti si annoverano la partecipazione a undici edizioni della Coppa Libertadores, due presenze al Campionato sudamericano di calcio Under-20 (2003 e 2005), due partite di Copa Am\u00e9rica 2007 (tra cui la finale per il terzo posto) e la direzione di gare durante le qualificazioni a e le successive per ."}
{"id": "3195350", "revid": "290309", "url": "https://it.wikipedia.org/wiki?curid=3195350", "title": "Comunit\u00e0 della Valle di Cembra", "text": "La Comunit\u00e0 della Valle di Cembra \u00e8 una comunit\u00e0 di valle della Provincia autonoma di Trento di abitanti con capoluogo Altavalle.\nSi trova nella zona centrale della provincia, e comprende 7 comuni prima facenti parte del \"Comprensorio Valle dell'Adige\". Il suo numero identificativo \u00e8 il 5.\nGeografia.\nLa comunit\u00e0 si estende su una superficie di 135 km\u00b2, e confina a nord con la Provincia autonoma di Bolzano, ad est con la Comunit\u00e0 territoriale della Val di Fiemme (1), a sud con la Comunit\u00e0 Alta Valsugana e Bersntol (4) e ad ovest con la Comunit\u00e0 Rotaliana-K\u00f6nigsberg (13) e il territorio della Val d'Adige (15).\nLa geografia della vallata \u00e8 dominata dallo scorrere del fiume Avisio, che provenendo da nord-est dalla Val di Fiemme prosegue poi verso sud-ovest dove si immetter\u00e0 nel fiume Adige. La morfologia del territorio ed il clima rendono la valle molto vocata alla coltivazione della vite, che ricopre abbondantemente le parti basse dei versanti montuosi. Sul versante ovest della valle sono presenti vasti giacimenti di porfido, la cui estrazione rappresenta una delle principali attivit\u00e0 economiche del territorio.\nIdioma.\nIn Valle di Cembra viene parlato il dialetto trentino, seppur con molteplici differenze rispetto al dialetto parlato a Trento. Il dialetto locale ha subito minori influenze dal veneto e dall'italiano standard rispetto al resto del Trentino, a causa dell'isolamento che la valle ha mantenuto sino al 1929, anno della costruzione della prima strada rotabile. Alcune influenze esterne nella parlata cembrana derivano dal tedesco e dalle lingue celtiche.\nLuoghi d'interesse.\nL'attrazione principale della valle \u00e8 rappresentato dalle Piramidi di Segonzano, uno dei principali siti regionali nei quali sono presenti dei \"camini delle fate\" (gli altri, in Alto Adige sono le Piramidi di roccia del Renon e le Piramidi di Plata). La valle \u00e8 rinomata anche tra i cicloamatori, richiamati dalle numerose salite che hanno dato i natali a ciclisti di fama quali Francesco Moser e Gilberto Simoni. Altro richiamo turistico proviene dalla vocazione vitivinicola, con numerose cantine e sagre dedicate al vino e all'enogastronomia.\nInfrastrutture e trasporti.\nIl territorio comunitario si trova in posizione defilata rispetto alle principali arterie della provincia, alle quali \u00e8 per\u00f2 collegato grazie a diverse strade. Quella principale \u00e8 la Strada statale 612 della Val di Cembra che, provenendo dal comune di Lavis in Valle dell'Adige, si mantiene sulla sponda destra dell'Avisio e attraversa i principali paesi cembrani prima di proseguire in Val di Fiemme. Sulla sponda sinistra del fiume scorre invece la SP 71, che mette in comunicazione la valle con Civezzano e la Valsugana. Dall'Altopiano di Pin\u00e9 proviene inoltre la SP 83, mentre il comune di Trento \u00e8 raggiungibile da Albiano grazie alla SP 76."}
{"id": "3195356", "revid": "1354930", "url": "https://it.wikipedia.org/wiki?curid=3195356", "title": "Coppa del mondo di ciclismo su strada femminile 2002", "text": "La Coppa del mondo di ciclismo su strada femminile 2002 (en.: \"2002 UCI Women's Road World Cup\"), quinta edizione della competizione, prevedeva nove eventi tra il 3 marzo e il 15 settembre 2002.\nLa tedesca Petra Rossner si aggiudic\u00f2 il titolo individuale."}
{"id": "3195357", "revid": "228587", "url": "https://it.wikipedia.org/wiki?curid=3195357", "title": "Nicola Serino", "text": "Biografia.\nSerino nacque a Castellaneta da Vincenzo e Rosa Gallicchio, frequent\u00f2 il III Ginnasio ed era iscritto al Partito Socialista.\nNel 1914 giunge a Bologna per lavorare nelle ferrovie. Ma \u00e8 immediatamente retrocesso di grado e spedito per punizione a Modica, in Sicilia, per aver preso parte attiva agli scioperi della \"settimana rossa\".\nNel 1917, mentre \u00e8 in atto la guerra dell'Italia contro l'Austria, rientra a Bologna dove viene nominato segretario provinciale dello SFI, il sindacato dei ferrovieri, e dirigente nazionale della stessa organizzazione.\nNelle elezioni comunali di Bologna del 1920, vinte dai socialisti viene eletto consigliere. Il 21 novembre del 1920, mentre si svolgeva la cerimonia di investitura della giunta socialista a Palazzo d'Accursio, nel corso degli scontri rimase ucciso sull'avvocato Giulio Giordani, consigliere comunale liberale e vennero fatte esplodere alcune bombe sulla folla. I morti sono una decina; i feriti pi\u00f9 di sessanta. I fascisti per un intero mese si scatenarono una vera e propria caccia ai socialisti.\nSerino viene duramente perseguitato e nel 1922 \u00e8 nuovamente retrocesso di grado per aver sospeso il lavoro in occasione della festa del 1\u00ba maggio.\nL'anno seguente, viene retrocesso da conduttore capo a semplice conduttore per aver partecipato e organizzato lo Sciopero legalitario indetto dall'Alleanza del Lavoro. A luglio viene licenziato per \"scarso rendimento sul lavoro\", e in agosto viene sottoposto a processo penale e condannato a 3 mesi di sospensione dal lavoro e a 500 lire di multa. Il 7 ottobre dello stesso anno Serino viene arrestato senza una specifica imputazione ed \u00e8 rispedito al suo paese d'origine, Castellaneta, con foglio di via obbligatorio.\nPer sottrarsi al clima di perdurante persecuzione a cui \u00e8 sottoposto, si trasferisce a Resina oggi Ercolano (NA), dove, muore il 27 giugno 1926, all'et\u00e0 di 50 anni."}
{"id": "3195360", "revid": "767487", "url": "https://it.wikipedia.org/wiki?curid=3195360", "title": "Le Dernier Jour", "text": "Le Dernier Jour (conosciuto anche come \"The Last Day\") \u00e8 un film del 2004 diretto da Rodolphe Marconi."}
{"id": "3195362", "revid": "607652", "url": "https://it.wikipedia.org/wiki?curid=3195362", "title": "Epifania (Michelangelo)", "text": "L'Epifania \u00e8 un cartone preparatorio a gessetto su carta (232x165 cm) di Michelangelo Buonarroti, databile al 1550-1553 circa e conservato nel British Museum a Londra.\nStoria.\nIl cartone di grandissime proporzioni venne disegnato unendo ventisei fogli di carta ed era destinato ad Ascanio Condivi, aiuto e biografo dell'artista, per trarne un dipinto che poi venne malamente completato ed \u00e8 oggi nella Galleria di Casa Buonarroti a Firenze. Il disegno preparatorio mostra numerose modifiche in corso d'opera approntate da Michelangelo stesso.\nIl cartone, eccezionale per dimensioni e rarit\u00e0, \u00e8 probabilmente uno dei quattro rinvenuti nello studio dell'artista alla sua morte (\"\u00abun altro cartone grando dove sono designate e schizzate tre figure grandi e dui putti\u00bb\"). Ricordato sicuramente in una lettera di Daniele da Volterra a Giorgio Vasari (17 marzo 1564), in base alla descrizione dei soggetti, si apprende che lo stava dipingendo Ascanio. Un'altra nota di Vasari \u00e8 molto probabilmente riferibile alla tavola che il pittore marchigiano stava dipingendo: \u00ab[ascanio] pest\u00f2 parecchi anni intorno a una tavola, che Michelagnolo gli aveva dato un cartone; nel finire se n'\u00e8 ito in fummo quella buona spettazione che si credeva di lui, che mi ricordo che Michelagnolo gli veniva compassione s\u00ec dello stento suo, e l'aiutava di sua mano; ma giov\u00f2 poco...\u00bb Va tenuto presente che Vasari dovette accentuare le note di dispreszzo per la rivalit\u00e0 che lo opponeva al marchigiano riguardo alla biografia di Michelangelo.\nIl cartone pass\u00f2, secondo le notizie riferite da Bottari, nelle collezioni di palazzo Farnese a Roma e poi donato da re di Napoli al cardinale Silvio Valenti. Venne poi acquistato nel XIX secolo dallo scozzese John Malcolm of Poltalloch da un altro collezionista scozzese per la ridicola cifra di dodici sterline. Alla sua morte, nel 1893, il figlio del collezionista lo don\u00f2 al museo londinese e, qualche anno dopo, il Parlamento britannico ne acquist\u00f2 l'intera collezione d'arte, per 25.000 sterline.\nFu il Thode a rimettere in relazione il cartone con il dipinto a Firenze, ricostruendone la storia. La tavola era stata acquistata da Michelangelo Buonarroti il Giovane da Caterina Pandolfini maritata a Bernardo Peri, come originale michelangiolesco e in tale veste esposta nella galleria. Fu restaurato da Ottavio Vannini nel 1616, sotto la soprintendenza del Passignano.\nDescrizione e stile.\nIl soggetto del dipinto \u00e8 assai complesso e controverso, forse permetao in maniera velata, di riferimenti alla riforma della Chiesa, caldeggiata nei circoli intellettuali frequentati dall'artista in tarda et\u00e0.\nAl centro si trova una figura femminile, molto probabilmente la Vergine, con ai piedi con Ges\u00f9 Bambino rannicchiato. A destra si vede una figura maschile, forse san Giuseppe, che ha davanti il piccolo san Giovannino. A sinistra invece si trova un altro personaggio maschile non identificato, mentre altre figure sono appena sbozzate sullo sfondo. Tipicamente la scena \u00e8 descritta come un'Epifania, nel significato originale del termine, cio\u00e8 la manifestazione esplicita, in questo caso della divinit\u00e0 del piccolo Ges\u00f9.\nAltri hanno interpretato il soggetto come un'allusione ai fratelli e sorelle di Cristo, figli di Giuseppe e Maria, dei quali si parla nei Vangeli, un particolare ostico nella dottrina cattolica, poich\u00e9 va palesemente contro il dogma della verginit\u00e0 di Maria. Forse il titolo per\u00f2 si riferisce a una scappatoia, proposta da sant'Epifanio (vissuto nel IV secolo), il quale credeva i fratelli di Cristo nati dal precedente matrimonio di Giuseppe, quindi senza parto di Maria. Ci\u00f2 spiegherebbe anche il gesto della Madonna che sembra scacciare Giuseppe."}
{"id": "3195367", "revid": "1305772", "url": "https://it.wikipedia.org/wiki?curid=3195367", "title": "Calling All Cars!", "text": "Calling All Cars! \u00e8 un videogioco scaricabile dal PlayStation Network creato da David Jaffe, direttore creativo di \"God of War\".\nModalit\u00e0 di gioco.\nScopo di \"Calling All Cars!\" \u00e8 cercare di catturare un fuggitivo (a piedi o in custodia di un avversario) e portarlo in prigione evitando i colpi dei nemici. Sono presenti per tal fine alcuni power-up e diversi veicoli, alcuni dei quali sbloccabili dopo aver completato determinate sfide (in partite singole o in tornei).\nMultiplayer.\nIl 14 gennaio 2010 i server di \"Calling All Cars!\" sono stati spenti e non sar\u00e0 pi\u00f9 possibile giocare online."}
{"id": "3195368", "revid": "767487", "url": "https://it.wikipedia.org/wiki?curid=3195368", "title": "The Message (film 1909)", "text": "The Message \u00e8 un cortometraggio muto del 1909 diretto da David W. Griffith.\nTrama.\nEffie sposa David, un onesto agricoltore, respingendo invece Harold Woodson, un corteggiatore che viene dalla citt\u00e0. Qualche anno dopo, l'uomo torna all'attacco, cercando di convincerla a fuggire con lui, irretendola con il miraggio di una vita pi\u00f9 facile e pi\u00f9 stimolante. Tanto che lei, fino a quel momento moglie e madre felice, sta quasi per cedere alla tentazione.\nProduzione.\nIl film, prodotto dalla Biograph Company, venne girato a Greenwich, nel Connecticut.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale statunitensi il 5 luglio 1909."}
{"id": "3195370", "revid": "834", "url": "https://it.wikipedia.org/wiki?curid=3195370", "title": "Jeffrey Malcolm Stork", "text": ""}
{"id": "3195373", "revid": "1442080", "url": "https://it.wikipedia.org/wiki?curid=3195373", "title": "Sybase Open 1998 - Singolare", "text": "Il singolare del torneo di tennis Sybase Open 1998, facente parte dell'ATP Tour, ha avuto come vincitore Andre Agassi che ha battuto in finale Pete Sampras 6-2, 6-4."}
{"id": "3195376", "revid": "729019", "url": "https://it.wikipedia.org/wiki?curid=3195376", "title": "Stazione di Monaco di Baviera Heimeranplatz", "text": "Heimeranplatz \u00e8 una stazione ferroviaria di interscambio tra i treni e la Metropolitana di Monaco di Baviera; sorge al confine di due quartieri di Monaco, Laim e Schwathalerh\u00f6he. Oltre a permettere l'interscambio tra i treni e la U-Bahn, permette il trasbordo con i bus urbani.\nLa stazione della metropolitana le linee U4 e U5 \u00e8 stata inaugurata il 10 marzo 1984 e sorge in un tunnel che si trova in direzione est-ovest; i binari della S-Bahn (per le linee S7, S20 e, sino al 2013, S27) si trovano invece al livello superiore, su un sovrappasso che si trova al di sopra di Garmischer Stra\u00dfe, nell'anello viario centrale di Monaco, il Mittlerer Ring. In direzione nord, i binari della S-Bahn si dividono: la S20 prosegue verso ovest per raggiungere Pasing, mentre S7 continua verso est per arrivare a Donnersbergerbr\u00fccke.\nNome.\nLa stazione prende il nome dalla vicina Heimeranplatz, che si trova a nord-est della stazione. La piazza, a sua volta, \u00e8 intitolata a Heimeran von Straubing, carpentiere capo della cattedrale di Monaco. L'anello viario del Mittlerer Ring passa al di sotto di Heimeranplatz, in quello che \u00e8 chiamato Tunnel Trappentreu (il primo tunnel su tale circonvallazione)."}
{"id": "3195379", "revid": "88740", "url": "https://it.wikipedia.org/wiki?curid=3195379", "title": "Pecorino (vitigno)", "text": "Il pecorino \u00e8 un vitigno a bacca bianca impiegato esclusivamente per la vinificazione diffuso nelle Marche, in Abruzzo e, in misura minore, in Lazio e Umbria. Il vitigno \u00e8 iscritto con DM del 25.05.1970 al Catalogo Nazionale delle Variet\u00e0 che identifica il territorio delle province di Ascoli Piceno, Macerata ed Ancona come raccomandato alla coltivazione..\nOltre ad essere utilizzato per la produzione dell'omonimo vino, concorre alla formazione del vino DOCG Offida e di diversi vini DOC fra cui il Falerio dei Colli Ascolani. La superficie coltivata, in ascesa dagli anni 2000, ha toccato nel 2010 i 1114 ettari.\nStoria.\nL'origine di questo vitigno \u00e8 stata oggetto di dibattiti e convegni a livello locale a partire dagli anni 2000. La sua coltivazione \u00e8 ampiamente documentata a partire dalla seconda met\u00e0 dell'Ottocento, ed \u00e8 generalmente considerato un'antica variet\u00e0 originaria dell'area dei Monti Sibillini. \nL'enologo Alberto Mazzoni, riprendendo da Molon, sostiene che le sue caratteristiche sono quelle di una variet\u00e0 \u00abdi antica coltivazione\u00bb delle regioni Abruzzo, Lazio, Marche ed Umbria \u00abritenuto comunque un vitigno italico di origine marchigiana\u00bb.. \nLa prima fonte documentale risale all'anno 1526 ed \u00e8 contenuta negli Statuti di Norcia (PG) dove si trova un riferimento a \u00abvigne de pecurino\u00bb: \nQuesta norma obbligava chiunque fosse proprietario di un vigneto di pecorino nella \"Terra di Norcia e suo Contado e Distretto\" a dover piantare un canneto per impiegare le canne come sostegni adatti a sorreggere i filari. Inoltre prevedeva la pena di 10 soldi per chiunque procurasse danno ai vigneti, specificando che ogni testimone era tenuto a dare informazioni su coloro che avessero procurato la rovina delle canne a pena di 10 soldi. La statuizione aveva validit\u00e0 sull'intero territorio sottoposto alla giurisdizione norcina che all'epoca comprendeva anche la \"Terra d'Arquata e le sue ville\". Quest'ultime costituivano l'unica annessione alla citt\u00e0 umbra dall'anno 1497.\nNel XIX secolo, con la sistematizzazione dell'ampelografia viene redatto il primo bollettino esaustivo delle variet\u00e0 di vitigni della penisola, pubblicato nel 1876 dal Ministero d'Agricoltura, Industria e Commercio, che rende noti i risultati dell'analisi eseguita nel 1875; i comuni che segnalano la presenza di vitigni pecorini sul proprio territorio sono molti, distribuiti fra le province di Pesaro, Ancona, Macerata e Teramo. Nella provincia di Ascoli Piceno, attualmente area di maggior produzione, il vitigno non \u00e8 citato fra le variet\u00e0 maggiormente diffuse. Tuttavia, la denominazione di un vitigno \"pecorino bianco\" si trova nella tabella della provincia di Ascoli dove sono riportate le notizie del cultivar descritto come: \u00ab\"uva di montagna favorita dal signor conte Adriano Gallo\"\u00bb, noto proprietario di immobili e terreni coltivati a vigneto nel comprensorio di Arquata del Tronto membro della commissione ampelografica di Ascoli Piceno. \nNel corso del XX secolo la sua coltivazione si ridusse ad aree molto limitate, quali la valle di Arquata del Tronto e le zone pedemontane della provincia di Macerata. \nDimenticato durante la fase di rinnovamento dei vigneti, avvenuta negli anni \u201970, era rimasto confinato nei vecchi impianti delle zone pedemontane di Ascoli Piceno e Macerata ed \u00e8 stato riscoperto negli anni ottanta nella frazione di Pescara del Tronto, dove si trovavano antichi vigneti sopravvissuti alla fillossera. \u00c8 stato reintrodotto a partire dal 1984 nella provincia di Ascoli Piceno ed in diverse localit\u00e0 marchigiane ed abruzzesi.\nZone di coltivazione.\nLa sua coltivazione \u00e8 diffusa maggiormente nelle Marche ed in Abruzzo e, in misura minore, nel Lazio ed Umbria.\nLa superficie coltivata, in ascesa dagli anni 2000, ha toccato nel 2010 i 1114 ettari.\nDai dati del 5\u00ba censimento Nazionale dell'Agricoltura emerge che la sua presenza e la sua coltivazione sono maggiormente concentrate nella regione Marche, in particolare in provincia di Ascoli Piceno..\nCaratteristiche morfologiche.\nScheda ampelografica.\nCome riportato nel Registro Nazionale delle Variet\u00e0 di Vite, per la descrizione di questa variet\u00e0 di vitigno sono stati osservati due cloni esistenti: \nLe loro caratteristiche sono state confrontate con quelle riscontrate su piante di viti coltivate in provincia di Ancona e dell'Aquila.\nCaratteristiche varietali.\nLe caratteristiche varietali come riportate nella scheda ampelografica nel Registro Nazionale delle Variet\u00e0 di Vite:\nVini ricavati.\nPer le sue caratteristiche enologiche \u00e8 utilizzato:\nSinonimi.\nI sinonimi indicati dal Ministero delle politiche agricole sono suddivisi per provincia di appartenenza:"}
{"id": "3195383", "revid": "1305772", "url": "https://it.wikipedia.org/wiki?curid=3195383", "title": "Louisburg", "text": ""}
{"id": "3195385", "revid": "62004", "url": "https://it.wikipedia.org/wiki?curid=3195385", "title": "Coppa del mondo di ciclismo su strada femminile 2001", "text": "La Coppa del mondo di ciclismo su strada femminile 2001 (en.: \"2001 UCI Women's Road World Cup\"), quarta edizione della competizione, prevedeva nove eventi tra il 10 marzo e il 16 settembre 2001.\nLa australiana Anna Millward si aggiudic\u00f2 il titolo individuale."}
{"id": "3195386", "revid": "1305772", "url": "https://it.wikipedia.org/wiki?curid=3195386", "title": "Lovington", "text": ""}
{"id": "3195388", "revid": "1305772", "url": "https://it.wikipedia.org/wiki?curid=3195388", "title": "Lowry", "text": ""}
{"id": "3195389", "revid": "1305772", "url": "https://it.wikipedia.org/wiki?curid=3195389", "title": "Lumber City", "text": ""}
{"id": "3195391", "revid": "300067", "url": "https://it.wikipedia.org/wiki?curid=3195391", "title": "Gene Kennedy", "text": ""}
{"id": "3195392", "revid": "228587", "url": "https://it.wikipedia.org/wiki?curid=3195392", "title": "Lumberton", "text": ""}
{"id": "3195393", "revid": "300067", "url": "https://it.wikipedia.org/wiki?curid=3195393", "title": "Eugene Kennedy", "text": ""}
{"id": "3195395", "revid": "1305772", "url": "https://it.wikipedia.org/wiki?curid=3195395", "title": "Luray", "text": ""}
{"id": "3195397", "revid": "1543377", "url": "https://it.wikipedia.org/wiki?curid=3195397", "title": "Tom\u00e1s Romero Pereira (Paraguay)", "text": "Tom\u00e1s Romero Pereira \u00e8 un distretto del Paraguay, nel dipartimento di Itap\u00faa. Il suo centro urbano pi\u00f9 importante, che funge da capoluogo del distretto, ha il nome di \"Mar\u00eda Auxiliadora\".\nPopolazione.\nAl censimento del 2002 l'intero distretto di Tom\u00e1s Romero Pereira contava 27.239 abitanti. Natalio contava 19.456 abitanti. La localit\u00e0 di Mar\u00eda Auxiliadora, la pi\u00f9 importante del distretto, contava invece una popolazione urbana di 5.004 abitanti.\nStoria.\nIl distretto fu fondato il 22 settembre 1983 ed \u00e8 principalmente abitato da coloni di origine brasiliana. Il nome \u00e8 un omaggio a Tom\u00e1s Romero Pereira, presidente del Paraguay dopo il colpo di stato del 4 maggio 1954 e predecessore di Alfredo Stroessner."}
{"id": "3195398", "revid": "1305772", "url": "https://it.wikipedia.org/wiki?curid=3195398", "title": "Lynnville", "text": ""}
{"id": "3195403", "revid": "136801", "url": "https://it.wikipedia.org/wiki?curid=3195403", "title": "Open de Tenis Comunidad Valenciana 2010 - Singolare", "text": ""}
{"id": "3195404", "revid": "1305772", "url": "https://it.wikipedia.org/wiki?curid=3195404", "title": "Sovratensione", "text": ""}
{"id": "3195405", "revid": "300067", "url": "https://it.wikipedia.org/wiki?curid=3195405", "title": "Charlie Johnson", "text": ""}
{"id": "3195407", "revid": "767487", "url": "https://it.wikipedia.org/wiki?curid=3195407", "title": "Level Five", "text": "Level Five \u00e8 un film del 1997 diretto da Chris Marker. Nel film si alternano immagini della protagonista a immagini elaborate al computer a testimonianze e immagini di repertorio.\nTrama.\nNel suo appartamento, trasformato in studio, Laura cerca di portare a termine un videogioco sulla battaglia di Okinawa lasciato incompiuto dal suo compagno scomparso. In questo videogioco, nonostante i suoi tentativi, risulta impossibile invertire il corso della storia, lo svolgimento dei fatti deve essere rispettato, pena l'errore del sistema e il blocco del programma. \nPer riuscire nell'impresa Laura decide di contattare Chris un \u201casso del montaggio\u201d e di ricercare informazioni in O.W.L. ( Optional World Link) sorta di rete globale dove indossando maschere virtuali incontra varie persone.\nIntanto, introdotte spesso dalla voce fuori campo di Chris, passano sullo schermo testimonianze e immagini del Giappone: compaiono tra gli altri il cineasta Nagisa \u014cshima e il reverendo Kinjo Shigeaki. Si delinea cos\u00ec il quadro delle tragedie della battaglia, in particolare, ma non solo, il suicidio di massa dei civili dell'isola indotto dai capi militari giapponesi. Proprio Kinjo Shigeaki \u00e8 stato uno dei giovani di Okinawa che ha ucciso i membri della propria famiglia ed \u00e8 stato fatto prigioniero prima di togliersi la vita. \nFinita la guerra Kinjo \u201csi \u00e8 fatto pastore ed offre agli altri il peso della sua memoria per aiutarli a decifrare la propria\u201d.\nLevel 5 si chiude con Laura che ringrazia il suo compagno per essere scomparso, per averle donato il loro tempo insieme senza aver dovuto affrontare i \u201cpiccoli demoni del quotidiano\u201d e lascia lo studio dove \u00e8 rimasta tutto il tempo del film."}
{"id": "3195408", "revid": "228587", "url": "https://it.wikipedia.org/wiki?curid=3195408", "title": "Super tweeter", "text": "Il super tweeter \u00e8 un altoparlante, spesso dalle dimensioni contenute, che viene abbinato sempre pi\u00f9 frequentemente negli impianti casalinghi o nelle configurazioni hi-fi da automobile. Il suo scopo \u00e8 quello di ricreare una pi\u00f9 realistica scena sonora, spesso caratterizzata da \"airy-ness\". In sostanza il funzionamento \u00e8 il medesimo del tweeter normale, per\u00f2 grazie ad accorgimenti specifici, quali magnete in neodimio e cupolino in seta o in argento o anche in titanio e al taglio delle frequenze sotto i 18/20 kHz, \u00e8 in grado di coprire la gamma di suoni pi\u00f9 alti. Questo pu\u00f2 arrivare sopra i 20kHz cio\u00e8 gli ultrasuoni. \u00c8 costituito da una cupola ceramica dalla quale spiccano la sua leggerezza che consente di raggiungere elevatissime prestazioni. Copre le frequenze da 15kHz a circa 100kHz. Un esempio di utilizzo di super tweeter in ambito commerciale \u00e8 il microfono derivato dal 4001 della STC, usato dalla Bowers &amp; Wilkins con il modello DM3. Fondamentalmente un due-vie con un STC 4001 come super tweeter. Il costruttore \"Ohm\", di Brooklyn, usa super tweeter nelle linee \"Walsh\" e \"MicroWalsh\", con risultati riconosciuti internazionalmente."}
{"id": "3195409", "revid": "62004", "url": "https://it.wikipedia.org/wiki?curid=3195409", "title": "Coppa del mondo di ciclismo su strada femminile 2000", "text": "La Coppa del mondo di ciclismo su strada femminile 2000 (en.: \"2000 UCI Women's Road World Cup\"), terza edizione della competizione, prevedeva sette eventi tra il 12 marzo e il 3 settembre 2000.\nLa lituana Diana \u017dili\u016bt\u0117 si aggiudic\u00f2 il titolo individuale."}
{"id": "3195410", "revid": "486946", "url": "https://it.wikipedia.org/wiki?curid=3195410", "title": "Acca Due O-Lorena Camicie", "text": ""}
{"id": "3195411", "revid": "767487", "url": "https://it.wikipedia.org/wiki?curid=3195411", "title": "Un maledetto soldato", "text": "Un maledetto soldato \u00e8 un film del 1988 diretto da Ted Kaplan (\"alias\" Ferdinando Baldi).\nTrama.\nUn commando guidato dal mercenario Ernst, un veterano del Vietnam, assalta una raffineria d'oro per rubare un carico di pepite appartenenti ad un vecchio compagno di Ernst."}
{"id": "3195416", "revid": "123445050", "url": "https://it.wikipedia.org/wiki?curid=3195416", "title": "Maitland", "text": ""}
{"id": "3195420", "revid": "1442080", "url": "https://it.wikipedia.org/wiki?curid=3195420", "title": "Malone", "text": ""}
{"id": "3195426", "revid": "416175", "url": "https://it.wikipedia.org/wiki?curid=3195426", "title": "Bozzetto per un dio fluviale", "text": "Il bozzetto per un Dio fluviale \u00e8 un modello scultoreo in cera (lunghezza 22\u00a0cm) di Michelangelo Buonarroti, databile al 1524 circa e conservato a Casa Buonarroti a Firenze.\nStoria e descrizione.\nL'opera venne ascritta per la prima volta a Michelangelo da Wilde nel 1928. All'epoca la statuetta veniva presentata in verticale e legata a un progetto per uno dei \"Prigioni\" della tomba di Giulio II. Fu Charles de Tolnay per primo (1954) a riconoscervi piuttosto una figura distesa, basandosi su un disegno cinquecentesco agli Uffizi, in cui il bozzetto \u00e8 copiato. Inoltre l'opera compare in un'altra fonte iconografica, il ritratto di \"Michelangelo nel suo studio\", eseguito da un artista del Cinque-Seicento e conservato a Casa Buonarroti, in cui l'artista \u00e8 circondato da alcuni progetti, tra cui si riconoscono il bozzetto per il Dio fluviale, nelle stesse condizioni (senza testa, con le braccia tagliate al gomito e le gambe sotto il ginocchio), e il \"Nudo virile I\".\nI modellini, solitamente in cera o terracotta, servivano anche per un particolare processo scultoreo, che prevedeva l'immersione in acqua della scultura: abbassando gradualmente il livello del liquidi si poteva cos\u00ec avere un'idea dei livelli orizzontali della statua e riportarli sul marmo.\nL'opera viene quindi riferita ai lavori alla Sagrestia Nuova, come modello per una delle mai realizzate divinit\u00e0 fluviali da porre ai piedi dei sepolcri medicei. Un modello analogo, ma a grandezza naturale, \u00e8 il cosiddetto \"Torso di fiume\", sempre in casa Buonarroti."}
{"id": "3195429", "revid": "124238368", "url": "https://it.wikipedia.org/wiki?curid=3195429", "title": "Mercedes-Benz W463", "text": "La sigla W463 identifica la prima a debuttare fra le due serie prodotte in contemporanea negli anni '90 e 2000 del Mercedes-Benz Classe G, un fuoristrada prodotto dall'azienda tedesca Mercedes-Benz e dall'austriaca Steyr-Daimler-Puch. L'altra serie prodotta parallelamente alla \"W463\" era la W461. La \"W463\" venne prodotta fra il 1989 ed il 2017.\nStoria ed evoluzione.\nDebutto.\nLa \"W463\" venne lanciata nel settembre 1989 al Salone di Francoforte. Il suo obiettivo fu quello di sostituire la precedente serie \"W460\" assieme alla pi\u00f9 spartana versione W461 che invece avrebbe debuttato due anni e mezzo pi\u00f9 tardi. Entrambe le serie dovevano quindi raccogliere l'eredit\u00e0 della \"W460\", proponendosi come modelli alternativi l'uno all'altro. Infatti, lo scenario che si par\u00f2 dinanzi agli occhi dei vertici Daimler-Benz durante la prima met\u00e0 degli anni '80, quando la carriera della \"W460\" era nel pieno, fu quantomeno inaspettato: concepita come mezzo da lavoro o per utilizzi militari, la \"W460\" fin\u00ec invece per raccogliere la maggior parte dei consensi anche e soprattutto da parte dell'utente privato, pur avendo una grossa schiera di consensi anche per coloro che necessitvano di un mezzo del genere anche per scopi professionali. Per questo motivo, al termine della carriera della \"W460\", si scelse di sdoppiare la gamma del modello successivo, proponendo due modelli, entrambi appartenenti alla \"Classe G\" ed entrambi realizzati sulla medesima base meccanica della serie \"W460\", ma con vocazioni differenti.\nCaratteristiche.\nL'impronta lussuosa della \"W463\" rispetto alla \"W461\" si vedeva soprattutto nel frontale, in cui la calandra era stavolta verniciata in tinta con la carrozzeria, e non pi\u00f9 in plastica nera come nel precedente modello ed anche nella \"W461\". Inoltre erano presenti inserti cromati sulle fiancate e fari posteriori di maggiori dimensioni. Sempre lateralmente, i codolini passaruota divennero di serie su tutta la gamma, mentre in precedenza erano optional. Nell'abitacolo le differenze rispetto ai due modelli pi\u00f9 spartani si facevano ancor pi\u00f9 evidenti: nella \"W463\" i rivestimenti e la plancia erano ripresi dalla serie W124, mentre nella \"W460\" e nella \"W461\" erano ripresi da un furgone Mercedes-Benz di alcuni anni prima. Inoltre, la selleria poteva anche essere ordinata con i rivestimenti in pelle, mentre la plancia era rifinita con vera radica in legno, questi ultimi due dettagli che forse pi\u00f9 di tutto il resto sottolineavano la vocazione da auto di lusso della \"W463\". Fra i nuovi comandi della plancia, quello per il blocco del differenziale si attuava mediante un tasto anzich\u00e9 mediante una leva, sistema ormai considerato antiquato per un'auto di lusso. Per il resto, la \"W463\" conservo i tratti stilistici della \"W460\", la scocca era pressoch\u00e9 identica, con le sue forme squadrate.\nE proprio a proposito di scocca, vale la pena parlare della parte tecnica della \"W463\", che nonostante la stretta parentela con la \"W460\" propose comunque una significativa novit\u00e0. Ferme restando la struttura a telaio separato con scocca in acciaio, le sospensioni ad assale rigido con barra Panhard e molle elicoidali e l'impianto frenante misto, la \"W463\" propose stavolta la trazione integrale permanente.\nAl suo debutto, la \"W463\" fu proposta in quattro motorizzazioni, due a benzina e due a gasolio:\nA queste motorizzazioni ne va aggiunta un'altra, riservata solo al mercato italiano e montata sotto il cofano della \"200 GE\". Si trattava dello stesso motore utilizzato anche nella \"W460\", con potenza massima di 116 CV, che scendeva a 113 CV se equipaggiato con marmitta catalitica.\nTutta la gamma era prevista di serie con un cambio manuale a 5 marce, ma era disponibile in alternativa un cambio automatico a 4 rapporti, tranne che per la \"250 GD\", disponibile solo con il cambio manuale.\nEvoluzione del modello.\nLa produzione della \"W463\" avvenne ancora una volta nella fabbrica Steyr-Daimler-Puch di Graz, in Austria, ed ancora una volta venne proposta anche con il marchio Puch, riservato solo ad alcuni mercati. La sua produzione si articol\u00f2 in due fasi fondamentali: la prima, che si snoda dal 1989 alla fine del 2017, vede le prime \"W463\" sottoposte a continui aggiornamenti, specialmente sul piano degli allestimenti, che divennero via via sempre pi\u00f9 ricchi, ma anche sul piano della gamma motori, sempre pi\u00f9 potente ed esclusiva, fino a raggiungere potenze pi\u00f9 da supercar che non da fuoristrada duro e puro; la seconda importante fase va dall'inizio del 2018 in poi, ed \u00e8 quella che vede la nascita di una nuova \"Classe G\" con contenuti tecnici assolutamente inediti per il modello in s\u00e9, pur mantenendo intatta la scocca originaria di quasi quarant'anni prima.\nLa prima fase (1989-2017).\nI primi anni.\nI primi aggiornamenti alla gamma della \"W463\" si ebbero nel 1992, quando debutt\u00f2 la \"350 GD Turbo\", prima \"Classe G\" ad essere equipaggiata con un motore turbodiesel, in questo caso della cilindrata di 3449\u00a0cm\u00b3 e con potenza massima di 136 CV. Nel 1993 la \"250 GD\" venne tolta di listino, mentre la \"300 GE\" venne spodestata dal trono di top di gamma con l'arrivo della \"500 GE V8\", prima vettura della \"Classe G\" (anche se ancora non si chiamava ufficialmente cos\u00ec) a montare un motore V8, in questo caso un'unit\u00e0 a benzina della cilindrata di 4973\u00a0cm\u00b3 ed in grado di erogare fino a 241 CV di potenza massima. Il fatto stesso di trovarsi di fronte ad un fuoristrada equipaggiato con un simile propulsore distacc\u00f2 definitivamente la \"W463\" dal concetto di mezzo da lavoro per avvicinarla maggiormente ad un concetto di auto di lusso, che avrebbe poi trovato la sua sintesi definitiva alcuni anni dopo con l'avvento dei primi SUV marchiati Mercedes-Benz, anche se la \"W463\" avrebbe continuato imperterrita a rimanere a listino e a raccogliere consensi. La \"500 GE V8\", in particolare, era caratterizzata da un allestimento interno molto ricco, con radica di legno e selleria in pelle bicolore. Fu prevista solo in una tiratura limitata a 500 esemplari (di cui 300 solo in Germania), per cui nel 1994 essa gi\u00e0 scomparve dal listino. Data la sua tiratura limitata, il \"500 GE V8\" fu anche l'unico modello della gamma a non essere soggetto alla piccola rivoluzione nei criteri di nomenclatura dei modelli Mercedes-Benz, un cambiamento avvenuto proprio nel 1993 (tranne che nel caso della \"W461\", la quale resistette per altri tre anni). E cos\u00ec, la \"230 GE\" divenne \"G 230\", mentre la \"300 GE\" divenne invece \"G 300\" e le \"300 GD\" e \"GD Turbo\" cambiarono rispettivamente in \"G 300 Diesel\" e \"G 300 Turbodiesel\", senza ricevere particolari aggiornamenti tecnici. Questo cambiamento sanc\u00ec fra l'altro la nascita ufficiale della \"Classe G\", anche se in generale tale espressione viene spesso utilizzata anche per i modelli precedenti. Sempre nel 1993 vi fu l'arrivo di due versioni ad alte prestazioni, entrambe prodotte in pochi esemplari e che furono le prime della \"Classe G\" ad essere sottoposte alle cure della AMG di Affalterbach, la piccola Casa specializzata in elaborazioni su base Mercedes-Benz, che anni dopo sarebbe divenuta una vera e propria divisione sportiva della Daimler-Benz. Queste due versioni furono la \"G36 AMG\" e la \"500 GE V8 6.0\": l'esiguit\u00e0 della loro produzione le relega in pratica al ruolo di fuoriserie, trattate quindi nel paragrafo dedicato.\nIl 1994, oltre all'uscita di listino della \"500 GE V8\", vide anche altre novit\u00e0 di peso: innanzitutto la \"G 230\" venne tolta di produzione poich\u00e9 l'acquisizione dello status di auto di lusso mise la \"W463\" nelle condizioni di non potersi pi\u00f9 permettere motorizzazioni a 4 cilindri per questioni di immagine. Anche la \"G 300 Diesel\" scomparve dalla gamma \"W463\". Contemporaneamente, la \"G 300 \" venne sostituita dalla \"G 320\", spinta dal nuovo motore da 3199\u00a0cm\u00b3 in grado di erogare una potenza massima di 210\u00a0CV.\nIl 1995 vide l'estensione del cambio automatico a 4 marce a tutta la gamma: fino a quel momento era previsto di serie solo per la \"G 320\" e per le versioni a tiratura limitata. Nel 1996 la \"G 350 Turbodiesel\" venne sostituita dalla \"G 300 TD\", equipaggiata con un nuovo motore turbodiesel ad iniezione indiretta da 3 litri di cubatura e con potenza massima di 177 CV. Anche i motori diesel stavano crescendo notevolmente sul piano prestazionale per preservare l'immagine della \"W463\", ormai un oggetto che via via stava diventando sempre pi\u00f9 appannaggio di pochi. Nello stesso anno, le versioni con carrozzeria torpedo telonata (indicate anche come cabriolet da varie fonti) ricevettero un dispositivo elettroidraulico per l'apertura e la chiusura della capote. Sempre nel 1996 il cambio automatico a 4 marce venne rimpiazzato da un nuovo cambio automatico, stavolta a 5 rapporti pi\u00f9 5 ridotte. Unica eccezione la \"G 300 Turbodiesel\", che mont\u00f2 ancora il vecchio automatico a 4 rapporti.\nNella seconda met\u00e0 del 1997, la \"G320\" ricevette un nuovo motore, non pi\u00f9 a 6 cilindri in linea, ma di tipo V6, sempre da 3,2 litri, ma con potenza leggermente aumentata, da 210 a 215\u00a0CV. L'anno seguente, la \"G 500\" entr\u00f2 in listino divenendo la nuova top di gamma, con il suo motore da 5 litri e 296\u00a0CV di potenza massima. La dotazione della \"G 500\" incluse stavolta anche il climatizzatore, il navigatore e uno dei primi sistemi di assistenza al parcheggio. Esternamente si riconosceva per i nuovi cerchi da 18 pollici, gli indicatori di direzione di color bianco e la griglia frontale cromata. La sua velocit\u00e0 massima fu limitata a 195\u00a0km/h, gi\u00e0 sufficienti per il genere di vettura, che peraltro fu la prima \"Classe G\" a raggiungere tale punta velocistica. Nel 1999, in occasione del ventennale della \"Classe G\", la \"G 500\" venne proposta in un'edizione speciale denominata \"G 500 Classic\" e prodotta in 500 esemplari. Tale edizione limitata si distinse per la particolare verniciatura viola cangiante. Ma nello stesso anno, la \"G 500\" cess\u00f2 di essere la versione di punta perch\u00e9 venne introdotta la \"G55 AMG\", una versione realizzata nuovamente con la partecipazione della AMG, ma che venne invece regolarmente posta a listino e destinata ad una produzione pi\u00f9 ampia. La \"G55 AMG\" era equipaggiata con un motore V8 da 5.4 litri in grado di erogare una potenza massima di 354 CV.\nLa gamma della \"Classe G\", a quel punto fu composta come segue:\nIl nuovo millennio.\nIl nuovo millennio si apr\u00ec con la nascita della Magna Steyr, dopo l'acquisizione della Steyr-Daimler-Puch da parte della societ\u00e0 canadese Magna International. Non vi furono grosse ripercussioni per quanto riguard\u00f2 la gamma \"W463\": nel 2000 vide la luce la \"G 400 CDI\", equipaggiata con un V8 a gasolio da 3996\u00a0cm\u00b3 in grado di erogare fino a 250\u00a0CV. Fu in quel periodo il pi\u00f9 potente motore automobilistico a gasolio, ma soprattutto fu la prima \"Classe G\" dotata di un motore ad iniezione diretta common rail. Nello stesso periodo, la \"W463\" venne sottoposta ad un aggiornamento che interess\u00f2 in particolar modo gli allestimenti interni, che divennero pi\u00f9 ricchi, specialmente nelle versioni di punta.\nL'anno successivo, la \"G 300 Turbodiesel\" fu sostituita dalla \"G 270 CDI\", spinta da un 5 cilindri da 2685\u00a0cm\u00b3 con potenza massima di 156\u00a0CV, inferiore alla potenza del modello precedente ma con un maggior apporto di coppia motrice (400\u00a0Nm contro 330).\nIl 2002 vide il debutto della \"Classe G\" nel mercato statunitense: vi furono come sempre alcune differenze negli allestimenti e nelle motorizzazioni. Nella gamma statunitense, la \"G 500\" venne ribattezzata \"G 550\". Nel 2003 la \"W463\" sub\u00ec un nuovo leggerissimo aggiornamento, visibile esternamente nello spostamento degli indicatori laterali sulle calotte dei retrovisori esterni, una soluzione che aveva debuttato sette anni prima nella prima generazione della Classe CLK. Nel 2004, in occasione dei 25 anni della \"Classe G\", venne proposta una nuova edizione a tiratura limitata, denominata semplicemente \"Limited Edition\" per il mercato tedesco e \"Classic 25\" per i mercati esteri. Basata sulle versioni \"G 400 CDI\" e \"G 500\", questa edizione era caratterizzata da verniciature dedicate e cerchi in lega dal disegno specifico. Durante lo stesso anno, la versione di punta, ossia la \"G 55 AMG\", benefici\u00f2 della sovralimentazione mediante compressore volumetrico, per cui cambi\u00f2 nome in \"G 55 AMG Kompressor\" e raggiunse cos\u00ec una potenza massima di 476\u00a0CV.\nNel 2006, la \"G 270 CDI\" e la \"G 400 CDI\" vennero sostituite da un unico modello intermedio, la \"G 320 CDI\", spinta da un nuovo motore V6 da 3 litri di cilindrata e con potenza massima di 224\u00a0CV. Questa versione fu anche caratterizzata dalla presenza del nuovo cambio automatico-sequenziale a 7 rapporti, che l'anno seguente si sarebbe esteso al resto della gamma \"W463\", fatta eccezione per la \"G 55 AMG Kompressor\", che mantenne il cambio automatico a 5 rapporti, ma che in compenso fu oggetto di una rivisitazione che ne fece lievitare la gi\u00e0 esuberante potenza a 500\u00a0CV. \nNell'aprile del 2007 la \"W463\" ricevette nuovi fari allo xenon, mentre i gruppi ottici posteriori subirono un lieve ridisegnamento. Internamente arrivarono un nuovo volante multifunzione a quattro razze e un nuovo cruscotto dalla nuova Classe C appena lanciata.\nUn nuovo aggiornamento, occorso alla gamma nel settembre del 2008, vide l'arrivo di una nuova calandra a tre listelli orizzontali in luogo di quella a sette. L'allestimento interno incluse il kit viva voce integrato nel sistema multimediale, che nelle versioni di punta arriv\u00f2 ad includere il caricatore da 6 CD, il telefono integrato nell'impianto hi-fi e l'interfaccia Bluetooth, il tutto gestito dal sistema Command-APS con manopola sul tunnel centrale. Nella stessa occasione, la \"G 500\" vide il pensionamento del vecchio V8 da 5 litri in favore di un nuovo V8 da 5,5 litri con potenza massima di 388\u00a0CV, mentre la \"G 55 AMG Kompressor\" benefici\u00f2 di 7\u00a0CV in pi\u00f9. Il 2009 vide invece l'arrivo di una nuova edizione limitata, stavolta lanciata per celebrare il trentesimo anniversario della \"Classe G\", sempre inossidabile ed apprezzata da una folta schiera di pubblico. La nuova edizione limitata prese il nome di \"Edition 30\". Nello stesso anno la \"G 320 CDI\" venne ribattezzata \"G 350 CDI\". La gamma, a quel punto fu composta come segue:\nNel 2010, la \"G 350 CDI\" ricevette la tecnologia BlueTEC dando cos\u00ec origine alla \"G 350 BlueTEC\", equipaggiata con lo stesso motore, ma depotenziato a 211 CV in favore di una migliore erogazione di coppia motrice.\nNel 2011 non si ebbero novit\u00e0 di sorta, mentre nel giugno del 2012 si ebbe un nuovo aggiornamento, che esternamente port\u00f2 in pratica alla comparsa di nuove luci diurne a led sotto i proiettori principali e di nuovi specchietti retrovisori esterni, mentre nell'abitacolo fece la sua comparsa un nuovo cruscotto mutuato dalla terza generazione della Classe M lanciata da quasi un anno. Sempre nella stessa occasione, la \"G 55 AMG\" venne sostituita dalla \"G 63 AMG\", in cui venne montato un motore derivato dal V8 che gi\u00e0 era utilizzato per la \"G 500\" da 388\u00a0CV, ma con profonde rivisitazioni atte a consentire il montaggio di due turbocompressori. In questo modo, la potenza massima raggiunse i 544\u00a0CV, notevoli, anche se per rivestire il ruolo di top di gamma, la Casa di Stoccarda pens\u00f2 ad un modello ancor pi\u00f9 esclusivo e mise sul mercato la \"G 65 AMG\", spinta dal V12 di 6 litri gi\u00e0 utilizzato ad esempio sotto il cofano della Classe S. Accreditato di una potenza massima di 612\u00a0CV, questo modello raggiungeva una velocit\u00e0 di punta autolimitata a 230\u00a0km/h ed una accelerazione da 0 a 100\u00a0km/h in 5\",3. I due modelli griffati \"AMG\" si distinguevano dal resto della gamma per la calandra a due listelli orizzontali ravvicinati. Tutta la gamma \"W463\" fu inoltre equipaggiata con un nuovo cambio automatico-sequenziale a 7 rapporti, evoluzione naturale di quello precedente. \nNel 2013, la versione con carrozzeria cabriolet venne cancellata dalla gamma: in occasione dell'addio a questa versione venne lanciata un'edizione finale a tiratura limitata denominata \"Final Edition 200\", disponibile esclusivamente come \"G 500\", ossia con il motore V8 da 5,5 litri e 388\u00a0CV di potenza massima. Fu svelata al Salone di Francoforte, ma gi\u00e0 prima della chiusura dei battenti della kermesse tedesca, i 200 esemplari previsti per questa edizione speciale vennero gi\u00e0 tutti venduti. Sempre a Francoforte venne svelata quella che rimarr\u00e0 a tutt'oggi come la pi\u00f9 incredibile e mostruosa fra le varianti della \"Classe G\" finora prodotte: la \"G 63 AMG 6x6\".. Pi\u00f9 lunga per ospitare un secondo asse posteriore, pi\u00f9 larga grazie a parafanghi allargati per ospitare tre assali pi\u00f9 lunghi, e pi\u00f9 alta per la presenza di tre assali a portale in luogo delle sospensioni standard, questa vettura era caratterizzata \"in primis\" da una presenza imponente (5,875 metri di lunghezza per 2,11 metri di larghezza per 2,21 metri di altezza, e con un passo di 4,196 metri dal mozzo dell'asse anteriore al mozzo dell'ultimo assale). La carrozzeria era di tipo pick-up con abitacolo a due file di sedili. La \"G 63 AMG 6x6\" era equipaggiata con un V8 biturbo da 5,5 litri, per una potenza massima di 544 CV, in pratica la stessa unit\u00e0 motrice che nello stesso periodo equipaggiava la \"G 63 AMG\" a due assali di normale produzione. Tale motore era in grado di spingere i 38 quintali di questa vettura (3.775\u00a0kg, per la precisione) ad una velocit\u00e0 massima autolimitata a 160\u00a0km/h, coprendo lo scatto da 0 a 100\u00a0km/h in 7\"8. La trazione era integrale sulle sei ruote, da cui la sigla \"6x6\", e la coppia motrice veniva indirizzata ai tre assali con l'ausilio di cinque differenziali bloccabili mediante appositi comandi in plancia. Veniva costruita nello stesso stabilimento di Graz da cui nascevano le altre \"W463\" e veniva venduta ad un prezzo di quasi 470\u00a0000 euro. Le sue dimensioni e la sua massa erano tali da non poter essere guidata con la normale patente automobilistica, essendo necessaria invece la patente C.\nDopo un 2014 senza altre novit\u00e0, l'ultima fase della carriera commerciale della \"W463\" ha visto nel 2015 la \"G 500\" sottoposta ad un nuovo trapianto di motore: al posto della vecchia unit\u00e0 da 5,5 litri arriv\u00f2 un nuovo V8 da 4 litri con doppia sovralimentazione e potenza massima di 422\u00a0CV. Lo stesso motore viene anche montato sotto il cofano di un'altra varainte notevole, ossia la \"G 500 4x42\": presentata al Salone di Ginevra del 2015 e prodotta dal giugno dello stesso anno al 2017 in pochi esemplari, questa variante era una sorta di \"sorella minore\" della \"G 63 AMG 6x6\". Provvista di due assali come le altre \"W463\", dal super pick-up a sei ruote ereditava per\u00f2 la soluzione degli assali a portale, per cui l'altezza da terra lievitava a 46\u00a0cm come nella versione 6x6 e l'altezza sfiorava i 2,25 metri. Prevista unicamente con carrozzeria SW a passo lungo, la \"G 500 AMG 4x42\" pesava a vuoto 3.021\u00a0kg e raggiungeva una velocit\u00e0 massima autolimitata a 210\u00a0km/h, com scatto da 0 a 100\u00a0km/h in 7\",4. Sempre nel 2015, le due versioni \"AMG\" sono state ulteriormente rivisitate raggiungendo rispettivamente potenze di 571 e 630\u00a0CV. Sul fronte diesel, la \"G 350 BlueTEC\" \u00e8 stata portata a 245\u00a0CV di potenza massima. Nel 2016 \u00e8 stata immessa sul mercato l'ultima versione della \"W463\", la \"G 350 d BlueTEC Professional\", caratterizzata da un allestimento dedicato ad utilizzi in campo professionale. In pratica, pur trattandosi di una \"W463\", andava a riprendere il testimone delle vecchie \"W461\", non pi\u00f9 in listino ormai da due anni, proponendo un allestimento meno ricco e senza fronzoli.\nLa seconda fase (dal 2018).\nCaratteristiche del nuovo modello.\nAll'inizio del 2018, il Salone di Detroit ha visto la presentazione di una nuova \"Classe G\": spesso identificata da molte testate giornalistiche e da molti appassionati come \"W464\", essa \u00e8 stata comunque inclusa dalla Casa della stella a tre punte ancora nella gamma \"W463\". In realt\u00e0, gli aggiornamenti sono stati parecchi e sul solo piano stilistico hanno incluso fra l'altro il nuovo frontale con calandra ridisegnata e fari a led. Pi\u00f9 decisi gli interventi nell'abitacolo, dove trova posto un cruscotto ripreso dalla contemporanea Classe S, sdoppiato in due grossi display, uno sulla console centrale ed uno al posto del quadro strumenti. Inoltre i sedili dispongono di riscaldamento, supporto lombare e massaggio. Il telaio della nuova \"W463\" \u00e8 sempre del tipo separato, con longheroni e traverse, ed anche la scocca rimane sempre la stessa, in acciaio, ma stavolta con cofano motore, parafanghi e portiere realizzati in alluminio. Ci\u00f2 ha permesso alla vettura di risparmiare fino a 170\u00a0kg rispetto alla precedente \"W463\". Nonostante ci\u00f2, la struttura \u00e8 stata irrigidita di ben il 55%. Per quanto riguarda la meccanica telaistica, la nuova \"W463\" propone due importantissime novit\u00e0: un avantreno che si accommiata dallo schema ad assale rigido, in favore di una soluzione a ruote indipendenti con bracci trasversali, ed un retrotreno ancora ad assale rigido, ma con bracci longitudinali. Presenti ancora i tre differenziali bloccabili, mentre l'unica motorizzazione presente al debutto \u00e8 quella della \"G 500\", ossia il V8 biturbo da 4 litri con potenza di 422 CV. Nuovo, per una \"Classe G\", il cambio automatico sequenziale a 9 rapporti. A differenza della \"W463\" prodotta fino a quel momento, la nuova \"W463\" viene prodotta solo con carrozzeria station wagon a passo lungo, l'unica che riesca ancora a trovare riscontri significativi sul piano commerciale.\nCarriera commerciale.\nLa prima novit\u00e0 della gamma \"W463\" lanciata nel 2018 \u00e8 stata la presentazione a Ginevra della \"G 63 AMG\", equipaggiata con lo stesso motore della \"G 500\", ma con potenza massima portata a 585\u00a0CV. L'avvio della commercializzazione \u00e8 tuttavia previsto solo nella tarda primavera. Nell'estate del 2019, invece, fanno il loro debutto le due nuove motorizzazioni a gasolio per la \"W463\" rinnovata. Entrambi basati sul 2,9 litri diesel con doppia sovralimentazione, questi due motori erogano potenze massime rispettivamente di 286 per la \"G 350 d\" e 330 CV per la \"G 400 d\".\nAlla fine dell'estate 2020, ognuna delle quattro motorizzazioni costituenti la gamma viene proposta in tre differenti allestimenti, e cio\u00e8: \"Sport\", \"Premium\" e \"Premium Plus\". Contemporaneamente i motori vengono leggermente rivisitati con l'obiettivo di ridurre le emissioni inquinanti e di rientrare nelle sempre pi\u00f9 severe normative antinquinamento.\nTabella riepilogativa.\nDi seguito vengono riepilogate le caratteristiche relative alla gamma \"W463\". I prezzi riportati in neretto sono in migliaia di lire e gli altri sono in euro. I prezzi si riferiscono inoltre al momento del debutto nel mercato italiano, mentre non vengono indicati i prezzi di quelle rare versioni non previste per tale mercato:\nLe fuoriserie su base \"W463\".\nVuoi per la longevit\u00e0 del modello, vuoi per la sua particolarit\u00e0 innata che gi\u00e0 nelle versioni di serie fondeva la rustica robustezza di un fuoristrada classico con l'eleganza e l'opulenza di un'ammiraglia di segmento F, la \"W463\" stuzzic\u00f2 fin dai primi anni l'estro e la fantasia di alcuni preparatori e carrozzieri, da cui scaturirono talvolta esemplari unici, altre volte piccoli lotti di versioni particolari. Elencare tutte queste varianti sarebbe quantomeno ostico, per cui in questa sede se ne ricorderanno solo alcuni fra i pi\u00f9 particolari."}
{"id": "3195431", "revid": "198277", "url": "https://it.wikipedia.org/wiki?curid=3195431", "title": "Mario Mannucci", "text": "Biografia.\nGli inizi.\nDopo il matrimonio con Ariella Pangaro nel 1963, disput\u00f2 le prime gare di regolarit\u00e0 alla guida di auto iscritte dal milanese \"Jolly Club\" di Mario Angiolini, affiancato proprio dalla moglie, navigatrice e cronometrista.\nContinu\u00f2 l'attivit\u00e0 per il Jolly Club anche quando, dopo la morte di Mario Angiolini, alla direzione della scuderia subentrarono Renata Angiolini ed il figlio Roberto.\nNel 1968, alla guida di una Lancia Fulvia 1,3 HF di propriet\u00e0 del Jolly Club (tuttora in circolazione), ma sponsorizzata dalla Atkinsons, disput\u00f2, in coppia con Bruno Scabini (navigatore), la prima edizione del Rally dell'isola d\u2019Elba; riuscendo non solo ad arrivare fino in fondo (40 equipaggi iscritti, solo 10 all'arrivo), ma classificandosi al sesto posto.\nVenne notato da Cesare Fiorio, direttore sportivo della \"Squadra Corse HF-Lancia\", che l'anno successivo gli assegn\u00f2 il ruolo di navigatore di Sergio Barbasio per partecipare alla competizione elbana, ma questa volta nell'abitacolo di una Fulvia HF 1,3 ufficiale. L'equipaggio vinse la gara e lo stesso sarebbe accaduto nel 1970 (primi all'arrivo Barbasio e Mannucci su Fulvia HF 1,3) se tutte le vetture della Squadra HF non fossero state squalificate per avere rinforzato la scocca in maniera ritenuta irregolare dai giudici sportivi.\nLa svolta.\nLa vera svolta arriv\u00f2 quando Cesare Fiorio gli assegn\u00f2 il ruolo di navigatore di Sandro Munari. Munari, gi\u00e0 due volte Campione Italiano Rally nel 1967 e nel 1969, era alla ricerca di un navigatore col quale ricreare l'intesa che aveva raggiunto con Luciano Lombardini, deceduto nel corso del percorso preliminare del Rally di Montecarlo del 1968 nell'incidente in cui anche Munari era rimasto gravemente ferito.\nL'inizio del sodalizio Munari-Mannucci fu del tutto sfortunato. Due ritiri per uscita di strada: al Rally di San Martino di Castrozza del 1968 e al Rally di Svezia del 1969. Altri due ritiri al momento in cui, a partire dal 1971, Munari e Mannucci divennero equipaggio fisso: al Rally di Montecarlo e al Rally Sanremo-Sestriere; ma questa volta il problema furono guasti meccanici, mentre l'intesa fra i due risult\u00f2 perfetta.\nSubito dopo arriv\u00f2 la prima vittoria al Rally 999 del 1971 ed ancora al Rally Semperit, al San Martino di Castrozza ed al Rally Mille minuti. Vittorie inframmezzate da buoni piazzamenti o da ritiri per noie meccaniche.\nAlla fine dell'anno l'equipaggio conquist\u00f2 la \"Mitropa Cup\" e solo per poco gli sfugg\u00ec il \"Campionato Europeo conduttori\" quando, alla guida di una Abarth-Osella SP 2000 al Giro del Belgio, Munari e Mannucci furono costretti al ritiro per guasto elettrico mentre erano in testa alla classifica. La vettura, del tipo Sport Prototipo, era preparata da Enzo Osella cui era stato ceduto il materiale Abarth, dopo l'acquisizione da parte di FIAT, ed era stata prestata alla Squadra HF per disputare il Giro del Belgio.\nAll'inizio del 1972 Munari e Mannucci vinsero, con la Fulvia 1.6 Coup\u00e9 HF numero \u201c14\u201d, il Rally di Montecarlo . I due si ripeterono al Rally di Sicilia e al Rally di San Martino di Castrozza.\nDove non vincevano loro, si piazzavano o vincevano gli altri equipaggi della Squadra HF che cos\u00ec, alla fine dell'anno, vinse il \"Campionato Internazionale Marche\", l'equivalente all'epoca, dell'odierno WRC.\nAlla fine dell'anno, col campionato mondiale gi\u00e0 conquistato, Mario Mannucci, sempre al fianco di Sandro Munari, pot\u00e9 dedicarsi all'esordio e allo sviluppo della neonata Lancia Stratos. Si tratt\u00f2 di un esordio difficile (due ritiri: al Tour de Corse e al Rally Costa del Sol), ma furono il banco di prova necessario per emendare la Stratos da alcuni importanti difetti di giovent\u00f9.\nNel 1973 Munari e Mannucci corsero ancora con la Fulvia 1.6 Coup\u00e9 HF per motivi di regolamento. Il Regolamento del Campionato internazionale marche, infatti, obbligava i costruttori a produrre almeno 500 esemplari delle vetture da rally Gruppo 4 (in cui correva la Fulvia e in cui avrebbe dovuto essere iscritta la Stratos), per cui, fintanto che non venne raggiunto il traguardo di produzione, la Stratos pot\u00e9 correre solo nelle gare riservate ai prototipi.\nMunari e Mannucci vinsero, con la Fulvia 1.6 Coup\u00e9 HF, il Rally Costa Brava, il Rally di San Marino, il Rally di Sicilia, sfiorarono la vittoria nel Rally dell'isola d'Elba (la rottura di un giunto all'ingresso della penultima prova speciale li fece scivolare dal primo al settimo posto), vinsero il Rally Hessen e il Rally di San Martino di Castrozza. Dove potevano correre con i prototipi, guidavano la Stratos, vincendo al Rally Firestone e al Tour de France. Conquistarono cos\u00ec il Campionato europeo conduttori, sfuggito due anni prima.\nNel 1974 la Fulvia era ormai del tutto obsoleta. Munari e Mannucci attendevano con impazienza l'omologazione in \u201cGruppo 4\u201d della Stratos, che nel frattempo portarono alla vittoria nel Rally 4 Stagioni. Quando l'omologazione finalmente arriv\u00f2 era gi\u00e0 ottobre, e fin l\u00ec la Fulvia e la Beta avevano ottenuto pochi punti iridati, risultando comunque ugualmente sufficienti. Munari e Mannucci vinsero il Rally di Sanremo e il Rally dei Rideau Lakes. Altre due volte si ritirarono, ma la Stratos si rivel\u00f2 vincente o piazzata anche grazie ad altri equipaggi (terzo posto di Munari-Sodano al RAC rally e vittoria di Andruet-\u201cBiche\u201d al Tour de Corse). La Lancia conquist\u00f2 il primo Campionato del mondo rally (dal 1974 era questa la denominazione ufficiale).\nNel 1975 Mario Mannucci fu ancora al fianco del campione veneto a bordo della Stratos. Vinsero nuovamente il Rally di Montecarlo e poi il Rally 4 Regioni. Al Sanremo furono costretti a ritirarsi per una foratura mentre erano in testa. Anche al Tour del Corse uscirono di strada mentre erano al comando. Altra uscita di strada al RAC Rally. Alla fine dell'anno la Lancia fu nuovamente Campione del Mondo Rally.\nAbbandono delle corse.\nNel 1976 Daniele Audetto, co-direttore sportivo della Squadra HF, divenne direttore sportivo della squadra Ferrari di Formula 1. Fiorio chiam\u00f2 Mario Mannucci a prenderne il posto alla direzione della Squadra HF-Lancia. L'attivit\u00e0 organizzativa imped\u00ec a Mannucci di continuare a correre come navigatore di Munari. Da quel momento, Mario Mannucci durante la settimana prestava attivit\u00e0 a Torino, presso gli uffici della Squadra HF-Lancia, mentre nel corso del rally partecipava come responsabile dell'organizzazione delle assistenze.\nIl ritorno.\nAlla fine dell'anno la Squadra HF-Lancia si \u201cfuse\u201d con l'Abarth dando vita all'EASA (Ente Attivit\u00e0 Sportiva Automobilistica), nuovo reparto corse del gruppo Fiat posto sotto la direzione di Cesare Fiorio; inoltre all'inizio del 1977 Daniele Audetto rientr\u00f2 dalla Ferrari venendogli affidati gli incarichi di logistica. Questo consent\u00ec a Mannucci maggior libert\u00e0 e quando, alla fine della stagione 1977, Silvio Maiga che aveva preso il posto di Mannucci al fianco di Munari, decise di lasciare l'agonismo, Mario torn\u00f2 a fare il navigatore del campione veneto per la stagione 1978. Stavolta, per\u00f2, non ebbero per\u00f2 fortuna.\nInizialmente Munari fatic\u00f2 a trovare il giusto \"feeling\" con la Fiat 131 Abarth Rally, con cui il gruppo torinese aveva sostituito la Stratos per ragioni commerciali: la berlina FIAT sviluppava una decina di cavalli meno della sportiva Lancia, ed era totalmente diversa per concezione progettuale. Ma furono soprattutto le noie meccaniche ad affliggere l'equipaggio: al Rally del Portogallo si ruppe la trasmissione; al Rally dell'Acropoli cedettero le sospensioni; infine al Rally di Sanremo un'uscita di strada neg\u00f2 a Munari e Mannucci il possibile podio, quando si trovavano virtualmentre in seconda posizione. Finalmente al Tour de Corse conquistarono il terzo posto.\nAlla fine del 1978 anche Munari cess\u00f2 l'attivit\u00e0 professionistica, sicch\u00e9 Mannucci prosegu\u00ec correndo qualche sporadica gara quando qualche amico gli chiedeva di fare da navigatore; gi\u00e0 nel 1978 venne \"prestato\" dall'EASA, insieme a Maurizio Verini, alla scuderia Jolly Club con cui la coppia corse il Rally dell'Elba a bordo di una 131 Abarth Rally, ritirandosi per guai meccanici quando erano in lotta per le prime posizioni. Sulla stessa vettura, fu a fianco di Adartico Vudafieri al Rally di Sicilia del 1979: i due vinsero la gara dopo una lotta serrata con Tabaton su Stratos. Vudafieri e Mannucci ci riprovarono al Rally di Sanremo dello stesso anno, sempre su 131 Abarth Rally, ma uscirono di strada e furono costretti al ritiro.\nNel 1980 fu navigatore di Attilio Bettega al Rally di Montecarlo, a bordo di una Fiat Ritmo (sesti), e al Rally dell'Acropoli (ottavi), su Fiat 131 Abarth. Nel 1987 Mannucci torn\u00f2 a sedersi vicino a Munari sul fuoristrada Lamborghini LM002 all'Off-Road Rally Raid della Grecia: dopo le prime prove speciali, in cui l'equipaggio guadagn\u00f2 la testa della gara, le avverse condizioni atmosferiche lo indussero al ritiro per evitare di danneggiare il pesante fuoristrada destinato a disputare la successiva Parigi-Dakar.\nAl di l\u00e0 della sua attivit\u00e0 agonistica, Mannucci contribu\u00ec alla preparazione di molte competizioni rallystiche: \"disegn\u00f2\" i percorsi e prepar\u00f2 il radar per gare svoltesi in Cina, in Nevada, in Per\u00f9, ma anche per il Rally delle Alpi Orientali. Fino al 2002 prest\u00f2 attivit\u00e0 di istruttore presso la Scuola Federale della CSAI di Vallelunga. Partecip\u00f2 persino, insieme a Diego Della Valle, a un rally per vetture storiche organizzato in Marocco.\n\u00c8 morto il 17 dicembre 2011, all'et\u00e0 di 79 anni, nella provincia di Gorizia ove viveva con la moglie Ariella, dalla quale aveva avuto un figlio di nome Manuel."}
{"id": "3195432", "revid": "767487", "url": "https://it.wikipedia.org/wiki?curid=3195432", "title": "L'albero in provetta", "text": "L' albero in provetta (\"The tree in a test tube\") \u00e8 un cortometraggio del 1942 con Stanlio e Ollio, prodotto dal Dipartimento dell'Agricoltura degli Stati Uniti.\n\u00c8 uno dei pochi filmati a colori interpretato da Stanlio e Ollio, girato in Kodachrome nel formato 16 millimetri.\nTrama.\n\u00c8 un filmato di propaganda della seconda guerra mondiale, Stanlio e Ollio non parlano, il commentatore del filmato spiega come il legno e la cellulosa, ma soprattutto i suoi derivati sono onnipresenti in tutti gli oggetti che ogni individuo si porta appresso. Il commentatore quindi fa aprire la valigia che Stanlio e Ollio hanno in auto e spiega come ogni oggetto contenuto nella valigia sia fatto di legno o da un suo derivato.\nProduzione.\nNonostante si sia sempre creduto fosse del 1943 in realt\u00e0 fu girato nel 1941 e uscito successivamente nella primavera del 1942.\nNella versione doppiata in italiano negli anni '80 dalla Rai, nonostante Stanlio e Ollio non parlino, si pu\u00f2 sentire una risata di Ollio doppiata da Giorgio Ariani."}
{"id": "3195433", "revid": "62004", "url": "https://it.wikipedia.org/wiki?curid=3195433", "title": "Coppa del mondo di ciclismo su strada femminile 1999", "text": "La Coppa del mondo di ciclismo su strada femminile 1999 (en.: \"1999 UCI Women's Road World Cup\"), seconda edizione della competizione, prevedeva nove eventi tra il 7 marzo e il 26 settembre 1999.\nLa australiana Anna Wilson si aggiudic\u00f2 il titolo individuale."}
{"id": "3195434", "revid": "1305772", "url": "https://it.wikipedia.org/wiki?curid=3195434", "title": "Heidegger (disambigua)", "text": ""}
{"id": "3195442", "revid": "287204", "url": "https://it.wikipedia.org/wiki?curid=3195442", "title": "George Frampton", "text": "Biografia.\nFrampton, figlio di uno scalpellino, in uno studio di architettura dopo aver studiato con William Silver Frith alla \"City and Guilds of London Art School\" (ex \"Lambeth School of Art\"). Pass\u00f2 poi alla \"Royal Academy Schools\" dove vinse la medaglia d'oro. Dal 1887 al 1890 Frampton intraprese ulteriori studi e lavor\u00f2 nello studio di Antonin Mercie a Parigi.\nTornato in Inghilterra fu insegnante presso la \"Slade School of Art\" nel 1893.\nSpos\u00f2 l'artista Christabel Cockerell dalla quale ebbe un figlio, il pittore Meredith Frampton.\nOpere principali.\nFra le sculture pubbliche di Frampton si ricordano Peter Pan, i leoni al British Museum ed il monumento ad Edith Cavell posto all'esterno della National Portrait Gallery di Londra. \nLe statue sono ubicate in:\nAlcune suo opere sono visibili presso la \"St James Church\" a Warter nello Yorkshire."}
{"id": "3195446", "revid": "1354930", "url": "https://it.wikipedia.org/wiki?curid=3195446", "title": "Coppa del mondo di ciclismo su strada femminile 1998", "text": "La Coppa del mondo di ciclismo su strada femminile 1998 (en.: \"1998 UCI Women's Road World Cup\"), prima edizione della competizione, prevedeva sei eventi tra il 29 marzo e il 27 settembre 1998.\nLa lituana Diana \u017dili\u016bt\u0117 si aggiudic\u00f2 il titolo individuale."}
{"id": "3195452", "revid": "88740", "url": "https://it.wikipedia.org/wiki?curid=3195452", "title": "Manalapan", "text": ""}
{"id": "3195458", "revid": "1305772", "url": "https://it.wikipedia.org/wiki?curid=3195458", "title": "Marble", "text": ""}
{"id": "3195464", "revid": "1318658", "url": "https://it.wikipedia.org/wiki?curid=3195464", "title": "Markham", "text": "Markham pu\u00f2 riferirsi a:"}
{"id": "3195470", "revid": "466539", "url": "https://it.wikipedia.org/wiki?curid=3195470", "title": "Mike Duff", "text": "Carriera.\nLa sua carriera nel mondo del motociclismo \u00e8 iniziata alla met\u00e0 degli anni cinquanta nelle competizioni nazionali canadesi per trasferirsi successivamente in Europa e iniziare la sua carriera in campo internazionale. Le sue prime apparizioni nella classifiche del motomondiale risalgono alla stagione 1961 corsa in classe 350 e in 500 in sella a motociclette delle case motociclistiche britanniche AJS e Matchless.\nNel motomondiale 1964 \u00e8 diventato pilota ufficiale della Yamaha per alcune classi e sono arrivati i suoi primi successi, a partire dal Gran Premio motociclistico del Belgio in classe 250. Nel motomondiale, in cui ha gareggiato fino al 1967, ha vinto in totale 3 gran premi e, quale miglior risultato stagionale, nel 1965 si \u00e8 laureato vicecampione del mondo nella classe 250 alle spalle di Phil Read.\nDopo il ritiro dall'attivit\u00e0 agonistica e dopo due matrimoni, Duff ha intrapreso il cammino per cambiare il sesso, diventando nel 1987 Michelle Duff; nel 1999, gi\u00e0 con la sua nuova identit\u00e0, ha pubblicato una autobiografia sulla sua esperienza nel mondo delle corse, \"The Mike Duff Story: Make Haste Slowly\". \u00c8 una presenza frequente nelle manifestazioni dedicate alle moto d'epoca, pilotando le Yamaha del \"Yamaha Classic Racing Team\"."}
{"id": "3195473", "revid": "163662", "url": "https://it.wikipedia.org/wiki?curid=3195473", "title": "Wu Xing", "text": ", che significa ordine dei cinque elementi, \u00e8 un concetto tipico della cultura cinese che viene utilizzato in svariati campi, dalla medicina tradizionale cinese alle arti marziali.\nRisalente presumibilmente al periodo delle primavere e degli autunni (\u6625\u79cb\u6642\u4ee3T, \"Ch\u016bnqi\u016b Sh\u00edd\u00e0i\"P), che copre un arco della storia cinese dal 722 a.C. al 481 a.C., la dottrina dei cinque elementi fu esposta per la prima volta dal filosofo cinese Chou Yen (ca. 350-270 a.C.). Essa consiste in una visione sistematica dell'antica filosofia taoista cinese, ampiamente utilizzata nella medicina tradizionale cinese, nella feng shui, nella numerologia, nella filosofia e nella divinazione.\nGli elementi.\nI cinque elementi sono:\nI rapporti fra gli elementi.\nVengono studiati i loro rapporti, connessioni in un circolo di interazioni reciproche. \nLa dottrina spiega che esistono due flussi, due cicli, quello della generazione madre-figlio (\u751f, \"sh\u0113ng\") e quello del controllo-inibizione nonno-nipote (\u524b/\u514b, \"k\u00e8\") \nI due cicli sono strettamente connessi: l'acqua infatti spegne il fuoco, dalle cui ceneri si forma la terra; la terra assorbe l'acqua da cui nasce il legno degli alberi; il legno succhia ed impoverisce la terra, che scopre i metalli al suo interno; il metallo dell'ascia abbatte gli alberi, il cui legno diviene pronto per essere bruciato, dando vita al fuoco; il fuoco fonde il metallo, che liquefacendosi si trasforma in acqua, e i due cicli proseguono.\nI cinque elementi sono posti inoltre in relazione con i pianeti dell'astrologia, i punti cardinali, le stagioni, gli stati d'animo, ecc. secondo le seguenti associazioni: \nIl ciclo di inibizione viene studiato anche dalla medicina tradizionale cinese sulla base delle suddette emozioni, considerando che la paura (acqua) offusca la gioia (fuoco), la gioia dissolve la tristezza (metallo), la tristezza spegne la collera (legno), la collera mette a tacere le rimuginazioni (terra), e le riflessioni tengono a freno la paura.\nAnalogie.\nI cinque elementi cinesi sono stati posti in analogia con i quattro della tradizione occidentale, dato che tre di essi, il fuoco, l'acqua e la terra, sono ricorrenti in entrambi. La concezione cinese possiede tuttavia una peculiarit\u00e0 che consiste nel carattere trasmutatorio dei suoi elementi, da intendere come \u00abforze attive o facolt\u00e0 dinamiche\u00bb, capaci di convertirsi l'una nell'altra.\nPur avendo due elementi in pi\u00f9, si pu\u00f2 notare una certa somiglianza del legno col concetto occidentale dell'aria, poich\u00e9 entrambi corrispondono alle qualit\u00e0 del punto cardinale est, della primavera, dell'infanzia e della crescita, mentre il metallo sembra inglobato nelle propriet\u00e0 occidentali della terra, quali l'ovest, l'autunno e il declino. La terra in Cina occupa propriamente il centro della rosa dei venti, ed \u00e8 pi\u00f9 che altro la matrice degli altri quattro elementi, come in Occidente lo \u00e8 la \"prima materia\" o etere. "}
{"id": "3195474", "revid": "124565667", "url": "https://it.wikipedia.org/wiki?curid=3195474", "title": "Power Rangers RPM", "text": "Power Rangers RPM (ovvero \"Power Rangers Racing Performance Machines\") \u00e8 la quindicesima serie televisiva della saga dei \"Power Rangers\". La serie, della durata di una sola stagione di 32 episodi, \u00e8 stata trasmessa in America in prima TV assoluta a partire dal marzo 2009 nel contenitore per ragazzi ABC &amp; Freeform dall'emittente ABC. Come le precedenti serie dei Power Rangers si tratta di un rimontaggio statunitense di serie giapponesi della saga dei Super Sentai (nel caso in oggetto \"Engine Sentai Go-onger\", originariamente di 50 episodi trasmessi in madrepatria tra il febbraio 2008 e il febbraio 2009), con scene aggiunte con attori \"occidentali\" pi\u00f9 adatti al pubblico nordamericano e in pi\u00f9 degli Zord veicoli a tema animale.\nIn Italia il telefilm \u00e8 trasmesso in prima TV sul canale gratuito K2 a partire dall'11 febbraio 2013, per poi essere replicata fino all'estate dello stesso anno.\nLa serie ha un tono pi\u00f9 maturo rispetto alle precedenti, con dei toni per lo pi\u00f9 simili a film d'azione anzich\u00e9 quelli dei tipici telefilm.\nTrama.\nUn virus informatico chiamato Venjix, prende possesso di tutti i computer terrestri, rendendo impossibili tutte le comunicazioni creando al contempo un'armata di droidi robot per distruggere ogni citt\u00e0 terrestre. L'ultimo sicuro baluardo della razza umana \u00e8 la citt\u00e0 di Corinth. Circondata dalle forze di Venjix e da un campo di forza, \u00e8 quasi impossibile entrarvi se non per pura fortuna o potenza di fuoco. Quando il campo di forza viene abbassato per permettere agli umani sopravvissuti di accedere al santuario, gli RPM Power Rangers del Dottor K combattono le forze di Venjix per proteggere la citt\u00e0 dalla distruzione.\nProduzione.\nLa serie \u00e8 stata prodotta dalla Disney-ABC Domestic Television.\nCome nel caso di molte delle serie dei Power Rangers realizzate dal 2003, quando Disney ha acquisito il marchio, parte delle scene aggiunte sono state girate in Nuova Zelanda. Le riprese sono iniziate nel settembre 2008. Gli effetti speciali sono stati realizzati dalla PRPVFX Limited.\nInizialmente, nelle intenzioni dei produttori e dell'emittente, doveva essere l'ultima serie dei \"Power Rangers\" inedita a essere realizzata, in quanto per il 2010 era gi\u00e0 prevista la messa in onda di una versione migliorata del primo show della serie, \"Mighty Morphin Power Rangers\". Nel maggio del 2010, tuttavia, il produttore Haim Saban ha riacquistato i diritti sul media franchise dei Power Ranger dalla Disney e per la stagione 2011 \u00e8 stata realizzata dal Saban Capital Group una nuova serie \"Power Rangers Samurai\", trasmessa a partire da febbraio 2011 sul canale televisivo Nickelodeon, che ha anche annunciato l'intenzione di proporre nei suoi palinsesti futuri un passaggio di tutte le serie precedenti.\nCuriosit\u00e0.\nL'episodio in due parti \"La battaglia dei Red Ranger\" della serie \"Power Rangers Samurai\", un crossover con la serie RPM, dimostra che la RPM si trova in una timeline alternativa alle altre serie dei Power Rangers."}
{"id": "3195476", "revid": "767487", "url": "https://it.wikipedia.org/wiki?curid=3195476", "title": "Conviction (film 2010)", "text": "Conviction \u00e8 un film del 2010 diretto da Tony Goldwyn ed interpretato da Hilary Swank e Sam Rockwell.\nTrama.\nIl film \u00e8 basato sulla storia vera di Betty Anne Waters, una madre single disoccupata, che con l'aiuto dell'avvocato Barry Scheck del Innocence Project cerca di scagionare il fratello, ingiustamente accusato di omicidio. Per fare questo inizia a studiare ottenendo infine una laurea in legge alla Roger Williams University di Rhode Island. Oltre a studiare legge e il caso di suo fratello, Betty Anne Waters cresce da sola i due figli, lavorando come cameriera part-time.\nKenneth \"Kenny\" Waters, suo fratello, \u00e8 stato condannato nel 1983 per aver ucciso Katharina Brow ad Ayer, Massachusetts (l'omicidio \u00e8 avvenuto nel 1980). Sua sorella Betty Anne, una volta trovate delle prove biologiche, lavora con l'Innocence Project, un'organizzazione senza scopo di lucro dedicata al ribaltamento delle condanne errate, per ottenere la prova del DNA al fine di provare l'innocenza del fratello. Kenny Waters \u00e8 stato ritenuto innocente il 19 giugno 2001, ma pochi mesi dopo, il 19 settembre 2001, Kenny muore a seguito a una caduta.\nBetty Anne Waters vive nel New England e ha continuato il suo lavoro per liberare gli individui ingiustamente condannati per reati, nonch\u00e9 a lottare per i diritti della popolazione carceraria.\nProduzione.\nLa produzione \u00e8 iniziata nel febbraio del 2009 a Ann Arbor e in altre localit\u00e0 del Michigan.\nDistribuzione.\nDopo essere stato presentato in anteprima al Toronto International Film Festival l'11 settembre 2010, il film ha debuttato nelle sale cinematografiche statunitensi il 15 ottobre 2010."}
{"id": "3195483", "revid": "1782831", "url": "https://it.wikipedia.org/wiki?curid=3195483", "title": "Alessandria Unione Sportiva 1972-1973", "text": "Questa voce raccoglie le informazioni riguardanti l'Alessandria Unione Sportiva nelle competizioni ufficiali della stagione 1972-1973.\nStagione.\nNella stagione 1972-1973 l'Alessandria Unione Sportiva disput\u00f2 il nono campionato di Serie C della sua storia. Vinse la prima edizione della Coppa Italia Semiprofessionisti.\nOrganigramma societario.\nArea direttiva\nArea tecnica\nArea sanitaria"}
{"id": "3195486", "revid": "889336", "url": "https://it.wikipedia.org/wiki?curid=3195486", "title": "Ubaldo Aquino", "text": "Carriera.\nAttivo a livello nazionale dal 1989, ha iniziato ad arbitrare per la CONMEBOL durante la Coppa Libertadores 1996, mentre nel 1995 aveva gi\u00e0 debuttato a livello di nazionali dirigendo - del 30 giugno. Tra i suoi risultati pi\u00f9 rilevanti si annoverano la partecipazione a otto edizioni della Coppa Libertadores, due edizioni di Copa Am\u00e9rica ( e ) ed il , in cui ha diretto 3 gare delle qualificazioni e 2 incontri della fase finale (- e -). Fu l'arbitro che, durante la Copa Am\u00e9rica 1999, stabil\u00ec il record per il maggior numero di rigori fischiati in un solo incontro, Argentina-, ben cinque: due a favore dei colombiani (uno realizzato da C\u00f3rdoba, l'altro sbagliato da Ricard), tre a favore degli argentini (tutti sbagliati da Palermo)."}
{"id": "3195494", "revid": "88740", "url": "https://it.wikipedia.org/wiki?curid=3195494", "title": "Marseilles", "text": ""}
{"id": "3195496", "revid": "1305772", "url": "https://it.wikipedia.org/wiki?curid=3195496", "title": "Maryville", "text": ""}
{"id": "3195497", "revid": "767487", "url": "https://it.wikipedia.org/wiki?curid=3195497", "title": "Louis Vola", "text": "Oltre che nel Quintette, Vola suon\u00f2 anche il basso per Ray Ventura e Duke Ellington, tra gli altri. Fu anche un accordionista riconosciuto.\nNel 1934 fond\u00f2, insieme a Django Reinhardt e St\u00e9phane Grappelli il Quintetto. in un'intervista del 1976, Vola raccont\u00f2 di aver conosciuto Joseph e Django mentre suonavano la chitarra insieme su una spiaggia a Tolone. Vola li invit\u00f2 a suonare con la propria band, i cui componenti includevano St\u00e9phane Grappelli e Roger Chaput."}
{"id": "3195502", "revid": "1149807", "url": "https://it.wikipedia.org/wiki?curid=3195502", "title": "Kenta Kitagawa", "text": ""}
{"id": "3195503", "revid": "125068185", "url": "https://it.wikipedia.org/wiki?curid=3195503", "title": "Charlotte Sometimes (singolo)", "text": "Charlotte Sometimes \u00e8 un brano dei Cure uscito come singolo nel 1981, con il brano \"Splintered in Her Head\" come lato b.\nEntrambi i brani sono ispirati dal racconto per bambini \"Charlotte Sometimes\" di Penelope Farmer uscito nel 1969. L'immagine di copertina \u00e8 la distorsione di una foto della futura moglie di Robert Smith, Mary Poole.\nLa traccia originalmente uscita come singolo sar\u00e0 pubblicata su album solo nel 1986 sulla raccolta di singoli \"Standing on a Beach - The Singles 1978-1985\" e nel 2005 sulla riedizione in formato deluxe dell'album \"Faith\".\nVideo.\nIl videoclip, diretto da Mike Mansfield, fu mandato in onda per la prima volta nell'ottobre del 1981.\nVersioni live.\nIl brano \u00e8 stato spesso suonato dal vivo. Una versione live del brano \u00e8 pubblicata sul live del 1984 \"\". Un'altra versione live appare poi sull'album \"Paris\" del 1993."}
{"id": "3195507", "revid": "729019", "url": "https://it.wikipedia.org/wiki?curid=3195507", "title": "Invicta (azienda)", "text": "L\u2019Invicta \u00e8 stata una casa automobilistica britannica attiva in diversi periodi. Inizialmente, l'azienda aveva sede a Cobham, in Inghilterra, tra il 1925 ed il 1933, e quindi a Chelsea, Londra, tra il 1933 ed il 1938, ed infine a Virginia Water, sempre in Inghilterra, tra il 1946 ed il 1950. Recentemente, il marchio \u00e8 stato ripreso per un modello sportivo, l'Invicta S1.\nLe origini ed i modelli degli anni trenta.\nLa compagnia fu fondata da Noel Macklin, che ebbe un'esperienza precedente nella fabbricazione di automobili con le aziende Eric-Campbell e Silver Hawk.\nQuando diede origine all'Invicta, il finanziatore dell'impresa era Oliver Lyle della Tate &amp; Lyle, ed il sito produttivo era nell'officina di Macklin, situata sulla strada principale di Cobham, che collegava Londra con Portsmouth.\nLe vetture erano progettate per combinare flessibilit\u00e0 e prestazioni sportive. Con l'assistenza di William Watson, il meccanico che coadiuv\u00f2 Macklin durante il periodo in cui si concentr\u00f2 sulle competizioni prima della prima guerra mondiale, fu preparato un prototipo che fu costruito su telaio Bayliss-Thomas con un motore Coventry Climax.\nNel 1925 fu fabbricato il primo veicolo di produzione, la \"2\u00bd litre\", che utilizzava propulsori a sei cilindri in linea Meadows a valvole in testa, cambio a quattro rapporti ed un telaio con sospensioni a balestra semi-ellittica. Il prezzo era 595 sterline. Erano disponibili tre telai di lunghezza differente, pi\u00f9 precisamente di 2840 mm, 3000\u00a0mm e 3048\u00a0mm. Come la richiesta di queste vetture crebbe, molto del lavoro fu appaltato a Lenaerts e Dolphens di Barnes, ma l'assemblaggio finale rimase a Cobham. \nNel 1926 fu lanciato un nuovo modello, la \"3 Litre\", con conseguente aumento della cilindrata. Quando la produzione del veicolo termin\u00f2 nel 1929, ne furono costruiti 200 esemplari.\nUn pi\u00f9 grande motore, ancora di Meadows, fu utilizzato nel progetto di William Watson per il modello successivo, la \"4\u00bd litre\" (1928). Era disponibile con differenti di telai, che si diversificavano dalla lunghezza, pi\u00f9 precisamente 2997\u00a0mm (la \"SSC\") e 3200\u00a0mm (\"LC\"), e dall'altezza, denominati Tipo A (il pi\u00f9 alto) e Tipo B. Fino al 1934, anno di fine produzione, ne furono costruiti 500 esemplari, nonostante il prezzo relativamente alto. Ad esempio, la versione di lusso con passo lungo (la \"NLC\") costava oltre 1800 sterline.\nNel 1930 fu lanciata al Salone dell'automobile di Londra una variante della 4\u00bd litre, la Tipo S. Usava ancora lo stesso propulsore di Meadows ma con un pi\u00f9 basso telaio, e raggiungeva una velocit\u00e0 massima di 160 km/h.\nNel 1932 fu annunciata la \"12/45\" Tipo L, che aveva un motore a sei cilindri in linea da 1\u00bd litri di cilindrata, ed un albero a camme in testa che derivava da quello installato dalla casa motociclistica Blackburne. Con il suo passo di 3000 mm era un modello piuttosto grande, e quindi troppo pesante per la potenza disponibile erogata dal propulsore (che era di 45 bhp, da cui la cifra nel nome), a cui era associato un rapporto di compressione di 6:1. Era disponibile un cambio con il preselettore di velocit\u00e0 come \"optional\", ed il corpo vettura era della Carbodies.\nNel 1933 fu lanciata sul mercato la \"12/90\". Il motore sovralimentato port\u00f2 la potenza da 45\u00a0bhp a 90\u00a0bhp. Ne furono costruiti pochi esemplari, e la \"12/100\" con doppio albero a camme in testa fu progettata ma non and\u00f2 mai oltre la realizzazione del prototipo.\nLe competizioni.\nFurono conquistati anche successi sportivi, con Invicta guidate da Violette Cordery, che era cognata di Noel Macklin. Si aggiudic\u00f2 per due volte il Dewar Trophy, per l'affidabilit\u00e0 della vettura dimostrata nel 1926 guidando per 8000 km all'autodromo di Linas-Montlh\u00e9ry e nel 1929 conducendo il veicolo per 48000\u00a0km al circuito di Brooklands. Nel 1931 Sammy Davis ebbe uno spettacolare incidente su una 4\u00bd litre Tipo S a Brooklands. Donald Healey nel 1930 conquist\u00f2 una vittoria di categoria nel rally di Monte Carlo, mentre l'anno successivo si aggiudic\u00f2 il primo posto in assoluto su una Invicta Stavanger.\nLa fine della produzione.\nLa fine della produzione sembrava essere cessata nel 1935. Noel Macklin abbandon\u00f2 l'azienda per fondare la Railton, che utilizzava le fabbriche di Cobham, dopo che le linee produttive dell'Invicta furono trasferite a Chelsea nel 1933. Ci fu poi un tentativo di risollevare l'azienda con l'utilizzo di componenti Delage e Darracq, ma fall\u00ec. La produzione termin\u00f2 definitivamente nel 1938.\nIl ritorno del marchio Invicta negli anni quaranta.\nLa compagnia fu rifondata nel 1946 per produrre a Virginia Water la \"Black Prince\". Furono ancora utilizzati i motori Meadows a sei cilindri di 3 litri di cilindrata, con un doppio albero a camme in testa ed eroganti 120 bhp di potenza. La vettura era estremamente complessa e molto costosa; aveva ad esempio i rapporti del cambio variabili idrocinetici tipo Brockhouse e le sospensioni indipendenti con barre di torsione. Ne furono costruiti 16 esemplari. La nuova compagnia cess\u00f2 la produzione nel 1950 quando fu acquistata dalla Frazer Nash.\nLa Invicta nel XXI secolo.\nAll'inizio del XXI secolo il marchio \u00e8 rinato nuovamente, producendo la \"Invicta S1\" nella fabbrica di Chippenham, in Inghilterra. La vettura \u00e8 mossa da un motore da 4,6 o da 5 litri di cilindrata di derivazione Ford che eroga 600 bhp e permette al veicolo di raggiungere i 322 km/h. Il corpo vettura \u00e8 in fibra di carbonio. Il prezzo di vendita iniziale era di 106.000 sterline, poi lievitato a 160.000 sterline.\nMonta freni a disco ventilati, ha il freno di stazionamento con sistema indipendente prodotto dalla Brembo, possiede ammortizzatori completamente regolabili con doppi bracci trasversali ed un differenziale a scorrimento limitato (questi ultimi derivati dalle competizioni), ha il bilanciamento del peso perfettamente ripartito sull'avantreno e sul retrotreno, un telaio tubolare ed un apparato roll-bar. Nel marzo del 2012 l'azienda, che nel frattempo aveva assunto il nome di \"Westpoint Car Company\", fu messa in liquidazione dalla corte della contea di Bath a causa dei debiti insoluti e la produzione cess\u00f2 definitivamente\".\""}
{"id": "3195510", "revid": "38120", "url": "https://it.wikipedia.org/wiki?curid=3195510", "title": "Horst Siegl", "text": "Carriera.\nClub.\nDopo aver trascorso le giovanili nello Slavia Karlovy Vary, nel 1987 lo lo preleva e lo lancia in prima squadra, dove debutta e va in gol alla prima stagione. Lo Sparta Praga inanella la doppietta campionato+coppa 1988, ma nonostante la rete in due incontri di campionato e l'esordio in UEFA Champions League 1997-1998 (Sparta Praga 1-4 ), resta una riserva per l'annata seguente e nel gennaio del 1989 va a farsi le ossa al : qui trova un posto da titolare, segnando 5 gol in 13 incontri di campionato e restando in prestito a Cheb anche per il campionato 1989-1990. Nel 1990 torna a Praga e fino al 1995 gioca tutte le stagioni da titolare totalizzando in campionato 138 incontri e realizzando 66 reti (con una media di 0,48 gol a partita) vincendo il titolo di capocannoniere della prima edizione del campionato ceco con 20 reti nella stagione 1993-1994. Nella stagione 1994-1995 realizza 10 reti piazzandosi al terzo posto nella classifica marcatori del torneo, inoltre \u00e8 il miglior marcatore stagionale dello Sparta. Dopo aver vinto sei titoli nazionali e due Coppe di Cecoslovacchia (1988 e 1992), nel novembre del 1995 \u00e8 ceduto in prestito ai tedeschi del : non va in gol in sei mesi di Bundesliga e a fine la squadra tedesca retrocede in seconda divisione, tuttavia Siegl decide l'incontro valido per i quarti di finale di DFB-Pokal siglando la rete finale al 117' contro l' (3-4), che consente ai \"Diavoli rossi\" di accedere alla semifinale, poi vinta 1-0 sul . L'attaccante ceco non \u00e8 titolare nella finale di coppa vinta dal Kaiserslautern sul per 1-0.\nA fine stagione fa nuovamente ritorno allo Sparta Praga: vince per tre anni di fila il titolo di capocannoniere in patria e aiuta il club granata a vincere altri cinque campionati cechi consecutivi. Dopo i 30 anni non va pi\u00f9 in gol con costanza e dopo aver vissuto 13 stagioni con lo Sparta, \u00e8 ceduto a titolo definitivo al nel gennaio 2001: chiude la sua esperienza con lo Sparta Praga con un totale di 127 marcature in 259 match di campionato. Nel campionato 2001-2002 firma 11 centri, raggiungendo il quarto posto tra i marcatori. Nel gennaio del 2004 trascorre sei mesi con la maglia del , prima di accasarsi al , societ\u00e0 di seconda divisione: Siegl segna 16 volte, il SIAD Most vince il campionato e torna in massima serie. Nel 2008 l'attaccante si ritira come miglior marcatore del campionato ceco con 121 reti in 277 partite, superato negli anni successivi di David Lafata.\nTotalizza pi\u00f9 di 525 match e pi\u00f9 di 209 marcature tra club e Nazionale, alla media di 0,4 reti a partita. Ha giocato 52 volte in competizioni europee segnando 9 gol, 7 in Champions League, tra cui uno il primo aprile 1992 al in Coppa dei Campioni 1991-1992 superando Zubizarreta e firmando l'1-0 finale per il club cecoslovacco.\nDopo il ritiro.\nNel 2006 \u00e8 l'assistente allenatore dello Sparta Praga, ricoprendo questo incarico fino al 2008."}
{"id": "3195511", "revid": "588403", "url": "https://it.wikipedia.org/wiki?curid=3195511", "title": "Taraz Fwtbol Klwb\u0131", "text": "Il Taraz Futbol Kluby \u00e8 una societ\u00e0 calcistica kazaka con sede nella citt\u00e0 di Taraz. Nei primi anni fu una delle squadre pi\u00f9 importanti del paese, tanto che nel 1996 diventarono campioni.\nOrganico.\nRosa 2020.\n\"Aggiornata al 26 febbraio 2020.\""}
{"id": "3195522", "revid": "253269", "url": "https://it.wikipedia.org/wiki?curid=3195522", "title": "Nuages", "text": "Nuages (francese per \"nuvole\") \u00e8 una delle composizioni pi\u00f9 famose di Django Reinhardt. Egli ne ha registrate tredici diverse versioni. Ora \u00e8 considerata uno standard jazz nel repertorio gipsy jazz. Vennero in seguito aggiunte le parole in inglese e in francese al pezzo originalmente strumentale. Recentemente (2004) \u00e8 stata prodotta anche una versione del testo in italiano dal cantautore Pino Daniele.\n1940 = Versione originale (solo musica), di: Django Reinhardt &amp; Quintette du Hot Club de France &lt;br&gt;\n1942 = Prima versione (con testo Francese di: Jacques LaRue) Nuages, di: Lucienne Delyle &lt;br&gt;\n1942 = Prima versione (con testo Inglese di: Spencer Williams) It's the Bluest Kind of Blues My Baby Sings, di: Denny Dennis &lt;br&gt;\n2004 = Prima versione (con testo Italiano di: Pino Daniele) Nuages sulle note, di: Pino Daniele &lt;br&gt;\n1993 = Incisa anche da Mina (parte di un Medley) in Francese nell'album \"Lochness\"."}
{"id": "3195523", "revid": "48344", "url": "https://it.wikipedia.org/wiki?curid=3195523", "title": "Aeroporto di Foggia-Gino Lisa", "text": ""}
{"id": "3195527", "revid": "709565", "url": "https://it.wikipedia.org/wiki?curid=3195527", "title": "Episodi de I Robinson (seconda stagione)", "text": "La seconda stagione de \"I Robinson\" \u00e8 andata in onda originariamente negli Stati Uniti dal 26 settembre 1985 al 15 maggio 1986 ed \u00e8 composta da 25 episodi.\n\"Primo giorno di scuola\".\nTrama.\n\u00c8 il primo giorno di scuola e Cliff si preoccupa che tutti i figli si sveglino. Per Rudy \u00e8 il primo giorno di scuola per la prima volta. Lei \u00e8 l'unica che non vede l'ora di usare il suo cestino per la merenda. Si ritrovano tutti in cucina per la colazione, Vanessa si \u00e8 fatta bella, Denise \u00e8 contenta perch\u00e9 si \u00e8 tolta l'apparecchio e Theo ha tagliato le maniche della camicia nuova perch\u00e9 \u00e8 di moda cos\u00ec. Cliff e Clair decidono di festeggiare l'evento: la casa senza figli.\nIl primo giorno, per\u00f2 non si rivela molto felice, Theo torna a casa demoralizzato e critica l'insegnante di matematica perch\u00e9 \u00e8 severa, Rudy, invece, \u00e8 triste e non vuole pi\u00f9 tornare a scuola perch\u00e9 ha litigato con un bambino che l'ha presa in giro chiamandola Trudy Toppinson.\nLa sera Clair rimprovera i figli che per parlarsi l'un l'altro continuano ad urlare e proprio mentre lei li rimprovera, rientra Cliff che urla anche lui e lei lo blocca e discutono della confusione che fanno i figli e, per dare loro una lezione, cominciano a parlarsi gridando e attirando l'attenzione dei ragazzi, che si azzittiscono e li guardano increduli.\n\"Niente pi\u00f9 pinguini\".\nTrama.\nCliff rimprovera Theo per il consumo eccessivo di corrente perch\u00e9 tiene il frigo aperto per scegliere cosa mangiare e gli propone di scattare una foto dei ripiani del frigo e decidere prima di aprirlo. Subito dopo, mostra il frullatore che ha comprato e intanto arrivano anche Rudy e Peter che assistono alle spiegazioni su come si usa. Dopo aver preparato una spremuta di carote che nessuno vuole, fa mille raccomandazioni ai figli di non toccarlo. Quando Clair lo vede, lo rimprovera di comprare cose che non usa e gli fa l'elenco delle precedenti.\nPi\u00f9 tardi, Clair esce e chiede a Vanessa di occuparsi dei bambini finch\u00e9 Cliff \u00e8 nel suo studio con l'idraulico per esaminare una macchia di umidit\u00e0, ma Vanessa parla al telefono e si dimentica di Rudy e Peter che si annoiano. I due vanno da soli in cucina per la merenda, prendono l'occorrente, ma manca la gelatina e Rudy pensa di farla mettendo l'uva nel frullatore, cos\u00ec mette i grappoli interi e non chiude il coperchio, quando lo accende, schizza tutto in aria e loro scappano. Theo e Denise vanno in cucina e trovano un lago per terra e Theo suggerisce alla sorella di non pulire, ma di far trovare tutto ai genitori, cos\u00ec Rudy si responsabilizza. Arriva Cliff e resta scioccato nel vedere i figli che mangiano incuranti del disastro senza pulire, ma anche Clair la pensa come Theo perch\u00e9 \u00e8 Rudy che deve pulire.\nI genitori vanno da Vanessa ancora ignara e la rimproverano. Clair trova Rudy che dice subito: io non ho fatto niente!, ma trova anche i vestiti sporchi di uva, cos\u00ec le Clair le parla e dopo aver accusato Theo e Vanessa confessa dispiaciuta, Clair le chiede di confessare tutto al padre e di aiutare Vanessa a pulire. Rudy trova il coraggio di dirlo a Cliff e lui la perdona.\nAlla fine Clair d\u00e0 la colpa a lui che ha lasciato il frullatore sul tavolo con la spina inserita e con il coperchio svitato.\n\"Buon anniversario\".\nTrama.\nCliff e Clair rientrano da una cena e trovano Rudy ancora alzata e Russell che dorme sul divano. Cliff invita i genitori a cena per festeggiare il loro anniversario di matrimonio.\nSandra propone di cucinare loro per i nonni e intanto Cliff pensa ai regali, un ritratto dei genitori, da parte della famiglia e poi un regalo da parte sua e di Clair, una crociera intorno all'Europa con data da decidere, ma alla consegna dei regali, i festeggiati non sono molto entusiasti dell'Europa e di lasciare le loro abitudini per fare un viaggio.\nLa serata si conclude con la famiglia che si esibisce per loro ballando su una canzone e successivamente Cliff racconta la storia del loro incontro, 49 anni prima, seguita dalla consegna del ritratto che li raffigura come erano in quegli anni.\nQuando Russel e Anna sono a casa da soli, ammirano il ritratto e ricordano insieme quegli anni, e insieme decidono di andare in crociera senza dire niente al figlio e di farglielo sapere con una cartolina.\n\"Maschio \u00e8 bello\".\nTrama.\nSandra \u00e8 tornata a casa dall'universit\u00e0 per il week end. Ha litigato con Alvin perch\u00e9 d\u00e0 pi\u00f9 importanza ai suoi amici che a lei, e per questo \u00e8 depressa e la famiglia ne paga le conseguenze. Cliff le consiglia di uscire con un altro ragazzo e cos\u00ec fissa un appuntamento con un amico. Arriva Alvin che le porta dei fiori, Cliff lo guarda perplesso e lo informa del disastro che ha fatto e dello scompiglio in famiglia e gli chiede di prendere una decisione chiara. Alvin si scusa per l'ennesima volta e, quando Clair sta per uscire, sente Cliff che le dice che le far\u00e0 trovare la cena pronta. Alvin si stupisce e afferma che non condivide questo ragionamento e che una donna non dovrebbe lavorare. D\u00e0 i fiori a Sandra e fanno pace. I familiari sono felici della pace ritrovata in casa.\nQuando arriva l'amico con cui Sandra ha un appuntamento, Derril e Cliff parlano. Cliff gli fa il 3\u00ba grado sulle sue opinioni riguardo alle donne e la cucina. Il ragazzo risponde come Cliff vuole sentirsi dire, inoltre \u00e8 futuro radiologo e conquista Cliff, che lo invita a cena e vorrebbe che Sandra lasciasse Alvin per lui, ma il ragazzo dice che non ha fretta, ma Cliff lo spinge a darsi da fare per far fuori il rivale Alvin.\nClair non condivide il comportamento di Cliff e dice che anche se Alvin non si presenta bene ha un animo ingenuo, mentre Derril che sembra perfetto potrebbe nascondere dentro di s\u00e9 lati oscuri del proprio carattere, e afferma che Sandra deve scegliere da sola.\nAlvin \u00e8 dai Robinson e quando Clair serve il caff\u00e8, lui fa notare che \u00e8 la donna che serve l'uomo, Clair gli fa una ramanzina e Alvin cambia\ntono.\n\"Troppo crudo per una cotta\".\nTrama.\n\u00c8 sabato e Denise ha invitato la sua amica Susan per fare una ricerca di sociologia sul comportamento di una famiglia numerosa. Theo non vuole, ma quando incontra Susan, accetta perch\u00e9 le piace. Le ragazze cominciano osservando Rudy e Vanessa nella loro camera. Theo porta alle ragazze qualcosa da bere ed \u00e8 ansioso di essere osservato in camera sua. Quando tocca a lui Theo ha riordinato la stanza e si \u00e8 vestito elegante con la cravatta. Susan resta affascinata dalle parole di Theo, ma Denise lo rimprovera per il suo atteggiamento, anche perch\u00e9 Susan ha 2 anni in pi\u00f9 di lui.\nDenise va a lamentarsi di Theo con i genitori perch\u00e9 teme che le rovini la ricerca. Theo ha frainteso la ragazza, e pi\u00f9 tardi si presenta in soggiorno con la camicia aperta fingendo di non sapere che Susan \u00e8 ancora in casa e chiede il rasoio elettrico a Cliff.\nQuando arriva il fidanzato di Susan, Theo abbassa la cresta. Il ragazzo si sente offeso perch\u00e9 pensa che Susan lo abbia illuso facendo la gentile e si sfoga con il basket, calpestando le piante di ravanelli di Clair e facendola infuriare. Cliff va a calmarlo, e gli propone di sfogare la sua energia nel silenzio di una biblioteca. Theo segue il consiglio e non perde tempo, conosce Tory, una ragazza che ama il giardinaggio come Clair.\n\"Halloween\".\nTrama.\n\u00c8 Halloween e i Robinson stanno preparando una festa in maschera per Vanessa e i suoi amici. Cliff, convinto da Rudy a mettersi il costume, accompagna lei e i suoi amichetti a fare il giro delle case per avere i dolcetti. Vanessa \u00e8 ansiosa perch\u00e9 ha saputo che ci sar\u00e0 anche il ragazzo pi\u00f9 popolare e tosto della scuola, Robert, che le piace. La festa comincia, e Vanessa passa tutto il tempo a guardare Robert, ma non vuole che lui sappia che le piace, cos\u00ec la sua amica Jenette fa da messaggera con Scott e le d\u00e0 informazioni su di lui. Quando lui le si avvicina, Vanessa scappa in cucina a riempire le coppette di noccioline. Cliff, gi\u00e0 rientrato dal giro con i bimbi, si accorge di lei e ne parla con Clair, la quale intuisce la situazione e fanno in modo di rimandarla alla festa. L'amica le riferisce che Robert vuole salutarla e cos\u00ec i due ballano insieme. Al termine della canzone, Clair consegna a Vanessa un vassoio pieno di bicchieri, ma lei, intenta ad ammirare Robert, li fa cadere frantumandoli. Vanessa scappa via per la vergogna e Clair va a tranquillizzarla. In un secondo momento anche i suoi amici vanno a vedere se sta bene e la festa continua in camera sua; fuori dalla stanza c'\u00e8 Robert che inizialmente le chiede di accompagnarla, il giorno seguente,a scuola e poi le chiede di fidanzarsi e Vanessa,al settimo cielo, accetta.\n\"Rudy superstar\".\nTrama.\nRudy adora il football ed \u00e8 brava in questo sport, ma Clair \u00e8 perplessa al riguardo (perch\u00e9 ha paura che gli altri giocatori la picchino), mentre Cliff gi\u00e0 sogna la futura campionessa di famiglia. Intanto, Theo si lamenta della professoressa di matematica perch\u00e9 lo interroga in continuazione e lo ha chiamato alla lavagna all'improvviso, ma lui non aveva studiato, cos\u00ec \u00e8 rimasto alla lavagna fin dopo le lezioni per risolvere un esercizio perch\u00e9 si vergognava di dire che non aveva studiato.\nRudy e Peter sono pronti per la partita e Clair non vuole andare perch\u00e9 teme che la piccola si ferisca, ma Cliff insiste e la convince. Rudy gioca da vera campionessa e fa vincere la sua squadra. Tutta la famiglia \u00e8 contenta di Rudy superstar e anche Clair sembra abbia cambiato parere suscitando l'ironia di Cliff, e continua a stupirlo quando si siede sul divano con lui a guardare la partita in tv.\n\u00c8 il giorno dell'ultima partita della stagione, ma Rudy gioca male e la sua squadra perde con un punteggio di 49 a 6. La famiglia rientra in casa con una forte delusione e Clair \u00e8 anche furiosa e critica le regole di quel gioco che definisce animalesco. Cos\u00ec Rudy appende le scarpette al chiodo.\n\"La patente\".\nTrama.\nDenise ha appena preso la patente e vuole comprarsi una macchina con i suoi risparmi. Ne ha trovata una usata per $ 1.600, ma deve convincere i genitori e perci\u00f2 approfitta di un momento di buon umore, ma loro non approvano e le spiegano che spesi i risparmi non potr\u00e0 permettersi le ingenti spese annuali e la manutenzione. Dopo un rimprovero per il suo atteggiamento Cliff va con lei a vedere l'auto e quando rientrano lui racconta che quella macchina \u00e8 un rottame, ma il falegname che \u00e8 l\u00ec per riparare la ringhiera sente tutto e gli propone l'auto di sua zia, cos\u00ec Cliff e Denise vanno a vederla. Theo intanto fa di tutto per convincere i genitori a comprargli la moto meno costosa dell'auto di Denise, ma non ottiene il consenso.\nL'auto piace e Cliff contratta il prezzo, e riesce a pagarla solo $ 850 e alla fine Denise porta i genitori a fare un giro.\n\"Mariti\".\nTrama.\nClair \u00e8 al ristorante con la sorella Sarah, la quale le confida l'intenzione di sposarsi. Le racconta come ha preso la decisione, intanto le due trovano il modo di respingere due corteggiatori. Una volta a casa, le due sorelle cominciano a pensare ai preparativi per il matrimonio aiutate da Vanessa e Denise, mentre Cliff si prepara ad essere imperturbabile con il padre di Clair nel gioco degli scacchi. Arrivano i genitori di Clair e la sfida a scacchi comincia, ma come al solito il suocero comincia a fargli le pressioni psicologiche infastidendo tanto Cliff, che alla fine perde. Giocano una seconda partita e Cliff perde di nuovo. Le donne sono in cucina e Sarah \u00e8 convinta di sapere tutto sui mariti grazie ai libri sul matrimonio, ma Clair e la madre le fanno notare che i libri non sono molto realistici quanto l'esperienza ed entrano nel vivo delle dimostrazioni raccontandole i difetti dei mariti. Ad un certo punto scoppiano a ridere e non riescono pi\u00f9 a trattenersi e Cliff va in cucina e nota che in sua presenza si bloccano pur continuando a sghignazzare e riferisce al suocero che ridono di loro, anche lui va a vedere e succede lo stesso. Arriva il futuro sposo e lo mandano in cucina per dargli un assaggio della vita da marito e gli fanno capire che ridono di loro. Cos\u00ec gli uomini decidono di imitare le donne, attirando la loro attenzione, infatti corrono a vedere curiose. Sarah osserva l'affiatamento delle due coppie e si rende conto che i libri non bastano per sapere tutto sui mariti, e parla con il fidanzato delle difficolt\u00e0 che dovranno affrontare ed escono.\nIntanto, Rudy chiede al nonno di cantare e si comincia a parlare di chi canter\u00e0 al matrimonio e Clair vorrebbe che fosse il padre che canta bene, e i due eseguono il brano insieme.\n\"Frattura rottura\".\nTrama.\nClair torna dal lavoro e ricorda a Cliff che il giorno dopo \u00e8 l'anniversario del giorno in cui lui le ha chiesto di sposarlo. Per l'occasione Clair ha pensato di invitarlo a cena e decidono anche di far giudicare dai figli chi dei due sar\u00e0 pi\u00f9 elegante. Clair ha appena comprato un paio di scarpe nuove e va a provarle e Cliff la segue, ma lei lo manda via dalla camera e subito dopo urta il cassettone con il piede fratturandosi un dito. Al pronto soccorso le fasciano il piede, ma lei decide di mantenere i suoi programmi e di continuare a vivere come se niente fosse. Il giorno dopo va in ufficio e per la sera si toglie la fasciatura per la cena, per\u00f2 la scarpa non entra ed \u00e8 costretta a considerare l'idea di andare alla cena con delle orribili infradito giapponesi compratele da Cliff. Anche Russell cerca di farle tornare il buon umore donandole un bastone in legno intagliato \"che era di suo padre ed \u00e8 artigianato locale del Kenya\" che poi si riveler\u00e0 made in Hong Kong. La gara di eleganza ha inizio e la famiglia \u00e8 pronta a decretare il vincitore. Clair riesce a sorprendere tutti con un bell'abito, il bastone in legno, sul piede ferito una calza verde ricoperta di pietre preziose intonate al vestito e l'infradito giapponese. La vittoria \u00e8 di Clair e subito dopo vanno a cena fuori.\n\"I giovani del coro\".\nTrama.\nClair trova uno scatolone con vecchi indumenti della famiglia, che lei ha tenuto da parte per ricordo. C'\u00e8 anche il maglione della sera in cui le ha chiesto di sposarla. Lei gli chiede il colore, ma lui non ricorda, e non ricorda neanche le parole esatte con cui glielo chiese, ricorda solo la canzone di quel giorno, I can't stop loving you di Ray Charles, e Clair si arrabbia.\nUn'amica di Denise, chiede a Cilff di essere visitata da lui, ma senza dirlo ai suoi genitori, e dopo che lui ha constatato che la ragazza ha solo un problema da niente, la situazione lo fa riflettere e convoca tutta la famiglia per una riunione.\nCliff vuole spiegare ai figli che in caso di un qualunque problema non esitino a parlare con lui e Clair. Facendo un esempio, i figli confessano di avere paura della loro reazione, e visto che i genitori continuano a negare rassicurandoli che sarebbero comprensivi in ogni caso, i figli cominciano a fare le loro ipotesi, e i genitori si mostrano comprensivi, fino a quando Denise fa un esempio un po' pi\u00f9 forte: dice a Clair che quando ha passato la notte dall'amica Janet, in realt\u00e0 era con un ragazzo i cui genitori erano in vacanza; Cliff si trattiene, ma Clair cede e si arrabbia, e anche quando le dice che \u00e8 uno scherzo, lei non \u00e8 tranquilla e dopo che Cliff ha terminato il suo discorso sulla fiducia nei genitori, Clair va a telefonare alla madre di Janet.\n\"La principessa del potere\".\nTrama.\nTheo non \u00e8 contento del suo compito in classe di matematica e si lamenta della signora Westlake, che qualche minuto dopo telefona. Cliff la invita a cena nonostante le proteste di Theo, che racconta tutto a Denise descrivendole la \"Principessa del potere\". \u00c8 preoccupato che i suoi compagni vengano a saperlo ed \u00e8 sempre pi\u00f9 nervoso, soprattutto quando scopre che Vanessa va a teatro, Denise cena fuori e Rudy cena da Peter. Lui descrive la professoressa come un'arpia con gli occhiali sul naso e i capelli a cipolla, ma quando arriva con il marito, sembra un'altra persona. Theo ne \u00e8 intimidito tanto da temere di sedersi vicino a lei e pi\u00f9 lei racconta di s\u00e9, e pi\u00f9 Theo \u00e8 confuso. In realt\u00e0 il vero motivo della visita \u00e8 l'intenzione della donna di essere una paziente di Cliff e che per questo dovr\u00e0 lasciare la scuola per un periodo, ma Theo \u00e8 sempre pi\u00f9 sconvolto perch\u00e9 la trova affascinante e spiritosa ed \u00e8 convinto che stia bluffando e che in realt\u00e0 voglia dire a Cliff del compito andato male.\nDurante la cena, Theo resta in silenzio ed \u00e8 sorpreso di scoprire i suoi sacrifici per diventare insegnante e del fatto che lei \u00e8 severa con loro per il loro bene. L'imbarazzo non \u00e8 finito, infatti Cliff racconta alla professoressa la reazione di Theo il primo giorno di scuola, e lei infierisce ulteriormente dicendo che conosce il soprannome che le hanno dato i ragazzi.\nArriva il momento tanto temuto dal ragazzo. I due si siedono sul divano e lei si lega i capelli, inforca gli occhiali e a Theo manca il fiato. Lei si fa seria e prende il compito, glielo mostra e lo sorprende con un 10 e lode. Theo per la felicit\u00e0 l'abbraccia per un secondo, ma si ritrae e mostra il voto ai genitori. A fine serata Cliff spiega a Theo che quello \u00e8 un voto meritato grazie al suo impegno.\n\"L'asta\".\nTrama.\nAlvin ha deciso di dimostrare ai Robinson che non \u00e8 pi\u00f9 maschilista, facendo un tipico lavoro da donna. Cos\u00ec prepara una torta e quando Cliff assaggia, questa si rivela troppo dura. Intanto, Clair torna a casa felice perch\u00e9 ha visto su un catalogo di un'asta d'arte un quadro che 30 anni prima era a casa di sua nonna. Il quadro \u00e8 stato dipinto da Ellis Wilson, il fratello della nonna di Clair, ma la nonna si ammal\u00f2 e dovette venderlo per soldi. Alvin decide che al rientro dall'asta, preparer\u00e0 una cena per tutti e Cliff gli spiega come fare la sua salsa segreta: deve prendere un barattolo gi\u00e0 pronto di salsa e aggiungere degli aromi in pi\u00f9 e gli spiega come far credere a tutti che la sta cucinando per davvero.\nPi\u00f9 tardi, Clair riesce ad aggiudicarsi il quadro per 11.000 dollari il quadro che \u00e8 partito con un prezzo base di $ 5.000 e tornati a casa lo appende sul camino come a casa di sua nonna. Intanto, Alvin \u00e8 intento a preparare la cena, ma quando Clair assaggia la salsa rivela a Cliff di avere sempre saputo che quella \u00e8 la salsa confezionata che Cliff spaccia per sua.\n\"Il pullover\".\nTrama.\nVanessa e Robert stanno studiando per il compito di storia, e lei gi\u00e0 pensa alla festa in cui i due ragazzi balleranno insieme. Per l'occasione chiede a Denise un maglione che le piace, ma la sorella rifiuta.\nIl giorno del ballo, Vanessa \u00e8 preoccupata perch\u00e9 per la prima volta in vita sua ha preso 4 in storia e, per paura che i genitori la puniscano non mandandola al ballo, decide di non dire nulla. Quando si prepara per il ballo si convince che l'unica cosa che le piace \u00e8 il maglione di Denise, cos\u00ec va a chiederglielo, ma la sorella non \u00e8 in stanza e lei decide di prenderlo senza il permesso. Al ritorno dalla festa, Denise rimprovera Vanessa ed iniziano a litigare. Quando Cliff e Clair rientrano dal cinema, Clair \u00e8 infuriata perch\u00e9 lui si \u00e8 addormentato durante il film, e mentre parlano si accorgono della rissa che si \u00e8 scatenata tra le due sorelle. Cliff prova a dividerle, ma finisce per terra e solo l'urlo di Rudy riesce a fermarle. Vanessa \u00e8 costretta a spiegare il suo nervosismo e cos\u00ec fa vedere anche il brutto voto di storia, si giustifica di aver studiato con Robert. Cliff va a parlare con Robert che \u00e8 ancora in cucina, il quale ha preso 4 1/2 e dice loro che studiando insieme non potranno migliorare. Alla fine si ritrovano tutti in soggiorno e restano tutti incantati davanti alla TV ad ascoltare il discorso di Martin Luther King, sui problemi razziali, e Vanessa e Denise fanno pace.\n\"Una tragedia americana\".\nTrama.\nTheo e i compagni devono studiare il Macbeth di Shakespeare. Theo e Scarafaggio, per risparmiare tempo, hanno preso la tragedia incisa su disco in biblioteca per poter studiare senza leggere il libro. Quando i due ragazzi ascoltano il disco, si rendono conto che non capiscono nulla perch\u00e9 \u00e8 in inglese britannico antico e si disperano perch\u00e9 il compito \u00e8 il giorno dopo e non farebbero pi\u00f9 in tempo a leggere il libro; Si informano invano se qualche teatro lo rappresenta in serata, poi chiedono la trama a Denise che non ricorda molto e gli consiglia di leggere il libro con il bignami per fare pi\u00f9 in fretta.\nI due ragazzi seguono il consiglio di Denise e in poco tempo finiscono di studiare, ma quando i genitori di Theo vedono il bignami, gli dicono che non va bene perch\u00e9 si perdono molti dettagli, preoccupando Theo. Il giorno dopo, dopo aver fatto il compito, a Theo tocca leggere il libro perch\u00e9 Clair vuole assegnargli un compito.\n\"Il dentista novellista\".\nTrama.\nClair, come ogni sera prima di dormire, legge il giornale e si inquieta leggendo alcune notizie con cui \u00e8 in disaccordo. Il giorno dopo continua a polemizzare sugli articoli letti cercando approvazione dal resto della famiglia, ma \u00e8 inutile; intanto, Peter non vuole andare dal dentista e cerca rifugio in casa Robinson e quando Cliff lo trova in camera di Rudy, gli spiega che non deve temere il dott. Barnes perch\u00e9 \u00e8 bravo e simpatico.\nMentre tutta la famiglia cerca di rassicurarlo arriva il padre del bambino e Rudy decide di accompagnarlo per fargli coraggio. Allo studio, \u00e8 Rudy che parla per Peter e suo padre, e il dott. Barnes fa entrare anche lei in ambulatorio. Vista l'ostinazione di Peter, il dentista fa di tutto per divertire Peter, raccontando una storia con cui lo convince a salire sulla poltrona, poi tenta di fargli aprire la bocca cantando, ma \u00e8 inutile, cos\u00ec il dentista finge di piangere per il dispiacere e alla fine il bambino si convince.\nPi\u00f9 tardi, il dott. Barnes va a casa Robinson per riportare il berretto dimenticato da Rudy e coglie l'occasione per ricordare a Cliff che \u00e8 molto tempo che non fa una visita di controllo e con difficolt\u00e0 fissa un appuntamento anche con Cliff.\nLa sera, Clair non trova il giornale perch\u00e9 Cliff lo ha nascosto per evitare che lei trovi altri argomenti su cui polemizzare e quando lo trova scopre che lui ha provveduto a ritagliare alcuni articoli.\n\"Jazz band\".\nTrama.\nRudy si diverte a raccontare le barzellette alla nonna, ma \u00e8 ora di andare a dormire. Subito dopo, Cliff e Russell rientrano a casa, i due sono stati al club dove Russell ha suonato il trombone con il vecchio gruppo musicale di jazz. Cliff racconta che non \u00e8 riuscito a suonare come sapeva, e che qualche giorno dopo dovr\u00e0 esibirsi al club con la band e si rifiuta di esercitarsi.\nLa moglie Annah \u00e8 preoccupata e fa di tutto per aiutarlo a ritrovare la grinta di un tempo. Cliff, invece trova un album di vecchie foto di suo padre e la sua band, ma cade di nuovo cade nella trappola delle domande di Clair e non ricorda cosa indossava al matrimonio.\nRudy continua ad assillare la famiglia con le barzellette, ma quando finalmente tutti sono pronti, vanno al club dove Russell questa volta suona come ai vecchi tempi, e per tutta la notte.\n\"Un fortunato incidente\".\nTrama.\nVanessa torna a casa infuriata; Denise doveva andarla prendere, ma lei l'ha aspettata invano davanti alla biblioteca al freddo, e mentre racconta ai genitori di essere tornata a casa a piedi, Theo e Denise arrivano a casa, e sono entusiasti perch\u00e9 hanno avuto un incidente con Stevie Wonder. Il giorno dopo, mentre Theo sogna gi\u00e0 di diventare una ricca star, il cantante telefona per invitare tutta la famiglia ad assistere ad una registrazione. Anche Clair e Cliff sono contenti, anche se in presenza dei figli fingono disinteresse.\nCliff accompagna la famiglia allo studio di registrazione e poi va in ospedale, il cantante registra le loro voci e ne fa un nastro. Poi chiede a Clair di cantare con lui \"I just called to say I love you\", e terminano con un coro di tutta la famiglia.\nLa sera, tutta la famiglia si diverte ad ascoltare il nastro che contiene anche la voce di Cliff.\n\"I generi\".\nTrama.\nCliff rientra alle 5 del mattino, \u00e8 stanco e non vede l'ora di fare una lunga dormita visto che l'indomani \u00e8 sabato. Il giorno dopo, quando si alza, esce dalla stanza e trova Theo e Scarafaggio che fanno a gara a chi ha pi\u00f9 barba. Va in cucina e trova Vanessa e Robert che studiano con la musica a tutto volume con 2 radio accese per avere l'effetto stereo. In soggiorno trova Denise e un amico sul divano che guardano la tv e si muovono a tempo di reggae. Cliff prova a leggere il giornale, anche lui per\u00f2 non resiste alla musica e si fa trasportare dal reggae ma non ci riesce e li guarda con lo sguardo stranito. Cos\u00ec prova in sala da pranzo, ma c'\u00e8 Alvin che studia e Sandra che \u00e8 arrabbiata con lui. I due coinvolgono Cliff nella loro discussione e lui non pu\u00f2 leggere. Cos\u00ec torna in camera sua e trova Rudy e un'amica che guardano la TV. Allora va nel suo studio medico, dove trova finalmente un po' di pace, accende la sua piccola radiolina e inizia a leggere, quando qualcuno bussa alla porta; \u00e8 Clair con una pizza e un cesto da pic-nic, e spiega che trovando confusione in casa ha immaginato che fosse l\u00ec e ha voluto fargli una sorpresa. Per\u00f2 arriva Alvin, il quale non esita ad entrare perch\u00e9 la macchina di Cliff blocca la sua. Pi\u00f9 tardi Cliff si trova in soggiorno con Alvin, Robert e l'amico di Denise, vestiti eleganti che aspettano le ragazze per uscire, intanto Theo e Scarafaggio tentano di sgattaiolare e Cliff li ferma, nascondono la faccia con la giacca e quando Cliff riesce a fargliela scoprire, si vedono i baffi disegnati con la matita per sembrare pi\u00f9 grandi. Le figlie si sono vestite bene, cos\u00ec Cliff scatta una foto al gruppo; anche Rudy \u00e8 uscita con Sandra e in casa c'\u00e8 pace, cos\u00ec Cliff \u00e8 contento di poter finalmente leggere il giornale \"della giornata\", ma Clair guarda la tv, c'\u00e8 un documentario sugli animali che gli suggerisce di buttare il giornale per dedicarsi a lei.\n\"La ricerca\".\nTrama.\nVanessa \u00e8 disperata perch\u00e9 non trova la sua ricerca di storia e chiede aiuto a tutta la famiglia. Intanto Cliff si prepara ad accogliere il dott. Morgan per organizzare la festa di beneficenza dell'ospedale, mentre Theo e Scarafaggio preparano un pezzo rap per il corso di dizione.\nMentre Cliff parla con il collega, Clair e Denise rientrano dal corso di ceramica. Mostrano i loro capolavori, ma per Clair \u00e8 la prima volta e il suo vaso \u00e8 tutto storto. La cosa sembra divertire Denise, visto che per la prima volta la perfetta Clair non sa fare qualcosa. Il dott. Morgan resta un momento da solo sul divano e piange, ma quando Cliff torna se ne accorge e il dott. Morgan spiega che si \u00e8 commosso nel vedere quella bella famiglia. Cliff, come sempre, dimostra la sua disponibilit\u00e0 e il dott. Morgan gli confida che sua figlia ha problemi di droga e che ruba in casa.\nPi\u00f9 tardi Theo e Scarafaggio fanno sentire a Cliff e Clair il pezzo che hanno scritto per il corso di dizione, ma non \u00e8 riuscito molto bene, cos\u00ec devono rifarlo.\nVanessa \u00e8 sempre pi\u00f9 disperata, perch\u00e9 la sua ricerca non \u00e8 saltata fuori, cos\u00ec Cliff l'aiuta a ripercorrere tutto ci\u00f2 che ha fatto subito prima di perderla e finalmente la trova nel freezer; anche Theo e Scarafaggio riescono nel loro intento e questa volta il pezzo va bene.\n\"Fiocco rosa\".\nTrama.\nCliff cerca di insegnare a Rudy ad andare in bicicletta, ma non ci riesce. Mentre Clair li guarda, arriva la signora Westlake per la visita di controllo. Ad un certo punto Rudy e Cliff si dirigonono verso casa perch\u00e9 Rudy \u00e8 caduta e d\u00e0 la colpa al padre.\nCliff, dopo aver visitato la signora Westlake, le prescrive assoluto riposo, mentre Vanessa \u00e8 disperata per un brufolo in fronte e Theo studia per il compito di matematica con Scarafaggio. I due ragazzi parlano della difficolt\u00e0 di Scarafaggio nella matematica con Cliff che gli fa un discorso per dimostrare come anche per un lavoro umile sia necessario saper calcolare.\nLa sera stessa, la signora Westlake telefona a Cliff per andare in ospedale e nasce la bambina; intanto Vanessa \u00e8 contenta del suggerimento di Denise di mettere una fascia sulla fronte e i ragazzi sono quasi certi che non ci sar\u00e0 il compito.\nIl giorno dopo Cliff vede Rudy sfrecciare in bici e si arrabbia perch\u00e9 \u00e8 bastato che Clair le dicesse cosa fare, mentre con lui non sono bastate ore. Theo torna da scuola e racconta del supplente e della disavventura di quel professore che non riusciva a tenere la classe, e che Scarafaggio ha sgridato la classe prendendo le parti del professore ordinando a tutti di fare il compito in onore della Westlake. Il giorno dopo la classe va a trovare la professoressa in ospedale e lei che ha saputo tutto ringrazia il ragazzo per ci\u00f2 che ha fatto.\n\"Il mondo del lavoro\".\nTrama.\nTheo pensa di poter vivere facendo il modello, ma il padre lo contraddice perch\u00e9 non basta per vivere ed \u00e8 meglio avere un lavoro normale pi\u00f9 sicuro, perch\u00e9 le spese sono tante. Subito dopo Theo va da Scarafaggio dove passer\u00e0 la notte. Allora Cliff decide di organizzare con il resto della famiglia una lezione per Theo, e trasforma la casa nella \"residenza del mondo del lavoro\" per 24 ore. Il mattino dopo, Theo ritorna e trova una strana situazione, sull'ingresso c'\u00e8 Vanessa che gli dice di non chiamarsi Vanessa e che il padrone di casa lo sta aspettando. Quando entra trova il proprietario (Cliff) che gli consegna una lettera dai genitori che gli lasciano $ 2000. C'\u00e8 anche Clair che si chiama Milly ed \u00e8 la cuoca e Rudy che interpreta la parte di un'imprenditrice che \u00e8 anche la severa proprietaria dell'immobile. Theo sta al gioco e chiede di affittare una stanza, ma viene portato nella sua stanza svuotata di tutto. Le regole sono ferree e servono molti soldi di anticipo, l'affitto, l'allaccio ai contatori e il mobilio e in pi\u00f9 serve la garanzia del datore di lavoro. Theo non li ha e l'uomo gli consiglia di cercare un lavoro nell'agenzia accanto, sceso in soggiorno trova Vanessa che interpreta l'impiegata dell'agenzia e Denise l'agente per l'ingaggio che gli consiglia di portarle un album di sue pose che costa molto. Pi\u00f9 tardi Theo ritorna con un datore di lavoro, Scarafaggio come proprietario della Scarafaggio &amp; petroli. Poi per i mobili va nel negozio gestito da Clair dove trova tutte le sue cose in vendita a prezzi esorbitanti, ma non pu\u00f2 pagare. Quando va in cucina, crede di trovare la sorella Denise, che in realt\u00e0 \u00e8 la figlia di Milly la cuoca e pretende i soldi per il cibo. Cos\u00ec lui decide di vincere la sfida e di chiedere un prestito alla banca (in soggiorno) dove Vanessa interpreta l'impiegata e Rudy \u00e8 la stessa imprenditrice che possiede anche una catena di banche. Per Theo la situazione \u00e8 tutt'altro che rosea, infatti la banca vuole verificare i dati dell'azienda di Scarafaggio e cos\u00ec non gli concede il prestito. L'unico consiglio che riceve \u00e8 quello di trovare un lavoro e poi potr\u00e0 averlo. La sera Theo va a dormire nella sua stanza vuota e viene raggiunto dai genitori che gli portano la cena. Parlando si \u00e8 reso conto che la vita senza un lavoro \u00e8 difficile.\n\"Partita a quattro\".\nTrama.\nA casa Robinson c'\u00e8 il prof. Foster, preside della facolt\u00e0 di lettere dell'Hillmann, che era il professore di Cliff e Clair. Cliff non ricorda una poesia che Clair invece ricorda alla perfezione. Intanto un amico di Cliff telefona per annullare la partita di pinnacolo con Russell, Cliff e un amico Homer. Foster si offre come quarto giocatore e Cliff lo prepara per la partita. Intanto Theo riceve un pacchetto, \u00e8 un regalo per Tania, con cui esce da due mesi; ha comprato un anello ad un'asta televisiva per $ 19,90. Dopo averlo mostrato a Denise che gli dice che \u00e8 diamante sintetico, lui resta deluso, e chiede un parere anche a Cliff, che lo riconosce subito, ma gli dice di seguire il cuore.\nArrivano i due sfidanti e la partita comincia. Intanto, Theo \u00e8 sui gradini con Tania e dopo tanti tentennamenti, le d\u00e0 l'anello dicendole che costa solo due soldi, ma a Tania piace tanto e i due si baciano. Russell e Homer credevano di essere forti, ma Foster gioca molto bene e vincono lui e Cliff, i quali, come da tradizione, devono strofinare la testa dei perdenti.\n\"Staffetta con sorpresa\".\nTrama.\nClair torna dallo shopping e Rudy \u00e8 arrabbiata perch\u00e9 voleva comprare Megawoman. Cliff ha saputo da Vanessa che lo ha cercato il colonnello Turner il tirafiaccole, con cui un anno prima \u00e8 arrivato pari alla corsa di staffetta, per invitarlo nuovamente a correre. Questa volta Cliff \u00e8 convinto di vincere perch\u00e9 si sente gi\u00e0 allenato, ma Clair \u00e8 contraria, perch\u00e9 la volta precedente si \u00e8 lamentato per giorni della stanchezza e dei dolori, e lei continua a dirgli che aveva vinto per non vedere il filmino per l'ennesima volta. Quando l'amico telefona, Cliff scopre che non si tratta di una vera gara, ma di una staffetta di beneficenza in coppia con Turner, e lui nonostante Clair sia contraria, accetta. Cliff inizia gli allenamenti, mentre Rudy pensa ancora alla bambola e propone a Cliff di darle i $ 9.00 e lei non pretender\u00e0 mai pi\u00f9 altri giocattoli. Clair sente tutto e propone di darle i soldi se lei far\u00e0 le pulizie di casa e Rudy accetta.\nAlla gara, Robinson, detto il combustibile, e Turner, detto il tirafiaccole, sono pronti. Appena Turner gli passa il testimone, Cliff parte. All'improvviso uno degli avversari viene sostituito con una giovane campionessa olimpica che sorpassa Cliff e vince.\nA casa, Rudy ora ha Megawoman, ma dice ai genitori che si sente sola perch\u00e9 le mancano gli altri personaggi della sua famiglia, ma Cliff le fa cambiare subito idea proponendole di riportarla al negozio dove non sar\u00e0 pi\u00f9 sola.\n\"Una scelta sofferta\".\nTrama.\nCliff e Clair ricordano il passato grazie ad una canzone famosa. Nasce una disputa sulla data della canzone e Cliff propone una scommessa. Clair la mette per iscritto e chi perde deve servire la cena della serata e lavare i piatti, inoltre dovr\u00e0 portare la colazione a letto e lavare la macchina per una settimana. Guardano la data di pubblicazione sulla copertina, Clair aveva ragione e vince.\nDenise deve scegliere l'universit\u00e0 entro la scadenza ed \u00e8 ancora molto indecisa, cos\u00ec si impone la scadenza di un giorno per riuscire a decidere. Chiede un consiglio a Sandra, che le dice di scegliere da sola, ma Vanessa ovviamente le consiglia di uscire di casa perch\u00e9 vuole la stanza; Sandra, inoltre, consiglia di prendersi piuttosto un anno di pausa per viaggiare e conoscere se stessa per non sbagliare. Rudy invece \u00e8 l'unica componente della famiglia triste per quella decisione, perch\u00e9 l'universit\u00e0 prima le ha portato via una sorella e ora anche l'altra. Cliff la convince che la vedr\u00e0 spesso e la tira su di morale.\nQuella sera sono ospiti Russell e Anna e subito dopo cena Denise annuncer\u00e0 la sua scelta. Loro parlano bene dell'Hillman (quella del nonno, Cliff e Clair), Russell elogia il preside, ma secondo Denise \u00e8 troppo lontana.\nAlla fine Denise sceglie proprio l'Hillman, tutti brindano e, Clair e Cliff commuovono la figlia leggendole una lettera."}
{"id": "3195532", "revid": "118834", "url": "https://it.wikipedia.org/wiki?curid=3195532", "title": "Centuriazione romana", "text": ""}
{"id": "3195538", "revid": "1821847", "url": "https://it.wikipedia.org/wiki?curid=3195538", "title": "Felice Ramorino", "text": "Insegn\u00f2 Letteratura latina presso le Universit\u00e0 degli Studi di Palermo e Pavia, all'Istituto di Studi Superiori di Firenze, e all'Universit\u00e0 Cattolica del Sacro Cuore di Milano. Si occup\u00f2 prevalentemente di commentari a vari autori di lingua latina (fra cui Sallustio, Cicerone, Virgilio e Cesare) e di manuali di introduzione al latino e al greco antico.\nCompose poi vari manuali di letteratura latina (anche cristiana, negli ultimi anni della sua vita) e di mitologia classica.\nSuo figlio Tommaso fu bibliotecario, archivista e antifascista."}
{"id": "3195539", "revid": "767487", "url": "https://it.wikipedia.org/wiki?curid=3195539", "title": "A Corner in Wheat", "text": "A Corner in Wheat \u00e8 un film del 1909 diretto da David Wark Griffith. Prodotto dalla Biograph Company, il cortometraggio \u00e8 un adattamento di due opere di Frank Norris, il romanzo \"The Pit\" e il racconto \"A Deal in Wheat\". Fu girato dal 3 al 13 novembre principalmente negli studi della Biograph, mentre alcune scene in esterni furono girate a Jamaica, un quartiere dell'odierno Queens. Usc\u00ec nelle sale statunitensi il 13 dicembre 1909.\nNel 1994 fu scelto per essere conservato nel National Film Registry della Biblioteca del Congresso degli Stati Uniti. Il 10 dicembre 2002 fu incluso nella raccolta DVD \"Biograph Shorts\" della collana \"Griffith Masterworks\" (uscita solo nell'America del Nord).\nTrama.\nIl \"re del frumento\", uno speculatore in granaglie, ha organizzato un grande \"accaparramento\" acquistando di fatto il controllo del mercato mondiale del grano. Il film mostra il duplice effetto che ci\u00f2 produce, sugli agricoltori che coltivano il grano senza riceverne i profitti e, contemporaneamente, sui consumatori che devono fronteggiare i prezzi inflazionati. I pi\u00f9 duramente colpiti sono i pi\u00f9 poveri, impossibilitati a sostenere il rialzo del prezzo del pane. Il fondo di carit\u00e0 per il pane non ce la fa, infatti, ad affrontare l'emergenza del rincaro dei prezzi. Molte persone soffrono la fame al punto da organizzare delle sommosse per procurarsi il pane quotidiano. Il \"re del frumento\", grazie ai suoi profitti, pu\u00f2 organizzare per i suoi ospiti dei sontuosi banchetti offrendo vino e cibi a volont\u00e0. Egli conduce un gruppo dei suoi ospiti dell'alta societ\u00e0 a visitare i silos dove viene stipato il grano. Quando gli ospiti se ne sono andati, esultando per un telegramma che lo informa di avere raggiunto il monopolio mondiale del settore, egli scivola e muore sepolto dal suo stesso grano. Dopo la scena della morte dello speculatore, si torna nuovamente sulla figura dell'agricoltore intento a seminare il prossimo raccolto."}
{"id": "3195545", "revid": "287204", "url": "https://it.wikipedia.org/wiki?curid=3195545", "title": "Yoshimi Katayama", "text": "Carriera.\nPer quanto riguarda le competizioni motociclistiche ha fatto parte della squadra Suzuki dal 1963 al 1967 gareggiando in tre categorie diverse, 50, 125 e 250.\nIn questi anni di partecipazione al motomondiale ha vinto 4 gran premi di cui il primo \u00e8 stato in occasione del Gran Premio motociclistico del Giappone del 1966 e quale miglior risultato in classifica generale, nel 1967 si \u00e8 laureato vicecampione del mondo nella classe 50 alle spalle di Hans-Georg Anscheidt.\nIn seguito \u00e8 passato alle competizioni automobilistiche perlopi\u00f9 al volante di automobili Mazda, sia in competizioni nazionali relative a vetture turismo che in quelle internazionali relative alle vetture Sport Prototipo partecipando anche alla 24 Ore di Le Mans.\nMuore il 26 marzo del 2016 all'et\u00e0 di 75 anni."}
{"id": "3195546", "revid": "48344", "url": "https://it.wikipedia.org/wiki?curid=3195546", "title": "Casato dei Bruce", "text": ""}
{"id": "3195548", "revid": "116983434", "url": "https://it.wikipedia.org/wiki?curid=3195548", "title": "T\u00f3rsv\u00f8llur", "text": "Il T\u00f3rsv\u00f8llur \u00e8 uno stadio di calcio situato a T\u00f3rshavn, capitale delle Isole F\u00e6r \u00d8er. Aperto nel 2000, \u00e8 utilizzato per le partite casalinghe della nazionale faroese.\nPrima del 2000 la nazionale faroese giocava nel villaggio di Toftir nello stadio di Svangaskar\u00f0.\nStruttura.\nL'impianto pu\u00f2 contenere circa 6.000 spettatori, distribuiti su tre tribune ed \u00e8 l'unico stadio delle isole F\u00e6r \u00d8er a possedere un impianto di illuminazione che consente di giocare le partite anche in notturna."}
{"id": "3195554", "revid": "48344", "url": "https://it.wikipedia.org/wiki?curid=3195554", "title": "Comarca Ember\u00e1-Wounaan", "text": ""}
{"id": "3195555", "revid": "599013", "url": "https://it.wikipedia.org/wiki?curid=3195555", "title": "Sr\u0111an Andri\u0107", "text": "Carriera.\nNazionale.\nNel 1999 ha preso parte ai Mondiali Under-20, nei quali ha giocato una partita; in seguito ha anche giocato numerose partite con la nazionale U-21 e 2 partite con la nazionale maggiore, con la quale ha anche segnato una rete."}
{"id": "3195563", "revid": "1543377", "url": "https://it.wikipedia.org/wiki?curid=3195563", "title": "Casellario centrale d'identit\u00e0", "text": "Il casellario centrale d'identit\u00e0 in Italia, \u00e8 un archivio, valido per tutto il territorio nazionale, situato presso gli uffici delle forze di polizia italiane.\nContenuto.\nAl casellario centrale d'identit\u00e0 pervengono tutti i cartellini o schede segnaletiche compilati dagli uffici della Polizia di Stato e dell'Arma dei Carabinieri e Guardia di Finanza dalle sezioni Segnalamento e Identit\u00e0 degli istituti penitenziari nonch\u00e9 da alcune sezioni delle Procure della Repubblica. I Finanzieri, i carabinieri e i poliziotti a dopo aver arrestato un soggetto che per ragioni di orario non pu\u00f2 essere immediatamente tradotto in carcere, in attesa della traduzione e del procedimento per direttissima, provvedono registrare l'arrestato. Lo stesso effettua la Procura della Repubblica competente mentre, al momento dell'ingresso in carcere sar\u00e0 l'ufficio preposto a schedare il soggetto.\nMetodi di segnalamento.\nSul cartellino del Casellario vengono riportati: \nNonch\u00e9 la serie, la sezione e il numero inerenti all'identificazione \"Decadattiloscopica\"\nUffici segnalatori.\nIncaricati di segnalare sono:\nAltre schede.\nNegli ultimi tempi il casellario \u00e8 collegato con lo schedario dell'Interpol in modo da essere consultato anche dalle forze di polizia straniere. Al casellario pervengono poi anche i \"cartellini dattiloscopici\", ove sono riportate tutte le impronte per rotazione e sovrapposizione del segnalato, e le \"schede per impronte palmari\"."}
{"id": "3195566", "revid": "339392", "url": "https://it.wikipedia.org/wiki?curid=3195566", "title": "Task Force", "text": ""}
{"id": "3195569", "revid": "252732", "url": "https://it.wikipedia.org/wiki?curid=3195569", "title": "Energia di Helmholtz", "text": ""}
{"id": "3195572", "revid": "253269", "url": "https://it.wikipedia.org/wiki?curid=3195572", "title": "Tom Tyler", "text": "Tyler ebbe una lunga carriera cinematografica tra il 1923 e il 1956, interpretando 183 film, la maggior parte dei quali western, come \"Ombre rosse\" (1939) e \"I cavalieri del Nord Ovest\" (1949) di John Ford. Solo occasionalmente vest\u00ec panni \"civili\", mentre nella maggior parte della sua carriera apparve in film western di serie-B a basso costo e a modesto compenso, gran parte dei quali prodotti dalla Reliable Pictures dei produttori Bernard B. Ray e Harry S. Webb.\nBiografia.\nGli inizi e il successo.\nDi origine polacca, Tyler inizi\u00f2 a lavorare giovanissimo nel cinema muto, interpretando il ruolo del cow-boy in svariati film. La sua popolarit\u00e0 fu notevole e, con l'avvento del cinema sonoro, crebbe maggiormente facendolo divenire - accanto a George O'Brien, Harry Carey, Jack Holt, William Boyd, Fred Scott, Joel McCrea, Fred MacMurray, Ken Maynard, Roy Rogers, Gene Autry, Randolph Scott e altri ancora - un'autentica star del genere western. Spesso nei suoi film - \"Galloping Thru\" (1931), \"War of the Range\" (1933), \"Terror of the Plains\" 1934), \"Trigger Tom\" (1935), o come nella saga che ha come protagonista \"Tom Wade\" - il suo nome d'arte \"Tom\" era anche quello dei personaggi che interpretava, stabilendo cos\u00ec una singolare simbiosi tra l'attore e il protagonista nel tentativo di emulare il mito di Tom Mix. Come Tom Mix, che comparve assieme al suo fedele cavallo \"Tony\", Tyler ebbe in \"Baron\" un compagno di scena fisso che lo affiancher\u00e0 per tutta la sua carriera da protagonista. Un'altra presenza ricorrente in diversi film di Tyler fu il vecchietto \"Fuzzy\", interpretato da Al St. John.\nIl declino.\nSul finire degli anni trenta la stella di Tyler cominci\u00f2 a declinare ma, nel 1939, John Ford affid\u00f2 all'attore un ruolo chiave nel film che segner\u00e0 lo spartiacque fra i western di cui Tyler era stato protagonista e il nuovo western che si affermer\u00e0 nel dopoguerra; in \"Ombre rosse\" Tyler fu Luke Plummer, l'antagonista di John Wayne.\nSeguirono numerose partecipazioni marginali in film importanti, tra i quali \"Via col vento\" (1939), \"Furore\" (1940) e \"L'uomo del West\" (1940), quest'ultimo accanto a Gary Cooper e Walter Brennan. Nel 1940 interpret\u00f2 per l'Universal il ruolo di Kharis in \"The Mummy's Hand\" di Christy Cabanne, remake de \"La mummia\" (1932), in cui sfrutt\u00f2 una vaga rassomiglianza con Boris Karloff.\nSerial e fumetti.\nNel 1941 torn\u00f2 al grande successo interpretando per la Republic il ruolo di Capitan Marvel nel serial \"Le avventure di Capitan Marvel\", ovvero la prima trasposizione televisiva delle avventure del famoso supereroe reso celebre dall'omonimo fumetto. Rilanciato dal ruolo di Capitan Marvel, interpret\u00f2 per il cinema la parte di un altro supereroe - L'uomo mascherato - in \"The Phantom\", basato sui fumetti d'avventura di Lee Falk. Gran parte del successo del serial fu attribuibile proprio alla partecipazione di Tyler. \"L'uomo mascherato\" fu il suo ultimo ruolo da protagonista per lo schermo. La Columbia Pictures, per anni, ebbe l'intenzione di farne un sequel, ma nel 1955 Tyler mor\u00ec e lo studio perse i diritti cinematografici della storia. Il soggetto venne frettolosamente riscritto per un serial di 15 episodi, \"Adventures of Captain Africa, Mighty Jungle Avenger!\", con John Hart.\nLa morte prematura.\nNegli ultimi anni, Tyler lavor\u00f2 ancora nel cinema anche se, affetto da artrite reumatoide, fu costretto a ripiegare su ruoli sempre pi\u00f9 secondari, come il caporale Mike Quayne ne \"I cavalieri del Nord Ovest\" (1949), sempre di Ford. Torn\u00f2 a vivere vicino a Detroit insieme alla sorella. Costretto dalle precarie condizioni economiche, che lo portarono a sfiorare l'indigenza, ad accettare ogni ruolo in qualsiasi film, mor\u00ec di infarto all'et\u00e0 di 50 anni."}
{"id": "3195585", "revid": "599013", "url": "https://it.wikipedia.org/wiki?curid=3195585", "title": "Jos\u00e9 Borrelli", "text": ""}
{"id": "3195586", "revid": "339392", "url": "https://it.wikipedia.org/wiki?curid=3195586", "title": "DGSE", "text": ""}
{"id": "3195587", "revid": "1485813", "url": "https://it.wikipedia.org/wiki?curid=3195587", "title": "Albert Maltz", "text": "Frequent\u00f2 l'universit\u00e0 a New York e la sua passione per il teatro lo port\u00f2 alla scuola di drammaturgia di Yale. Fin dai suoi primi lavori la realt\u00e0 del vivere in America e l'impegno sociale furono sempre ben presenti. \nLa produzione pi\u00f9 cospicua si ebbe nei racconti e nei romanzi, vero specchio della societ\u00e0 americana a lui contemporanea.\nCollabor\u00f2 anche a molte sceneggiature per il cinema e dovette affrontare, durante il periodo maccartista, anche un'inchiesta che gli irrog\u00f2 un anno di carcere."}
{"id": "3195588", "revid": "599013", "url": "https://it.wikipedia.org/wiki?curid=3195588", "title": "Rataje", "text": "Rataje pu\u00f2 riferirsi a diversi toponimi:"}
{"id": "3195591", "revid": "287204", "url": "https://it.wikipedia.org/wiki?curid=3195591", "title": "McClure", "text": ""}
{"id": "3195592", "revid": "1442080", "url": "https://it.wikipedia.org/wiki?curid=3195592", "title": "Rub\u00e9n H\u00e9ctor Sosa", "text": "Carriera.\nClub.\nDetto El Marques (il marchese), crebbe nel Platense per poi passare al Racing Club dove, dal 1958 al 1964, vinse due campionati segnando 82 gol che gli valgono il titolo di capocannoniere nel 1959, nel 1960 e nel 1962. Pass\u00f2 quindi agli uruguaiani del Cerro e poi a quelli del Nacional.\nNel 1968 si trasferisce nel Massachusetts, ingaggiato dagli statunitensi del , con cui disputa la prima edizione della North American Soccer League. Steen Olsen con i \"Beacons\" chiuse la stagione al quinto ed ultimo posto della Atlantic Division.\nDopo una fugace apparizione negli Stati Uniti con i Boston Beacons, chiuse la carriera col Flandria nel 1968. Mor\u00ec nel 2008 per le conseguenze del diabete.\nNazionale.\nCon la Nazionale di calcio dell'Argentina, dopo aver vinto la Coppa America del 1959, partecip\u00f2 al Mondiale di giocando una partita. In totale con la maglia albiceleste Sosa gioc\u00f2 18 partite con 11 gol."}
{"id": "3195596", "revid": "287204", "url": "https://it.wikipedia.org/wiki?curid=3195596", "title": "Fotbalov\u00fd Klub \u010c\u00e1slav", "text": "L'FK \u010c\u00e1slav \u00e8 una societ\u00e0 calcistica ceca con sede nella citt\u00e0 di \u010c\u00e1slav. Oggi milita nella terza divisione del calcio nazionale."}
{"id": "3195598", "revid": "48344", "url": "https://it.wikipedia.org/wiki?curid=3195598", "title": "Ravna Gora (Croazia)", "text": ""}
{"id": "3195623", "revid": "599013", "url": "https://it.wikipedia.org/wiki?curid=3195623", "title": "Carlos Cha\u00ednho", "text": ""}
{"id": "3195624", "revid": "709565", "url": "https://it.wikipedia.org/wiki?curid=3195624", "title": "Supergirl (fumetto)", "text": "Supergirl \u00e8 il nome di diverse serie a fumetti pubblicate dalla DC Comics, in cui comparirono numerosi personaggi con lo stesso nome. La maggior parte dei fumetti presentano le storie con protagonista la cugina di Superman, Kara Zor-El.\nStoria editoriale.\nVolume 1 (1972-1974).\nLa prima serie vedeva protagonista la Supergirl originale, la cugina di Superman, Kara Zor-El. La pubblicazione della serie ebbe inizio nel 1972, dopo 44 numeri di storie di Supergirl in \"Adventure Comics\", terminando con il n. 424 (ottobre 1972). La serie dur\u00f2 dieci numeri fino al 1974, dopodich\u00e9 il personaggio cominci\u00f2 a comparire regolarmente in \"Superman Family\" (cominciando con il n. 165).\nVolume 2 (1982-1984).\nDurante il primo anno di pubblicazione, la seconda serie di Kara Zor-El fu intitolata \"The Daring New Adventures of Supergirl\". Con il n. 13, il nome venne accorciato in \"Supergirl\", e il fumetto continu\u00f2 ad essere pubblicato fino ad un totale di 23 numeri.\nVolume 3 (1994).\nNel 1994, la DC Comics pubblic\u00f2 una serie limitata di quattro numeri che present\u00f2 una nuova Supergirl che venne introdotta nell'epoca post-\"Crisi sulle Terre infinite\". Riferendosi talvolta a lei come Matrice, questo nuovo personaggio era un duplicato protoplasmatico di una Lana Lang di un universo alternativo, che ottenne i suoi poteri dal Lex Luthor del suo mondo. Essendo stata portata nella linea temporale principale dell'Universo DC da Superman, si innamor\u00f2 di Lex Luthor (che fingeva di essere suo figlio, Lex Luthor II). Questa serie limitata risolse molte delle minacce rimanenti da quella trama.\nDal numero principale del fumetto \"Superman/Batman\" del 2003, la Supergirl Matrice fu sottilmente cancellata dalla continuit\u00e0.\nVolume 4 (1996-2003).\nLa quarta serie vide protagonista una terza Supergirl, Linda Danvers. Questo personaggio era una fusione della Supergirl Matrice e di Linda Danvers (una versione post-\"Crisi\" di Linda Lee Danvers, identit\u00e0 segreta della Kara Zor-El pre-\"Crisi\"). La serie fu pubblicata per un totale di 81 numeri, terminando con un viaggio del personaggio principale in un universo alternativo, dopo il ritorno della versione originale di Kara Zor-El.\nDal numero principale del fumetto \"Superman/Batman\" del 2003, questa versione di Supergirl fu sottilmente cancellata dalla continuit\u00e0.\nVolume 5 (2005-2011).\nNel 2004, la DC Comics introdusse una versione aggiornata di Kara Zor-El nelle pagine di \"Superman/Batman\". L'anno successivo, la Ragazza d'Acciaio cominci\u00f2 a comparire in una sua serie, con la ristampa di \"Superman/Batman\" n. 19 come n. 0 di \"Supergirl\". Sterling Gates cominci\u00f2 ad occuparsi del fumetto a met\u00e0 del 2008 con il n. 34. Fu annunciato che Amy Reeder Hadley sarebbe stata la nuova artista delle copertine della serie nel maggio 2010.\nVolume 6 (2011-2015).\nDC Comics rilanci\u00f2 \"Supergirl\" col n. 1 nel settembre 2011 come parte del \"reboot\" \"The New 52\". La serie \u00e8 stata chiusa nel maggio 2015 col numero 40.\nVolume 7 (2015-2020).\nNel novembre 2016 \u00e8 stato pubblicato la settima serie dedicata a Supergirl con protagonista Kara Zor-El. La serie \u00e8 terminata nell'agosto 2020 dopo 42 albi mensili.\nTrama.\nPower.\nNella prima storia, \"Power\" (n. da 1 a 5, scritta da Jeph Loeb e illustrata da Ian Churchill), Supergirl incontr\u00f2 e fin\u00ec per combattere contro numerosi personaggi della DC, poich\u00e9 cercava di trovare un modo di ambientarsi sulla Terra. Quando Lex Luthor la espose alla kryptonite nera, emerse un suo doppio con indosso un costume identico al suo ma di colore nero. Dopo un combattimento con la Justice League of America, Dark Kara e Supergirl furono ricongiunte.\nCandor.\nLa storia successiva, \"Candor\" (n. da 6 a 8), usc\u00ec in un numero speciale scritto da Greg Rucka. Il resto della storia fu scritta dal nuovo scrittore regolare della serie, Joe Kelly. Questa storia si colloca cronologicamente un anno dopo gli avvenimenti della storia precedente. Supergirl e Power Girl combattono a Kandor mascherate rispettivamente da Flamebird e Nightwing."}
{"id": "3195631", "revid": "339392", "url": "https://it.wikipedia.org/wiki?curid=3195631", "title": "Medaglia di Crimea", "text": ""}
{"id": "3195638", "revid": "599013", "url": "https://it.wikipedia.org/wiki?curid=3195638", "title": "Ep\u00f2di", "text": ""}
{"id": "3195644", "revid": "375960", "url": "https://it.wikipedia.org/wiki?curid=3195644", "title": "Selj\u00fck", "text": ""}
{"id": "3195647", "revid": "599013", "url": "https://it.wikipedia.org/wiki?curid=3195647", "title": "Ra\u010dice", "text": "Ra\u010dice pu\u00f2 riferirsi a diversi toponimi della Repubblica Ceca:"}
{"id": "3195655", "revid": "775504", "url": "https://it.wikipedia.org/wiki?curid=3195655", "title": "Il principe cestinato", "text": "Il principe cestinato (colloquio satirico-filosofico con Carmelo Bene) \u00e8 un mediometraggio televisivo realizzato nel 1976 da Carlo Rafele, prodotto dalla Televisione Svizzera Italiana per la rubrica \"Ritratti\". La RSI detiene i diritti di utilizzazione esclusivamente per il territorio svizzero; per l'Italia e il resto del mondo i diritti sono di Carlo Rafele. Il critico che dialoga con Carmelo Bene \u00e8 Maurizio Grande. Il filmato fu girato durante le prove dello spettacolo teatrale \"Un Amleto di meno\".\nIntervista a Carmelo Bene.\nCarmelo Bene spiega il suo Amleto, ovvero il suo principe danese \"cestinato\", in altre parole: \"Un Amleto di meno\". D'accordo con Diderot e Wilde, sul fatto che l'\"immaginazione imita, mentre lo spirito critico crea\", l'opera shakespeariana viene dall'artista rielaborata appunto come \"saggio critico\". Gilles Deleuze a tal proposito scriver\u00e0:\nNell'Amleto shakesperiano \"pervertito\" nella poesia critica del poeta Jules Laforgue, Bene fa uso di \"una partitura scenica rigorosissima\" dove \"la parola non esprime concetti e significati, ma viene utilizzata \"per liquidare o per criticare\", sconfessando totalmente il personaggio e la situazione stessa e soprattutto l'Io di rappresentanza. Il dilemma amletico viene obliterato e\nSe il significato \u00e8 \"un sasso in bocca al significante\", la forma, spiega Bene, \u00e8 l'urgenza che precede il contenuto."}
{"id": "3195656", "revid": "287204", "url": "https://it.wikipedia.org/wiki?curid=3195656", "title": "FC Hlu\u010d\u00edn", "text": "L'FC Hlu\u010d\u00edn \u00e8 una societ\u00e0 calcistica ceca con sede nella citt\u00e0 di Hlu\u010d\u00edn. Oggi milita nella Druh\u00e1 Liga, la seconda divisione ceca."}
{"id": "3195662", "revid": "599013", "url": "https://it.wikipedia.org/wiki?curid=3195662", "title": "Borivoje \u0110or\u0111evi\u0107", "text": ""}
{"id": "3195665", "revid": "38178", "url": "https://it.wikipedia.org/wiki?curid=3195665", "title": "Postrana", "text": ""}
{"id": "3195675", "revid": "125203320", "url": "https://it.wikipedia.org/wiki?curid=3195675", "title": "Lucio Flavio Filostrato", "text": "Detto anche Filostrato d'Atene o Filostrato II, \u00e8 il pi\u00f9 famoso e, a quanto sappiamo, prolifico di quattro autori omonimi, anche se l'attribuzione ai vari \"Filostrati\" delle opere giunteci con questo nome, \u00e8 un problema in larga misura ancora aperto.\nBiografia.\nNato nell'isola di Lemno intorno al 170; da giovane si trasfer\u00ec ad Atene, dove studi\u00f2 retorica ed esercit\u00f2 poi la professione di sofista. Successivamente si stabil\u00ec a Roma, dove acquist\u00f2 fama come retore entrando nel circolo letterario e filosofico organizzato dall'imperatrice Giulia Domna, moglie di Settimio Severo, divenendone l'esponente pi\u00f9 illustre.\nNel 213 accompagn\u00f2 in Gallia Caracalla, figlio di Settimio Severo e Giulia Domna, divenuto imperatore alla morte del padre.\nDopo la morte di Giulia Domna e di suo figlio Caracalla, avvenute entrambe nel 217, Flavio Filostrato torn\u00f2 ad Atene, probabilmente ottenendone la cittadinanza, grazie alle benemerenze acquisite come oratore.. In quegli anni fu anche elevato al rango senatorio.\nMor\u00ec ad Atene durante il regno di Filippo l'Arabo (tra il 244 e il 249).\nOpere.\n\"Vita di Apollonio di Tiana\".\nQuesta biografia di Apollonio di Tiana, un asceta neopitagorico fortemente influenzato da religioni indiane vissuto nel primo secolo, al quale erano stati attribuiti miracoli ed eretti altari, fu commissionata a Flavio Filostrato da Giulia Domna, che, a questo fine, gli consegn\u00f2 le memorie compilate dal discepolo di Apollonio Damis.\nApollonio era all'epoca oggetto di valutazioni contrastanti: i cristiani lo consideravano un ciarlatano o un malvagio praticante di arti magiche, mentre molti pagani lo vedevano come una figura soprannaturale da contrapporre a Ges\u00f9. L'intento di Flavio Filostrato, coerentemente alle intenzioni di Giulia Domna (che mor\u00ec prima di poter leggere l'opera finita), fu quello di rivalutare il saggio di Tiana difendendolo dalle accuse. La biografia, oltre agli scritti di Damis, usa opere e lettere dello stesso Apollonio e varie altre testimonianze.\n\"Vite dei Sofisti\".\nI sofisti di cui Flavio Filostrato si occupa in quest'opera (cinquantanove oratori, filosofi o scrittori dei quali traccia un profilo raccogliendo notizie di varia natura) sono suddivisi in esponenti dell'antica sofistica () e della seconda sofistica (). In ambedue i casi l'autore, che identifica largamente la sofistica con la retorica, \u00e8 interessato alle qualit\u00e0 oratorie dei personaggi considerati e non ai contenuti del loro pensiero.\nMentre le scarse notizie fornite sui sofisti antichi hanno per noi ben poco interesse, sulla seconda sofistica (espressione introdotta appunto da Flavio Filostrato, che \u00e8 uno dei suoi esponenti) l'opera costituisce la principale fonte, e su diversi degli oratori considerati, \u00e8 addirittura l'unica.\n\"Eroico\".\nL'opera \u00e8 dedicata agli eroi omerici e consiste in un dialogo tra un vignaiolo, che in tali eroi crede e si considera protetto da Protesilao, e un fenicio scettico. Nella prima parte del dialogo, nella quale si discute se gli eroi siano realmente esistiti, il vignaiolo, a riprova della loro esistenza e di quella dei giganti, cita la prova fornita dalle ossa di dimensioni sovrumane trovate in vari luoghi (si trattava in realt\u00e0 di fossili di grandi vertebrati). Nella seconda parte sono descritti i singoli eroi. La paternit\u00e0 dell'opera non \u00e8 certa. Il lessico Suda attribuisce l'opera al nostro autore, ma gli studiosi sono divisi tra chi accetta questa attribuzione e chi pensa che il dialogo sia opera di Filostrato il vecchio.\n\"Ginnastico\".\nEssendo l'unico antico trattato sull'agonistica e l'educazione fisica giunto fino a noi, su questi argomenti \u00e8 ricco di informazioni non ricavabili da altre fonti. Flavio Filostrato descrive sia le gare olimpiche, la loro storia, sia le doti necessarie all'atleta e i sistemi utili per conservarle e accrescerle.\nLettere.\nSi \u00e8 conservata una raccolta di epistole, molte delle quali di genere erotico, attribuite a Flavio Filostrato. Sono considerate per lo pi\u00f9 spurie.\nUna delle lettere (la n. 73) \u00e8 indirizzata a Giulia Domna e contiene una breve storia della sofistica.\n\"Nerone\".\nIl breve dialogo con questo titolo, che a lungo era stato attribuito a Luciano di Samosata, \u00e8 attribuito a volte a Flavio Filostrato e pi\u00f9 spesso a Filostrato di Lemno. L'imperatore Nerone vi \u00e8 descritto come un crudele tiranno."}
{"id": "3195676", "revid": "599013", "url": "https://it.wikipedia.org/wiki?curid=3195676", "title": "Ra\u0161ovice", "text": "Ra\u0161ovice pu\u00f2 riferirsi a diversi toponimi della Repubblica Ceca:"}
{"id": "3195679", "revid": "124785295", "url": "https://it.wikipedia.org/wiki?curid=3195679", "title": "Episodi de I Robinson (terza stagione)", "text": "La terza stagione de \"I Robinson\" \u00e8 andata in onda originariamente negli Stati Uniti dal 25 settembre 1986 al 7 maggio 1987 ed \u00e8 composta da 25 episodi. Una curiosit\u00e0 riguarda Phylicia Rash\u0101d, l'interprete di Clair Robinson: l'attrice, incinta per buona parte della durata della serie, ha recitato quasi sempre restando dietro i mobili e i tavoli della cucina o a letto sotto le coperte per tenere nascosto il suo pancione.\n\"Prendeteli vivi\".\nTrama.\nRudy va in cantina e torna spaventata perch\u00e9 ha visto un serpente. Cliff cerca di tranquillizzarla, mentre Theo e Scarafaggio vanno in cantina per capire cosa ha visto e un serpentello lungo solo pochi centimetri e guardando il libro dei rettili, Theo lo riconosce come innocua biscia comune. I ragazzi non sono riusciti a prenderlo, cos\u00ec Hitchcliff Robinson detto \"prendeteli vivi\" entra in azione e va in cantina con Theo per cercare di catturarlo. I due hanno paura e si fanno scherzi a vicenda, e il serpente che \u00e8 pi\u00f9 veloce di loro si nasconde. Quando Clair arriva a casa, Rudy le racconta tutto, lei cerca di sminuire il problema per tranquillizzarla, ma rimasta sola con Cliff, mostra tutto il suo ribrezzo nei confronti del viscido ospite e senza mezzi termini ordina a Cliff di eliminarlo, ma Cliff non \u00e8 affatto esperto di serpenti, cos\u00ec lei chiama una tecnico della disinfestazione, il quale non lo trova e spiega come possa crescere e vagare per la casa perch\u00e9 per quello \u00e8 un ambiente ideale, terrorizzando ancora di pi\u00f9 Clair. Quella sera, il serpente fa visita in camera da letto, Clair \u00e8 terrorizzata e Cliff cerca di catturarlo, ma ci riuscir\u00e0 solo grazie all'aiuto della moglie. Il trambusto richiama l'attenzione delle figlie, le quali a vederlo meglio non lo temono pi\u00f9, anzi lo trovano carino, ma Cliff va a liberarlo in un prato.\n\"Dieta a sorpresa\".\nTrama.\nUn amico di Cliff ha avuto problemi di cuore, cos\u00ec Clair gli impone una dieta ferrea per un giorno, e le figlie, intente a preparare i bagagli per la partenza di Denise, propongono di fare una lista con gli alimenti proibiti. A tavola Cliff deve accontentarsi di un'insalata condita con olio, succo di limone e un intero tubetto di spezie con Clair, mentre il resto della famiglia mangia il pollo; la cosa non lo soddisfa e quando Theo racconta di aver mangiato la papata a casa di Scarafaggio (Walter), lui gli chiede di tornare a chiederne un assaggio per lui, ma senza farsi vedere da Clair. Cliff \u00e8 con Theo nello studio medico e pensa di gustare un buon piatto, ma Clair che ha gi\u00e0 scoperto tutto e lo interrompe.\n\"Nozze d'oro\".\nTrama.\nCliff parla con Clair del loro prossimo 23\u00ba anniversario di matrimonio, ma \u00e8 anche il cinquantesimo dei nonni.\nDenise torna dal college, accompagnata da Sandra e Alvin, che come al solito continuano a litigare. Alvin non sa mai come deve comportarsi con Sandra, e cos\u00ec chiede consiglio a Cliff, che gli dice di darle sempre ragione.\nPrima di uscire a festeggiare, Russel e Anna incontrano due vicini di casa sposati da 55 anni.\nPrima della cena a casa Robinson, Alvin cerca di mettere in pratica i consigli ricevuti ma si mette in difficolt\u00e0 da solo.\nDopo cena, spettacolino con tutta la famiglia che canta in playback per i nonni, come nella passata stagione, stavolta il pezzo \u00e8 I got the feelin' di James Brown. Finale al jazz club con i festeggiati che ballano.\n\"Discorsi da uomini\".\nTrama.\nTheo \u00e8 a scuola e scopre che Randy, un'altra ragazza gli ha lasciato un biglietto nell'armadietto. Theo chiede consiglio a Cliff, su cosa fare. Lui vuole bene a Tania, ma gli piace essere corteggiato da Randy e vorrebbe uscire con lei. I ragazzi parlano di ragazze e Theo diventa sempre pi\u00f9 indeciso tra Tania e Randy. Clair gli consiglia di essere sincero con Tania che sta per arrivare e Theo decide di dirle la verit\u00e0. Quando lei arriva, lui non fa in tempo a parlare che lei gli dice che vorrebbe uscire con un altro ragazzo e propone di lasciarsi restando amici. Theo battuto sul tempo resta sbalordito e Cliff gli dice che se la cosa lo turba forse non \u00e8 proprio quello che voleva. Ma la depressione di Theo \u00e8 destinata a scomparire presto, infatti pochi minuti dopo telefona Maxime e a Theo torna il buon umore.\n\"Allarme antincendio\".\nTrama.\nRudy trucca Cliff mentre dorme sul divano, quando Clair rientra, lo vede e lo sveglia divertita; quando chiede a Rudy dove ha trovato quei trucchi, la piccola confessa di averli trovati nella cartella di Vanessa. Clair va subito a parlare alla figlia, perch\u00e9 non vuole che si trucchi prima dei 15 anni, anche se lei si giustifica dicendo che l'amica Rebecca pu\u00f2 farlo.\nTheo tornato da scuola, parla con i genitori delle norme antincendio che ha studiato a scuola e chiede a Clair di poter organizzare un'esercitazione antincendio per misurare i tempi di evacuazione dell'edificio.\nIl giorno dopo, Vanessa \u00e8 a scuola con le amiche che si truccano per sembrare pi\u00f9 grandi e la convincono a provare un trucco naturale, ma quando torna a casa, Theo le fa notare di avere un solo occhio truccato. Non si \u00e8 struccata bene e teme di essere vista dalla madre, chiede a Theo di coprirla, ma inavvertitamente le due si incontrano in soggiorno e Clair vede l'occhio. Vanessa spiega che non voleva, ma le amiche l'hanno convinta. Pi\u00f9 tardi i genitori vanno a parlarle delle regole da rispettare, e punendola con una settimana senza uscite. \nLa sera Theo fa partire la simulazione dell'allarme antincendio e tutti corrono fuori, Cliff \u00e8 nel bagno e non vuole uscire perch\u00e9 tanto \u00e8 una simulazione. Tutti escono e chiudono la porta, ma non hanno le chiavi e restano al freddo. Suonano alla porta, ma quando Cliff va ad aprire, sbadatamente resta fuori anche lui.\n\"La marcia\".\nTrama.\n\u00c8 venerd\u00ec. Cliff e Rudy sono in cucina che si contendono l'ultimo bicchiere di succo d'arancia, quando arriva Theo. Il ragazzo \u00e8 stranamente pimpante, nonostante stia per andare a scuola, e spiega che passer\u00e0 un week end perfetto, senza compiti, e si \u00e8 organizzato una partita per la sera stessa, una festa per il sabato e uscite con gli amici per domenica.\nVanessa torna da scuola chiede a Cliff consigli sul ballo alla rovescia, in cui le ragazze scelgono il ragazzo da invitare, e lei non esce pi\u00f9 con Robert \u00e8 indecisa tra altri due. \nTheo torna da scuola deluso, perch\u00e9 il compito di storia \u00e8 andato male e dovr\u00e0 rifarlo proprio nel week end. Cliff gli consiglia di farlo subito cos\u00ec dopo la cena con i nonni potr\u00e0 uscire e durante il week end sar\u00e0 libero. Dopo cena Theo saluta tutti per andare a fare il compito: \"la marcia su Washinghton\". Tutti sono curiosi di sapere l'argomento del compito, e visto che sia i genitori che i quattro nonni erano presenti a quell'evento, gli chiedono di leggere il compito andato male, e va a prenderlo. \nIntanto Vanessa riesce finalmente a telefonare a David, il quale accetta il suo invito rendendola contenta.\nQuando Theo legge il compito, tutti restano delusi, perch\u00e9 \u00e8 troppo sintetico e ha saltato i dettagli fondamentali, infatti lui l'ha preso da una guida tascabile sulla storia americana che ne dedica solo 1 pagina.\nCos\u00ec loro iniziano a raccontare tutto ci\u00f2 che ricordano, e descrivono l'atmosfera di quel giorno e lo spirito fraterno di partecipazione alla marcia. C'era una marea di persone e Cliff ha un cassetto pieno di ricordi e fotografie di quella giornata; tutte cose che non ci sono sui libri, raccontate dai partecipanti e Theo ha il privilegio di utilizzarli per rifare il compito.\n\"Puzzole in volo\".\nTrama.\nTheo e Scarafaggio dopo aver ascoltato una lezione a scuola sul volo, decidono di prendere delle lezioni e chiedono il permesso a Cliff e Claire che dicono di S\u00ec. Dopo la prima lezione, molto emozionante, decidono di prendere il brevetto, ma Cliff gli fa vedere i costi non solo del brevetto ma anche sul noleggio dell'aereo: prima decidono di fare un lavoro temporaneo per trovare i soldi, ma poi si accorgono che con le lezioni e il lavoro non avrebbero pi\u00f9 tempo per la scuola, gli amici e la famiglia. Alla fine decidono di non fare i piloti.\nIntanto Rudy porta a casa un suo amico (fidanzato) di nome Kenny, soprannominato da lei Puzzola, con cui \u00e8 prepotente e al quale d\u00e0 sempre degli ordini. Grazie alla madre, che le fa capire che non bisogna farlo, Rudy smette di chiamarlo Puzzola e si impegna ad essere gentile con lui.\n\"Batteria da cucina\".\nTrama.\nTheo e Rudy giocano a dama, ma Vanessa li allontana dal soggiorno perch\u00e9 ha invitato le amiche per creare gli slogan dei balli delle ragazze pon pon. Le ragazze, fanno i complimenti per la casa e notano gli oggetti di lusso; una di loro nota il quadro di Clair e Vanessa le rivela il prezzo e poi le porta anche a visitare il resto della casa.\nPi\u00f9 tardi Cliff e Clair sono sul divano, ma il telecomando non funziona pi\u00f9, cos\u00ec lui va al negozio di Jack, dove si fa rifilare sempre di tutto e Clair chiama Jack per bloccare gli acquisti folli di Cliff; intanto Theo e Rudy continuano a giocare a dama e Rudy ha imparato in fretta a vincere il fratello.\nJack telefona a Clair per dirle che \u00e8 riuscito a fargli comprare solo il telecomando e Cliff racconta che grazie alla sua forza di volont\u00e0 ha comprato solo il telecomando e che la preoccupazione di Clair era inutile perch\u00e9 lui \u00e8 in grado di comprare solo ci\u00f2 che serve e basta, ma poi aggiunge di essersi accorto che dietro l'atteggiamento di Jack c'era lo zampino di Clair e cos\u00ec \u00e8 andato in un altro negozio.\nIl giorno dopo Vanessa torna a casa arrabbiata, ha litigato con due ragazze che la prendevano in giro perch\u00e9 \u00e8 ricca. Lei si \u00e8 offesa e secondo Theo sbaglia, perch\u00e9 ogni ragazzo vorrebbe poter dire che \u00e8 ricco. Lei spiega tutto ai genitori e gli rimprovera di essere ricchi perch\u00e9 ci\u00f2 \u00e8 la causa della situazione. Loro le dicono che non avrebbe dovuto vantarsi con loro delle cose costose di casa, e Cliff rimarca il fatto che lei non \u00e8 ricca, ma solo i suoi genitori, mentre Clair invece dice che non sono ricchi, ma solo gente che lavora e aggiunge che i veri amici non badano a queste cose.\nTheo e Rudy preparano uno scherzo a Cliff con la dama. Durante la partita Cliff capisce che Theo l'ha istruita a dovere e non riesce ad imbrogliarla, anzi \u00e8 proprio lei che lo imbroglia e vince.\nCliff e Clair parlano di Vanessa e si stupiscono perch\u00e9 tutti i ragazzi vorrebbero essere ricchi, mentre lei no. Cliff accende la TV sul programma che insegna a suonare la batteria, ma Clair tira fuori un altro telecomando comprato al negozio di Jack e mette sul programma di cucina.\n\"Brutti voti\".\nTrama.\nClair \u00e8 immobilizzata a letto per uno stiramento e Cliff, Vanessa e Rudy le preparano la colazione. Anche Theo si d\u00e0 molto da fare, lasciando stupito Cliff. Telefona Denise per avvisare del suo rientro per il week end e anche lei stupisce il padre parlando dei suo bei voti.\nDenise per\u00f2 ha mentito sui voti e anche l'ultimo compito \u00e8 scarso. L'insegnante le consiglia di cambiare metodo di studio e di rifare il compito.\nRudy torna dalla lezione di danza arrabbiata perch\u00e9 non le hanno assegnato la parte del sole nel saggio, ma quella del vento. Cliff le parla e cerca di farle capire che anche il vento \u00e8 importante quanto il sole, anzi \u00e8 anche pi\u00f9 emozionante.\nSandra e Denise vanno a trovare Clair che vuole sapere come vanno gli studi, Sandra racconta che l'universit\u00e0 va bene, ma Denise parla del tempo per evitare il discorso, e quando Clair ritorna sull'argomento, lei rimanda, intanto, Rudy si esercita per il saggio e Vanessa le insegna l'inchino per il pubblico. \nTutti i figli si stanno preparando a guardare un film, ma Denise \u00e8 troppo nervosa. Theo e Sandra sospettano qualcosa e le fanno confessare che gli studi vanno male, ma \u00e8 un segreto. Sandra le consiglia di dirlo ai genitori o ci resterebbero male a saperlo da altri; cos\u00ec la sera Denise lo dice ai genitori e d\u00e0 la colpa agli insegnanti. Clair si propone di aiutarla ad organizzare un programma di studio e quando legge il suo compito nota che afferma cose che non spiega lasciandolo incompleto. Clair le dice di spiegare le cose come se l'insegnante non le sapesse e con parole sue, e di chiedere aiuto agli insegnanti. Rudy esegue il saggio per Clair.\n\"Vita da cani\".\nTrama.\nClair \u00e8 a Washington per un congresso e Cliff continua ad occuparsi da solo della casa. Rudy e Peter portano di nascosto in casa un cane che hanno trovato in strada per dargli da mangiare. Vanessa ha programmato una festa per il sabato e quindi discute con il padre perch\u00e9 si rifiuta di andare a Washington con la famiglia a trovare Clair e a sentire il suo discorso.\nTheo scopre il cane e dice a Rudy di lasciarlo, ma a Rudy dispiace, cos\u00ec lo nascondono in cantina. Cliff sentendo un cattivo odore, indaga e quando il cane abbaia, capisce tutto, cos\u00ec fa un discorso ai bambini per spiegargli che \u00e8 necessario rintracciare il padrone e sulle \nresponsabilit\u00e0 dell'avere un cane; inoltre, si fa promettere che se ne occuperanno giorno e notte finch\u00e9 non lo troveranno. Cliff ha pubblicato un annuncio sul giornale, Theo ha appeso dei manifesti, e come volevasi dimostrare, Rudy \u00e8 gi\u00e0 stufa di occuparsi del cane. Intanto Vanessa vaga per la casa depressa come un'anima in pena, e tocca a Cliff spronarla. Finalmente telefona il proprietario del cane, \u00e8 ora di restituirlo, anche se Rudy \u00e8 triste.\nLa sera, Cliff dopo quattro giorni da solo non ne pu\u00f2 pi\u00f9 e prega che torni Clair, in quel momento arrivano da lui le figlie che lo stupiscono, Rudy non vuole pi\u00f9 un cane perch\u00e9 \u00e8 troppo impegnativo e Vanessa \u00e8 contenta di andare a Washington rinunciando alla festa, ma per contro subisce sempre di pi\u00f9 l'invasione dei figli infatti anche Theo le raggiunge sul lettone, e insieme guardano la tv.\n\"Storie di guerra\".\nTrama.\nCliff riceve una telefonata dal padre che andr\u00e0 a trovarlo la sera con un amico e per presentargli un nuovo amico sergente dell'esercito in pensione, ma lui non ci crede ed \u00e8 convinto che porti gli amici per giocare a pinnacolo. Successivamente, Cliff scopre che Vanessa sta per andare a pattinare con un ragazzo, Tyrone, e vuole conoscerlo. \nLa sera arriva Russell con gli amici, ma non dice di giocare a carte, anzi tutti fanno finta di nulla e Cliff propone una passeggiata, ma alla fine Russell propone le carte, come Cliff immaginava.\nVanessa non sa cosa mettere per pattinare e intanto arriva Tyrone, a cui Theo spiega come affrontare l'incontro con Cliff. Il ragazzo \u00e8 esageratamente nervoso e quando i due si incontrano, Cliff lui lo avvisa di non fare soffrire la figlia, ma non infierisce oltre.\nMentre Tyrone e Vanessa stanno per uscire, arriva Aaron, il nipote del sergente. Vanessa apre la porta e resta folgorata. Ne parla con Denise dicendo che \u00e8 confusa e vorrebbe invitarlo a pattinare con loro, ma la sorella le dice che non \u00e8 giusto. Per\u00f2 ci pensa Tyrone ad invitarlo, perch\u00e9 uscire solo con una ragazza lo rende troppo nervoso e si sentirebbe pi\u00f9 tranquillo in tre. Theo tenta di spiegargli l'errore, ma lo invita lo stesso.\nLa partita continua, e intanto chiacchierano delle storie di guerra vissute in giovent\u00f9. Cliff si offende perch\u00e9 nessuno vuole ascoltare la sua storia e interrompe la partita. \nRitorna Vanessa, i tre si sono divertiti e si riuniranno ancora. Cliff invece, pretende di finire il racconto, ma mentre parla loro vanno via.\n\"L'orso Ugo e il lupo Ernesto\".\nTrama.\nClair riceve una lettera dall'Hillman, vogliono che faccia parte del comitato esecutivo in qualit\u00e0 di laureata a pieni voti, e ci sar\u00e0 una commemorazione e dovr\u00e0 assentarsi per un po'. Durante l'assenza di Clair, Russell vivr\u00e0 con la famiglia per tutta la settimana. Theo riceve tantissime telefonate da parte di ragazze, che chiudono subito la chiamata e Theo racconta che ha notato che le ragazze gli ridacchiano e che una di loro gli ha detto che ha sentito parlare di lui. Cliff e Russell pensano che sia perch\u00e9 \u00e8 cresciuto e loro ne sono orgogliosi, ma il problema \u00e8 che riattaccano subito. Intanto Rudy \u00e8 alle prese con i discorsi maschilisti di Kenny che la fanno arrabbiare, ma Cliff li aiuta a riappacificarsi.\nTheo torna da scuola e ora conosce il motivo delle telefonate, ma ha anche una nota della preside, perch\u00e9 quando ha scoperto che le ragazze lo hanno eletto stallone della settimana, lui \u00e8 stato sorpreso dalla preside mentre scriveva il suo numero di telefono nei bagni delle ragazze. Cliff apprezza la sua sincerit\u00e0 e non lo punisce. \nLa sera, Cliff deve andare in ospedale per la notte, ma prima sveglia Russell che si \u00e8 addormentato con Rudy mentre le leggeva la storia dell'orso Ugo e il lupo Ernesto. Il mattino dopo, quando rientra, sa che potrebbe essere richiamato da un momento all'altro e si stende sul divano a riposare. Theo e Vanessa entrano in casa chiassosi e Russell li rimprovera perch\u00e9 Cliff deve riposare. Russell \u00e8 orgoglioso di quanto il figlio stia lavorando per mandare avanti la casa, ma Cliff non riesce a dormire e gli chiede di raccontare la storia dell'orso Ugo e il lupo Ernesto, ma presto arriva la chiamata per l'ospedale e visto che \u00e8 stanco, Russell lo accompagna, e cos\u00ec potr\u00e0 finire anche la storia.\n\"Il mostro e la puffetta\".\nTrama.\nRudy sente la mancanza della madre che \u00e8 all'Hillman, e Cliff le propone di scriverle una lettera. Tornano Sandra e Alvin per qualche giorno, i due vanno molto d'accordo, infatti Alvin le \nha anche dato un soprannome \"puffetta\", e parla a Cliff della perfetta sintonia che ha con Sandra, dice che si capiscono anche senza parlarsi. Intanto, arriva Theo che mostra l'articolo del giornale della scuola che parla di lui, e lo chiamano \"il mostro della lotta libera\". Rudy, invece, ha scritto la lettera alla madre e Vanessa leggendola le dice che non ha usato le regole di scrittura e l'aiuta, ma per Rudy \u00e8 difficile. \nAnche Sandra parla a Cliff del suo bel momento con Alvin perch\u00e9 hanno tante cose in comune. Alvin decide di aiutare Theo ad allenarsi in cantina e Cliff si complimenta con lui perch\u00e9 rende felice Sandra e sta facendo molto per aiutare Theo nella lotta. La sera Sandra e Alvin devono andare al teatro, ma lui vuole aiutare Theo e la convince ad andare da sola, e lei invita Cliff. \nRudy ha riscritto la lettera, ma a Vanessa non piace e per Rudy \u00e8 faticoso come un compito di scuola. Cliff e Sandra tornano dal teatro e lei gli confida che vuole sposare Alvin. Dentro casa, gli allenamenti di Theo sono in corso nel soggiorno, sembra un ring per gli allenamenti e quando Sandra scopre che la gara di Theo coincide con la seconda parte dell'opera teatrale, Alvin la convince ad andare a fare il tifo a Theo perch\u00e9 tanto la tourn\u00e9e dura per lungo tempo. Il giorno dopo, Rudy dice a Cliff che \u00e8 stufa dei consigli di Vanessa e lui la laiuta, mentre la sera Theo vince la gara e tornano a casa tutti contenti.\n\"Il club degli uomini\".\nTrama.\nTheo aspetta una telefonata da Maxime perch\u00e9 gli piace la sua amica Lana. Rudy va dai nonni per la notte e prepara una pesante valigia con tutti i suoi giocattoli e togliendo le cose utili che gli aveva messo Cliff come la spazzola, lo spazzolino e il pigiama. Denise deve incontrarsi con i suoi amici al Greenwich Village e invita anche Vanessa e la presenter\u00e0 come un'amica di un'altra universit\u00e0. Denise le consiglia di indossare i vestiti di Cliff di nascosto e rimettendoli nell'armadio a fine serata, tanto anche lei lo fa e lui non se li ricorda mai. Theo attende ancora la telefonata e ormai \u00e8 deluso, cos\u00ec Cliff per tirarlo su di morale gli promette una splendida serata nel club degli uomini, con cibi gustosi. Mentre Cliff \u00e8 andato a comprare le leccornie, Theo si \u00e8 messo comodo indossando la camicia da notte, ma mentre le sorelle stanno per uscire, arrivano Lana e Maxime. Le sorelle vanno in cucina ad avvisarlo, ma lui non credendoci entra in soggiorno vestito cos\u00ec. \nL'imbarazzo \u00e8 immediato e si affretta a spiegare loro che si veste cos\u00ec quando resta solo con il padre e che non si aspettava visite, e va a vestirsi. Rudy intanto comincia a prendere confidenza con la casa dei nonni, i quali le mostrano le foto di Cliff da piccolo.\nMaxime, approfitta di un momento da sola con Theo per incitarlo ad invitare Lana ad uscire, dicendogli che sono l\u00ec per quel motivo; Theo \u00e8 contento e invita Lana al cinema. Rudy e Annah si sono vestite con gli abiti visti nelle foto e Rudy balla col nonno. \nQuando Cliff torna e trova le ragazze, per scherzo dice a Theo che se ne sono andate, il ragazzo si agita, ma Cliff lo ferma e gli dice che lui sta tradendo un membro del club, ma aggiunge che se un membro del club trova una donna, il regolamento vuole che la riunione sia rimandata e chi resta tiene tutto il cibo per s\u00e9. Cliff si accinge a gustare quelle leccornie, non approvate da Clair, quando tornano le figlie che scappano su di nascosto e dice loro che lui sa tutto dei vestiti, ma poi arriva una chiamata e il suo divertimento finisce perch\u00e9 deve andare all'ospedale.\n\"Mammiferi costosi\".\nTrama.\nClair vuole fare un test di coppia a Cliff mentre sono a letto, ma lui \u00e8 troppo stanco.\nL'auto familiare di Cliff \u00e8 da cambiare, Theo cerca di convincerlo a prendere un'auto sportiva, ma non attacca. Intanto, Rudy deve fare una ricerca di scuola e chiede consiglio a Vanessa, che le dice di aggiungere delle fotografie di animali.\nDal concessionario, Cliff ci va vestito male per non sembrare ricco e spuntare un prezzo migliore, ma viene riconosciuto da un suo paziente, alla fine contrattano duramente ma si mettono d'accordo.\nVanessa scopre che Rudy ha ritagliato le fotografie per la ricerca da alcuni libri costosi, e tra le tre (\u00e8 arrivata anche Denise) nasce una discussione su di chi sia la colpa, se di Rudy o delle altre che dovevano badare a lei. Alla fine arriva Cliff a cui hanno gi\u00e0 preparato la cena per rabbonirlo, lui si arrabbia un po' ma poi lascia perdere.\nCuriosit\u00e0: l'attore che interpreta il venditore di auto, Sinbad, prima di fare l'attore era nell'esercito, operatore al rifornimento in volo sulle aerocisterne; inoltre, sar\u00e0 attore fisso nel cast del telefilm-costola dei Robinson, \"A different world\", in onda dopo il Cosby show dal settembre 1987; in Italia la prima stagione \u00e8 stata trasmessa col titolo di \"Denise\".\n\"L'equivoco\".\nTrama.\n\u00c8 domenica mattina e la famiglia Robinson \u00e8 appena tornata dalla chiesa, Vanessa invita a casa Tyrone e Aaron, a cui offre da mangiare perch\u00e9 dopo andranno al cinema. Discutono sul film da vedere e Cliff, intanto, invita a casa Jerry, un suo studente. \nMentre Clair \u00e8 ancora in chiesa per una riunione del comitato, arriva Robert, che confida a Cliff dei suoi problemi di cuore, perch\u00e9 \u00e8 stato lasciato da altre tre ragazze dopo di Vanessa. Pi\u00f9 tardi trova Robert che lava i piatti in cucina mentre gli altri sono al cinema e spiega che quando ha visto Vanessa i due ragazzi ha provato disagio e preferisce parlare con Cliff rivelando che vorrebbe rimettersi con Vanessa e intanto si \u00e8 installato in casa Robinson.\nDenise chiede a Theo di valutare un ragazzo con cui deve uscire che sta per arrivare, lei non lo conosce ancora e vuole un consiglio da Theo. Arriva Jerry lo studente di Cliff, e mentre Cliff va a prendere una cravatta, Theo e Robert scambiano Jerry per il ragazzo di Denise e cominciano il terzo grado. Quando arriva Denise, lei e il ragazzo non si capiscono, parlano di cose diverse, e lei non riesce a capire perch\u00e9 va via con Cliff senza spiegazioni e solo successivamente, quando arriva Greg, il ragazzo che deve uscire con Denise, l'equivoco si chiarisce.\nPi\u00f9 tardi Cliff \u00e8 a casa con Robert e le figlie cominciano a rincasare. Cliff chiede a Vanessa di parlare con Robert perch\u00e9 non lo sopporta pi\u00f9 e lei seccata accetta, e spiega a Robert che lo vuole solo come amico.\nLa sera, Clair rimprovera il marito per essersi addormentato in chiesa al mattino e poi gli canta una canzone.\n\"Commedia in tre atti\".\nTrama.\nMentre Clair \u00e8 impegnata al centro della comunit\u00e0, Vanessa \u00e8 a casa con due amiche e Cliff \u00e8 in ospedale alle prese con tre diverse pazienti. La prima paziente \u00e8 accompagnata dal padre, il quale \u00e8 molto nervoso e ha paura di assistere la figlia. Intanto a casa, un'amica di Vanessa si accende una sigaretta nonostante il divieto, e anche Theo e Rudy sentono il fumo e corrono a metterle in guardia dai rimproveri. La seconda paziente di Cliff \u00e8 cliente assidua perch\u00e9 ha avuto gi\u00e0 9 figli e conosce tutti nell'ospedale, e poco dopo arriva una terza paziente Venezuelana che parla spagnolo e il collega di Cliff gli fa da interprete.\nCliff torna a casa, e Vanessa gli confessa tutto aspettandosi il rimprovero. Cliff non si arrabbia e Vanessa esprime il suo stupore, cos\u00ec Cliff le spiega che ha apprezzato la sincerit\u00e0 e non ha motivo per punirla.\n\"Il circo Robinson\".\nTrama.\nRudy e Theo si divertono a svuotare le scatole di cereali per trovare le gelatine in omaggio e Cliff li rimprovera spiegandogli che il costo di quelle gelatine \u00e8 superiore a quelle vendute sfuse. Cliff scopre che stanno per licenziare 30 persone dall'ospedale e gli dispiace per la signora delle pulizie che conosce da molti anni. Theo e Rudy fanno giochi troppo pericolosi e infatti poco dopo si sente un urlo di Rudy che fa accorrere Cliff; Rudy si \u00e8 ferita perch\u00e9 Theo l'ha lanciata in aria come gli acrobati del circo e non l'ha ripresa. Mentre Rudy \u00e8 al pronto soccorso, Cliff chiacchiera con la signora delle pulizie e scopre che dato che perde il lavoro, i suoi figli le pagheranno l'universit\u00e0.\nA casa, Clair scopre l'accaduto e punisce Theo assegnandogli le pulizie di tutta la casa, cio\u00e8 del \"circo Robinson\".\n\"Addio al celibato\".\nTrama.\nTheo si d\u00e0 da fare per preparare la festa di addio al celibato per Veronica, un'amica di famiglia, ma poi scopre che \u00e8 riservata solo alle donne. Clair per tenere Cliff lontano dalla festa gli compra uno scaffale da montare e gli promette che solo quando lo avr\u00e0 finito potr\u00e0 farsi vedere alla festa. Cliff per fare in fretta si fa aiutare da Theo, ma i due non sono capaci perch\u00e9 Clair gli ha lasciato solo le istruzioni in francese. Intanto Veronica confessa a Denise di essere incinta e che lei e il fidanzato lo hanno fatto apposta per ottenere il consenso dei genitori, e dato che hanno lasciato gli studi e sono senza lavoro devono stare a casa di lei. Clair dice a Denise di aver notato la gravidanza di Veronica anche perch\u00e9 hanno fatto tutto di fretta e in un mese hanno organizzato fidanzamento e matrimonio, e quando Denise le rivela che era tutto programmato Clair diventa molto critica sull'argomento. Alla fine Clair d\u00e0 a Cliff le istruzioni in inglese.\n\"Il compleanno di Cliff\".\nTrama.\nCliff compie 50 anni e Clair vuole regalargli una festa, cos\u00ec gli chiede chi vuole incontrare dei suoi amici del passato. Ad ogni nome proposto Clair reagisce con un NO, allora Cliff le impone di sceglierne almeno uno dei tre rifiutati e lei sceglie Mark. Dopo il pranzo di compleanno preparato dai figli, Cliff pretende il regalo, ma i ragazzi gli hanno preparato un discorso per sdrammatizzare l'et\u00e0 elencando le cose pi\u00f9 vecchie di 50 anni rimarcandone la loro utilit\u00e0; lui non \u00e8 contento, ma finalmente gli danno il regalo: un portachiavi che suona al battito delle mani, solo che con Cliff non funziona.\nLa sera alla festa preparata da Clair, Mark arriva con la figlia e Cliff chiede a Theo di uscire con lei, ma lui si vergogna di farsi vedere dagli amici ci con una dodicenne, ma accetta di ospitarla in camera sua e dopo averla conosciuta decide di portarla dai suoi amici presentandola come una cugina. Intanto alla festa Mark si accorge che Clair \u00e8 infastidita dai suoi e dice a Cliff, che vuole chiarire con lei. Tutto si sistema.\n\"Frizzi e lazzi\".\nTrama.\nA Theo \u00e8 arrivato il pacco con i giochini degli scherzi. Fa scherzi a tutta la famiglia, ma quando ci prova con Cliff non ci riesce perch\u00e9 li smaschera tutti. Sandra e Alvin tornano a casa per 2 giorni per annunciare il loro fidanzamento. Theo continua con gli scherzi anche con loro e quando si rende conto che Cliff \u00e8 il solo a non sapere del fidanzamento, tutta la famiglia decide di elaborare un piano di vendetta per avergli dato degli ingenui sprovveduti. La recita procede bene fino a quando Cliff, tornando dal lavoro ascolta per caso tutto il piano, e decide di stupirli anticipandoli e rovinandogli tutto; infatti durante la cena finge di non acconsentire al fidanzamento lasciando tutti di stucco e vantandosi che nessuno pu\u00f2 prenderlo in castagna. Cos\u00ec Alvin fa la proposta di fidanzamento e alla fine riesce anche a fare uno scherzo a Cliff.\n\"L'influenza andalusa\".\nTrama.\nCliff e Clair hanno l'influenza andalusa e Theo decide di prendersi cura di loro. Theo organizza i lavori da svolgere in casa e impartisce ordini a Vanessa, la quale gira a sua volta i suoi incarichi alla piccola Rudy. Le due per\u00f2 decidono di ribellarsi al dittatore e le loro liti giungono fino alla camera dei genitori; cos\u00ec Clair decide di riprendere in mano l'organizzazione della casa nonostante l'influenza.\n\"Videoclip\".\nTrama.\nCliff e Clair sono stati invitati a cena fuori da Scott, un vecchio amico di Cliff. Intanto, Walter (scarafaggio) propone a Theo di partecipare ad un videoclip per guadagnare $ 100 al giorno, solo che devono rasarsi a zero. Un'amica sconsiglia a Theo di rasarsi, ma lui vuole farlo lo stesso e va a rasarsi; ma torna Walter, gi\u00e0 rasato, per avvisarlo che il videoclip non si fa pi\u00f9 e lo ferma in tempo. Dopo cena, Cliff e Scott reduce da un infarto vanno in cucina per preparare il t\u00e8; i due decidono di rimpinzarsi di cibi grassi, ma le mogli li bloccano subito.\n\"Patatine e hamburger\".\nTrama.\nCliff porta Rudy, due sue amiche e Kenny a pranzo in un ristorante di lusso vicino alla 5\u00aa strada. Dopo le solite raccomandazioni sulla buona educazione, escono. Intanto, Vanessa chiede a Theo di insegnarle a giocare a tennis per fare colpo con un ragazzo che gioca, ed escono anche loro.\nArrivati al ristorante, Kenny si comporta da gentiluomo con Rudy, si offre di pagare per s\u00e9 e per lei perch\u00e9 \u00e8 convinto che l'uomo debba pagare per la donna e vuole anche che Rudy lo veda pagare.\nA casa, Clair pranza con la sorella Sara e due amiche che appena uscite dalla palestra e insieme parlano di uomini e di come una di loro riesca a batterli a tennis. \nCliff aiuta i bambini a scegliere nel men\u00f9, ma loro si scandalizzano per la presenza dell'anatra e si fanno notare. I bambini vorrebbero hamburger e patatine, ma Cliff gli spiega che in un ristorante cos\u00ec non si ordina quel genere di cibi, ma il cameriere conferma di poterli accontentare e nell'attesa prendono tutti un'insalata di verdure, ma i bambini non la gradiscono molto.\nVanessa e Theo rientrano a casa e Vanessa racconta che il fratello ha voluto sfidare due ragazze quasi da solo e che per loro ad un certo punto ha giocato a torso nudo, suscitando in Clair e le amiche una certa ironia.\nCliff comincia a non sopportare i bambini irrequieti per l'attesa, ma quando finalmente arrivano gli hamburger, loro trovano ancora qualcosa da ridire perch\u00e9 sono troppo grandi, le patate sono tagliate a spicchi e il pane \u00e8 a fette tostate, cos\u00ec Cliff spiega al cameriere come modificare quei piatti per accontentarli.\nPi\u00f9 tardi, Cliff torna a casa con due palloncini legati alle orecchie e il pacco di hamburger. Racconta a Clair di essersi arreso e di averli portati in un fast food, e di avere poi lasciato Rudy da un'amica. Clair vede gli hamburger e d\u00e0 ragione ai bambini, ma conoscendo il marito, li regala a Theo e Cliff rimasto solo corre da Theo per un assaggio, ma lui ha gi\u00e0 mangiato tutto. L'ultima scena vede Cliff che chiede a Clair di andare sopra perch\u00e9 vuole riposare ma quando Clair va di sopra Cliff si avvia verso la cucina, chiede a Theo se pu\u00f2 dargli un hamburger, ma Theo risponde di aver \"spazzolato\" tutto in 40 secondi. Alla fine Theo si batte due volte la mano sul cuore come per dire: \"erano molto buoni\".\n\"Cerimonia d'addio\".\nTrama.\nC'\u00e8 la cerimonia di addio del vecchio preside dell'universit\u00e0 di Hillman e la famiglia al completo si sta preparando a partire. Prendono l'aereo e raggiungono Denise.\nClair e Sandra conoscono la compagna di stanza di Denise, mentre Vanessa e Rudy sono in giro con i nonni, e Cliff porta Theo a vedere la sua vecchia aula di filosofia, dove incontrano il professore il quale dice a Theo che si ricorda che il padre dormiva in classe, e si stupisce che sia riuscito a farsi sposare da Clair, studentessa eccezionale.\nIl preside ricorda proprio tutti, anche di Russel, e assegna a Cliff l'onore di fare il maestro di cerimonia per sostituire quello malato e a Clair un posto nello stesso coro dell'Universit\u00e0 in cui cantava anni prima.\nLa cerimonia \u00e8 una gran festa e Cliff, fatto il discorso di apertura, presenta il nuovo preside, che questa volta \u00e8 una donna. Dopo il discorso del preside, Cliff annuncia il coro e in particolare Clair, che canta da solista mentre i figli assistono incantati. Dopo un grande applauso Cliff presenta il preside uscente che fa il suo discorso a tutti gli studenti ed ex studenti."}
{"id": "3195687", "revid": "36071629", "url": "https://it.wikipedia.org/wiki?curid=3195687", "title": "C\u00e1novas del Castillo", "text": ""}
{"id": "3195690", "revid": "1305772", "url": "https://it.wikipedia.org/wiki?curid=3195690", "title": "Barbareschi", "text": ""}
{"id": "3195699", "revid": "287204", "url": "https://it.wikipedia.org/wiki?curid=3195699", "title": "Giovacchino Fortini", "text": "Biografia e opere.\nGiovacchino Fortini fu uno dei maggiori scultori toscani del XVIII secolo; di lui non abbiamo della notizie biografiche certe ma soltanto una lista di opere che si trovano per la maggior parte a Firenze.\nAccanto alla sua attivit\u00e0 principale di scultore, il Fortini fu anche un architetto e un incisore di medaglie, il migliore di area toscana del '700 insieme a Massimiliano Soldani Benzi.\nAllievo di Giovan Battista Foggini, anche lui scultore ed architetto, la sua opera pi\u00f9 importante fu la decorazione scultorea e architettonica del Complesso di San Firenze dove complet\u00f2 l'architettura dell'interno della Chiesa dei Filippini, dal 1715, dopo la morte di Pier Francesco Silvani.\nIntervenne, sempre in San Firenze, nella facciata esterna sono sue le statue della \"Fede\" e della \"Speranza\" sopra il portale della chiesa. Altre sue opere, compresi due bassorilievi e le statue della \"Purezza\" e \"Carit\u00e0\", sono nell'interno della chiesa.\nSempre in qualit\u00e0 di architetto fu chiamato a completare la struttura della Villa di Castelpulci, sua \u00e8 l'imponente facciata di questo complesso affacciata sulla valle che conduce da Scandicci in direzione di Pisa; fu chiamato anche per l'ammodernamento in stile rococ\u00f2 della facciata di Palazzo Dami a Firenze. Insieme al fratello mise mano all'ammodernamento settecentesco di Villa Il Diluvio a Scandicci.\nNella Basilica della Santissima Annunziata fece due lavabi che si trovano nella Sacrestia mentre un altro lavabo di pregevole fattura si trova nella sacrestia della Chiesa di Santa Maria Novella. Nella barocca Chiesa dei Santi Michele e Gaetano fu chiamato, insieme ai maggiori scultori del sei-settecento fiorentino tra cui il suo maestro Giovan Battista Foggini, a completare la decorazione scultorea iniziata da Antonio Novelli intorno al 1640.\nMolto importante, dato il numero di sculture richieste al Fortini, \u00e8 stata la decorazione di Villa Bellavista nel pistoiese. Qui lavor\u00f2 tra il 1699 nella cappella dove fece due angeli e il 1702 con le statue del giardino in travertino che raffigurano la \"Giustizia\", l\"'Abbondanza\" e le \"Quattro stagioni\". Mentre nel giardino di Villa La Quiete \u00e8 suo il gruppo scultoreo della \"Samaritana al pozzo\" in pietra serena e una \"Grotta\" scolpita e decorata da Gioacchino con la partecipazione del fratello Benedetto Fortini pittore quadraturista che ha decorato con vedute architettoniche anche alcune sale interne della villa, tutti lavori fatti per Anna Maria Luisa de' Medici, Elettrice Palatina, ultima figlia del Granduca Cosimo III de' Medici, intorno al 1724.\nNel palazzo di famiglia, il Fortini adatt\u00f2 una sala a piccolo teatro dove furono rappresentate commedie di Giovan Battista Fagiuoli che gli dedica il \"Prologo\" di una sua \"Burletta rusticale\" dove il poeta dice:\nDella sua attivit\u00e0 di incisore di medaglie sono rimasti alcuni bellissimi esemplari oggi esposti nell'apposita sezione del Museo del Bargello\nCollegamenti esterni.\n "}
{"id": "3195709", "revid": "767487", "url": "https://it.wikipedia.org/wiki?curid=3195709", "title": "La leggenda del rubino malese", "text": "La leggenda del rubino malese \u00e8 un film del 1985 di Antonio Margheriti. \u00c8 una pellicola d'avventura.\nDistribuzione.\nIl film era distribuito dalla Cannon Releasing Corp. Usc\u00ec in sala nel 1985."}
{"id": "3195710", "revid": "375960", "url": "https://it.wikipedia.org/wiki?curid=3195710", "title": "Kay Ka'us", "text": ""}
{"id": "3195715", "revid": "36072046", "url": "https://it.wikipedia.org/wiki?curid=3195715", "title": "Arciduchessa d'Austria", "text": ""}
{"id": "3195721", "revid": "599013", "url": "https://it.wikipedia.org/wiki?curid=3195721", "title": "Dick Creith", "text": "Carriera.\nLa sua carriera nel motociclismo si \u00e8 svolta soprattutto nelle competizioni britanniche come la North West 200 che si \u00e8 aggiudicato per due volte.\nPer quanto riguarda le competizioni del Motomondiale ha corso sei edizioni del Gran Premio motociclistico dell'Ulster a cavallo tra il 1959 ed il 1965 anche se appare nelle classifiche iridate solo due volte nelle edizioni del 1964 e del 1965.\nLe due volte in cui ha ottenuto punti ha gareggiato in classe 500 su una Norton, arrivando al traguardo in seconda e in prima posizione; in entrambe le occasioni la gara era stata anche tormentata dal maltempo e, in occasione della vittoria, era stata disertata dalle due MV Agusta ufficiali di Giacomo Agostini e Mike Hailwood. Si tratt\u00f2 peraltro anche della prima vittoria ottenuta da un pilota nordirlandese nel gran premio di casa da quando la gara era stata trasferita nel nuovo circuito di Dundrod.\nGrazie ai punti acquisiti in quei due gran premi \u00e8 presente anche nella classifica stagionale del mondiale, rispettivamente in 8\u00aa e 6\u00aa posizione."}
{"id": "3195725", "revid": "287204", "url": "https://it.wikipedia.org/wiki?curid=3195725", "title": "K\u014dnstantinos K\u014dnstantinid\u012bs", "text": "Carriera.\nClub.\nCresce nelle giovanili dell'Aris Salonicco tra il 1990 ed il 1994, per poi essere ingaggiato come professionista dall'Omilos Filathl\u014dn \u012arakleiou, squadra con sede a Heraklion, nell'isola di Creta. In due stagioni, grazie al buon rendimento conquista anche la nazionale, realizza 7 gol in 60 presenze nel campionato ellenico e quindi passa alla pi\u00f9 blasonata , neo campione di Grecia per la stagione 1996-1997.\nNella squadra di Atene arriva nel periodo di secca del club, sovrastato in quegli anni da Olympiakos ed . Nelle 3 stagione con i verde-bianco trova meno spazio del previsto, a causa anche dello scarso rendimento rispetto alle attese. La societ\u00e0 quindi lo mette sul mercato e per 1.300.000 euro arriva l'accordo con i tedeschi dell', in Bundesliga. Nella capitale tedesca torna quello di una volta e gioca con pi\u00f9 costanza. Esordisce il 15 agosto 1999 nella vittoria contro l' per 5-2. La prima realizzazione verr\u00e0 rinviata solo a dicembre nel match casalingo pareggiato in rimonta, grazie al suo gol, contro il .\nNell'estate del 2001 arriva anche l'esperienza inglese nelle file del . Si chiuder\u00e0 tutto con 3 presenze in campionato e un ruolo da emarginato. Torna cos\u00ec in Germania, terra che l'aveva accolto e fatto rinascere. Cos\u00ec arriva prima l'esperienza nell' e poi quella nel Colonia.\nPer la fine della sua carriera decide di tornare all'Omilos Filathl\u014dn \u012arakleiou per un paio di stagione e concludere nel Nea Salamis.\nNazionale.\nDal 1995 al 2003 \u00e8 nel giro della nazionale greca, con la cui maglia ottiene 38 presenze e realizza 1 rete."}
{"id": "3195727", "revid": "339392", "url": "https://it.wikipedia.org/wiki?curid=3195727", "title": "Barbus odessa", "text": ""}
{"id": "3195729", "revid": "287204", "url": "https://it.wikipedia.org/wiki?curid=3195729", "title": "\u00darvalsdeild karla \u00ed k\u00f6rfuknattleik", "text": "La \u00darvalsdeild karla \u00e8 la massima serie del campionato islandese di pallacanestro.\nStoria.\nIl campionato nacque nel 1952 e fino al 1979 fu una lotta a due tra l'IR Reykjavik (15 titoli) e il KR Reykjavik (7 titoli).\nGli anni 1980 con i due titoli del Valur segnarono il predominio di dell'UMF di Njar\u00f0v\u00edk che continu\u00f2 per gran parte degli anni 1990, quando si affacci\u00f2 sul palcoscenico principale il Keflav\u00edk. Lo scontro tra le due squadre si protrasse anche per gli anni 2000, quando, dopo due decenni assai bui, fece il suo ritorno al vertice del campionato nuovamente il KR Reykjavik."}
{"id": "3195731", "revid": "42020", "url": "https://it.wikipedia.org/wiki?curid=3195731", "title": "Teatro Piccolo (Milano)", "text": ""}
{"id": "3195732", "revid": "801704", "url": "https://it.wikipedia.org/wiki?curid=3195732", "title": "Rokytnice", "text": "Rokytnice pu\u00f2 riferirsi a diversi toponimi della Repubblica Ceca:"}
{"id": "3195736", "revid": "916580", "url": "https://it.wikipedia.org/wiki?curid=3195736", "title": "Barbus pentazona pentazona", "text": ""}
{"id": "3195743", "revid": "6086", "url": "https://it.wikipedia.org/wiki?curid=3195743", "title": "Hotchkiss H39", "text": ""}
{"id": "3195748", "revid": "580197", "url": "https://it.wikipedia.org/wiki?curid=3195748", "title": "FK MAS T\u00e1borsko", "text": "L'FK MAS T\u00e1borsko, a.s. noto in precedenza come FK Sezimovo \u00dast\u00ed \u00e8 una societ\u00e0 calcistica ceca con sede nella citt\u00e0 di Sezimovo \u00dast\u00ed. Milita nella \u010ceska fotbalov\u00e1 liga, il terzo livello del campionato ceco di calcio."}
{"id": "3195759", "revid": "1305772", "url": "https://it.wikipedia.org/wiki?curid=3195759", "title": "Ramiro di Spagna", "text": ""}
{"id": "3195763", "revid": "287204", "url": "https://it.wikipedia.org/wiki?curid=3195763", "title": "Ciclo degli Heechee", "text": "Il ciclo degli \"Heechee\" \u00e8 una serie letteraria di fantascienza dello scrittore Frederik Pohl composta principalmente da tre romanzi e alcuni racconti, questi ultimi collezionati in due raccolte, pubblicati tra il 1972 e il 2004.\nOpere.\nLa serie \u00e8 incentrata sulla scoperta dell'esistenza degli \"Heechee\", una specie aliena dall'aspetto antropomorfo, citata per la prima volta nel romanzo breve \"I mercanti di Venere\" (\"The Merchants of Venus\") del 1972, tema successivamente sviluppato da Frederik Pohl nel romanzo \"La porta dell'infinito\" (\"Gateway\") del 1977, vincitore di tutti i principali premi riservati a questo genere letterario: il Premio Hugo, il Premio Nebula, il Premio Campbell e il Premio Locus.\nIl ciclo degli Heechee \u00e8 composto da:\nGli \"Heechee\".\nL'aspetto degli \"Heechee\", inizialmente ipotizzato vagamente umanoide simile morfologicamente agli insetti, somiglianza dedotta dalla particolare foggia dei sedili da loro utilizzati nelle astronavi trovate sull'asteroide \"Gateway\" nel romanzo \"La porta dell'infinito\". Solo al termine del secondo romanzo della serie, \"Oltre l'orizzonte azzurro\", l'autore ne delinea l'aspetto descrivendo il \"Comandante\" antropomorfo, ampio di spalle e di fianchi, sottile di profilo, con due cuori e le gambe larghe ed all'inizio del terzo, \"Appuntamento con gli Heechee\", aggiungendo che somigliava ad uno scheletro raffigurato nei cartoni animati\nGli alieni, dopo aver colonizzato le galassie e riempito di installazioni e manufatti i pianeti e gli asteroidi del sistema solare, da milioni di anni si erano ritirati nell'orizzonte degli eventi di un enorme buco nero da loro creato, timorosi per l'avvento di una misteriosa razza che stava riplasmando l'universo e le cui reali intenzioni ignorano."}
{"id": "3195765", "revid": "110157", "url": "https://it.wikipedia.org/wiki?curid=3195765", "title": "Rosice", "text": "Rosice (in tedesco \"Rossitz\") \u00e8 una citt\u00e0 ceca situata nel distretto di Brno-venkov, in Moravia Meridionale."}
{"id": "3195767", "revid": "298055", "url": "https://it.wikipedia.org/wiki?curid=3195767", "title": "Superman's Girl Friend, Lois Lane", "text": "Superman's Girl Friend, Lois Lane \u00e8 stata una serie a fumetti pubblicata mensilmente dalla DC Comics e incentrata sul personaggio immaginario di Lois Lane, comprimaria delle storie a fumetti di Superman. L'interpretazione di Kurt Shaffenberg di Lois Lane fu citata da molti come la versione \"definitiva\" del personaggio. Catwoman ebbe la sua prima comparsa nella Silver Age nel n. 70 della serie (novembre 1966). Dagli anni settanta, le storie cominciarono a sviluppare alcune consapevolezza sociali: Lois divenne meno fissata sul romanticismo, e altro nei numeri correnti. Nella storia \"I Am Curious (Black)!\" nel n. 106 (novembre 1970), per esempio, Lois utilizz\u00f2 una macchina che le permise di sperimentare il razzismo in prima persona come donna africana americana. Questa serie vide anche il debutto dell'eroina della Silver Age Rose &amp; Thorn in una storia di rinforzo che venne pubblicata dal n. 105 (ottobre 1970) fino al n. 130 (aprile 1973).\nStoria editoriale.\nLa serie esord\u00ec nel marzo 1958 e venne pubblicata fino a ottobre 1974, con 137 numeri usciti regolarmente e 2 numeri annuali di 80 pagine.\nTrama.\nFin dall'inizio, le storie furono concentrate sull'interesse amoroso di Lois per Superman e il suo tentativo di costringerlo a sposarla, per poi fallire a causa di alcuni cambi di trama. Nei primi anni sessanta, Lana Lang divenne un personaggio regolare della serie per poi scomparire dal n. 29. "}
{"id": "3195774", "revid": "767487", "url": "https://it.wikipedia.org/wiki?curid=3195774", "title": "The Divine Invasion", "text": "The Divine Invasion \u00e8 il quarto album in studio di Bluetech, pubblicato per l'etichetta israeliana Aleph Zero. Si pone come un naturale continuo dei lavori precedenti, mostrando una pi\u00f9 marcata maturit\u00e0 e spessore di melodie, campionamenti e ritmiche. Si registra la collaborazione con i Mirror System di Steve Hillage, artista con cui Bluetech ha collaborato alla stesura dell'album \"Dreamtime Submersible\" (pubblicato con lo pseudonimo di \"Evan Marc\")."}
{"id": "3195781", "revid": "1305772", "url": "https://it.wikipedia.org/wiki?curid=3195781", "title": "Drogheda United Football Club 2010", "text": "Questa voce raccoglie le informazioni riguardanti il Drogheda United Football Club nelle competizioni ufficiali della stagione 2010.\nStagione.\nA tre anni dalla vittoria del titolo nazionale, nella stagione 2010 il Drogheda United concluse al decimo e ultimo posto della Premier Division, valevole per la retrocessione in seconda categoria.\nLa societ\u00e0, gi\u00e0 sofferente di problemi finanziari, fu attanagliata da una crisi tecnica che la costrinse a cambiare (ricorrendo anche a metodi controversi) tre tecnici nell'intero arco della stagione, i quali non riuscirono a far decollare la squadra che, dopo essersi fatta superare dal Bray Wanderers, non riusc\u00ec pi\u00f9 a lasciare l'ultima posizione, rimanendo infine fuori dai giochi con una giornata di anticipo.\nNonostante ci\u00f2, la squadra riusc\u00ec comunque a evitare la retrocessione beneficiando del ripescaggio avvenuto in seguito alla radiazione dello Sporting Fingal per fallimento.\nDivisa e sponsor.\nLa divisa della squadra (prodotta dalla Vandanel e sponsorizzata da Hunky Dorys) non sub\u00ec nessuna modifica di rilievo."}
{"id": "3195786", "revid": "648716", "url": "https://it.wikipedia.org/wiki?curid=3195786", "title": "Yatytay", "text": " \nYatytay \u00e8 un centro abitato del Paraguay, nel dipartimento di Itap\u00faa. La localit\u00e0 forma uno dei 30 distretti in cui \u00e8 suddiviso il dipartimento.\nPopolazione.\nAl censimento del 2002 Yatytay contava una popolazione urbana di 2.523 abitanti (11.415 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nLa colonizzazione del territorio di Yatytay ha inizio negli anni settanta del XX secolo, quando i coloni iniziarono l'opera di deforestazione e l'inizio delle produzioni agricole. Il distretto fu creato ufficialmente il 10 agosto 1987.\nCaratteristiche.\nLa popolazione si dedica all'agricoltura, all'allevamento e allo sfruttamento delle risorse forestali. Nel distretto, all'interno di un \"Parco Municipale\", sono presenti le cascate del Tembey, attrattiva turistica tra le maggiori del dipartimento."}
{"id": "3195793", "revid": "767487", "url": "https://it.wikipedia.org/wiki?curid=3195793", "title": "FK Ban\u00edk Sokolov", "text": "L'FK Ban\u00edk Sokolov \u00e8 una societ\u00e0 calcistica ceca con sede nella citt\u00e0 di Sokolov. Milita nella 2. liga, la seconda divisione del campionato ceco di calcio."}
{"id": "3195795", "revid": "767487", "url": "https://it.wikipedia.org/wiki?curid=3195795", "title": "Hristo Kolev", "text": ""}
{"id": "3195798", "revid": "124123", "url": "https://it.wikipedia.org/wiki?curid=3195798", "title": "Pompilio Grandi", "text": " \u00c8 stato sindaco di Asti dal 27 agosto 1898 al 19 novembre 1900.\nBiografia.\nLaureatosi in giurisprudenza a Torino nel 1864, cominci\u00f2 l'attivit\u00e0 presso lo studio dello zio materno Luigi Bayno, deputato al Parlamento Nazionale.\nDopo qualche anno pass\u00f2 nello studio di Carlo Leone Grandi, zio paterno, arguto giornalista e poeta. Alla morte dello zio nel 1872, il nipote ne assumeva le pratiche con la funzione di procuratore ed avvocato.\nNel 1870-1871 divenne vice pretore di Asti ed in seguito consigliere comunale ed assessore. Ricopr\u00ec la carica di sindaco di Asti dal 27 agosto 1898 al 29 novembre 1900.\nIn seguito divenne Presidente della Cassa di Risparmio di Asti, delegato della Banca d'Italia, Presidente della Commissione delle Imposte, Presidente dell'Ospedale degli Infermi ed Amministratore di varie opere pie.\nTra il 1906 ed 1926 ricopr\u00ec anche la carica di Giudice Conciliatore."}
{"id": "3195810", "revid": "1318658", "url": "https://it.wikipedia.org/wiki?curid=3195810", "title": "Yamaha V9938", "text": "Lo Yamaha V9938 \u00e8 un Video Display Controller (VDC) che \u00e8 stato utilizzato nel Geneve 9640, un computer su singola scheda usato come espansione per il TI-99/4A, e negli home computer MSX2.\nLo Yamaha V9938, noto anche come MSX-Video o VDP (Video Display Processor), \u00e8 il successore del Texas Instruments TMS9918, usato nei computer MSX1 ed in altri sistemi. Il V9938 \u00e8 stato sostituito dallo Yamaha V9958.\nTerminologia specifica dei computer MSX.\nSui computer MSX le modalit\u00e0 grafiche sono spesso indicate con i numeri a loro assegnate in MSX BASIC:"}
{"id": "3195812", "revid": "486946", "url": "https://it.wikipedia.org/wiki?curid=3195812", "title": "Canone Reale", "text": ""}
{"id": "3195813", "revid": "767487", "url": "https://it.wikipedia.org/wiki?curid=3195813", "title": "L'amore che resta", "text": "L'amore che resta (\"Restless\") \u00e8 un film drammatico del 2011 diretto da Gus Van Sant e scritto da Jason Lew, interpretato da Mia Wasikowska e dall'esordiente Henry Hopper.\nGirato a Portland, in Oregon, e prodotto da Bryce Dallas Howard, Ron Howard e Brian Grazer per la Sony Pictures Classics e la Imagine Entertainment, \u00e8 stato distribuito nelle sale cinematografiche statunitensi a partire dal 16 settembre 2011. Prima di allora era stato proiettato il 12 maggio nella sezione Un Certain Regard del Festival di Cannes.\nTrama.\nEnoch \u00e8 un ragazzo i cui genitori sono morti in un incidente avvenuto con l'auto su cui viaggiava anche lui, ancora in tenera et\u00e0. La sua vita si svolge solitaria con l'unica \"compagnia\" del fantasma di un kamikaze giapponese morto durante la seconda guerra mondiale. Nel tentativo di superare, esorcizzandolo, il trauma per il tragico avvenimento, il giovane Enoch assiste a cerimonie funebri di perfetti sconosciuti e proprio durante una di queste conosce una sua coetanea, Annabel Cotton, con cui stringe quasi subito un'amicizia che diviene pi\u00f9 intima quando la ragazza rivela di essere affetta da un tumore maligno al cervello e di avere solo tre mesi di vita. Nella cornice di una storia d'amore adolescenziale Enoch ed Annabel compiono insieme un duro percorso di crescita, che li conduce ad elaborare una pi\u00f9 matura consapevolezza di cosa siano e significhino amore, vita e morte.\nProduzione.\nGus Van Sant ha firmato per dirigere \"Restless\" nell'agosto del 2009. Il film si basa sulla piece teatrale \"Of Winter and Water Birds\", scritta dall'attore Jason Lew, concepita inizialmente per il teatro ma portata sul grande schermo grazie all'interessamento di Bryce Dallas Howard, compagna di college di Lew, che ha prodotto il film assieme alla Imagine Entertainment di suo padre Ron Howard e del socio Brian Grazer.\nCast.\nNel mese di ottobre 2009 Mia Wasikowska ha aderito al progetto come protagonista femminile. Nel mese di novembre, Henry Hopper, figlio dello scomparso Dennis Hopper, \u00e8 stato ingaggiato come protagonista maschile. Oltre a Hopper, del cast fa parte un'altra figlia d'arte, Schuyler Fisk, figlia dell'attrice Sissy Spacek.\nRiprese.\nCon un budget di 15 milioni di dollari, le riprese sono iniziate a Portland il 12 novembre 2009 e si sono concluse nel dicembre 2009, con la post-produzione completata nel luglio 2010. Il primo trailer \u00e8 stato distribuito a fine ottobre 2010.\nDistribuzione.\nLa distribuzione nelle sale cinematografiche statunitensi era previsto per 28 gennaio 2011 a cura della Columbia Pictures, ma l'uscita \u00e8 stata posticipata al 16 settembre 2011. In Italia il film \u00e8 stato distribuito nelle sale il 7 ottobre 2011.\n\u00c8 stato presentato nella sezione Un Certain Regard del 64\u00ba Festival di Cannes."}
{"id": "3195816", "revid": "200568", "url": "https://it.wikipedia.org/wiki?curid=3195816", "title": "Alkermes", "text": ""}
{"id": "3195818", "revid": "767487", "url": "https://it.wikipedia.org/wiki?curid=3195818", "title": "Frank Strandli", "text": ""}
{"id": "3195819", "revid": "287204", "url": "https://it.wikipedia.org/wiki?curid=3195819", "title": "Gianni Asdrubali", "text": "Biografia.\nA partire dal 1979, Asdrubali ha incentrato la sua ricerca sull'idea di \"vuoto\" come nucleo originario del suo lavoro. Nel corso degli anni questa ricerca \u00e8 venuta concretizzandosi nell'immagine di uno spazio frontale a-dimensionale.\nNel 1984 in contrapposizione al clima dominante di quegli anni (transavanguardia e post-moderno) prende parte al movimento Astrazione Povera teorizzato dal critico Filiberto Menna. Sempre in quegli anni espone per la prima volta alla galleria \"La salita\" di Roma e alla galleria \"Artra\" di Milano\nDa allora viene invitato a numerose mostre nazionali ed internazionali. Nel 1985 partecipa alla Quadriennale di Roma. Nello stesso anno prende parte alla mostra \"Anniottanta\" tenutasi nel 1985 a Bologna, Imola, Ravenna e Rimini, che fu un tentativo di avviare una mappatura dell'arte di quel periodo dal quale emersero tratti distintivi come il \"\u201cCitazionismo\u201d\", il \"\u201cDecorativismo\u201d\", i \"\u201cNuovi-nuovi\u201d\", gli \"\u201cAnacronisti\u201d\", gli \"\u201cAstrattomagici\u201d\", gli artisti del \"\u201cPastificio Cerere\u201d\" e dell\"'\u201cAstrazione Povera\u201d\". Nel 1988, invitato da Giovanni Carandente, espone alla Biennale di Venezia \"Eroica verde\", lavoro che segna definitivamente l'uscita dal gruppo dell'Astrazione Povera. Nel 1988 \u00e8 invitato da Veit Loers alla mostra \"Schlaf der Vernunft\", al Museum Fridericianum Kassel, con John Armleder, Gianni Colombo, Gerwald Rockenschaub, Richard Deacon, G\u00fcnther F\u00f6rg, Jeff Koons, Thomas Sch\u00fctte, Haim Steinbach. Nello stesso anno, Flavio Caroli lo invita a partecipare alla Australian Biennale of Sydney e alla National Gallery of Victoria, Melbourne. Nel 1989 espone a Mosca alla Casa Centrale dell'Artista e poi a Leningrado nella Sala Centrale delle Esposizioni alla mostra Orientamenti dell'Arte Italiana. Nel 1990 espone presso il National Taiwan Museum of Fine Art, in occasione della mostra Italian Contemporary Arts. Nel 1990 espone al Museu de Arte Moderna de Sao Paulo, Brasile\nNel 1992 realizza il Tromboloide, un'opera senzaverso, che segna un momento importante del suo lavoro, nella definizione di uno spazio sempre pi\u00f9 compatto e atomico.\nNel 1993 partecipa alla mostra \"La Fabbrica Estetica\" al Grand Palais di Parigi. Nel 1996 \u00e8 invitato da Giovanna Bonasegale alla mostra \"Lavori in Corso\" alla Galleria Comunale d'Arte Moderna e Contemporanea di Roma (attuale MACRO). Tra il 1997 e il 2000 espone in una serie di mostre sull'arte italiana, tra le quali: al Museum Rabalderhaus, Schwaz, alla DuMont Kunsthalle, Colonia, alla Galleria d\u2019Arte Moderna di Bologna, alla St\u00e4dtische Galerie, Rosenheim. Nel 2000 espone con l'artista Enrico Castellani alla galleria Arte Studio Invernizi di Milano.\nNel 2001 gli viene dedicata una retrospettiva all'Institut Mathildenhohe di Darmstadt. Nel 2003 e nel 2005 partecipa a due mostre al MACRO, Collezione Macro, Museo d'Arte Contemporanea di Roma. Sempre nel 2003 fonda il gruppo Zamuva assieme all'architetto Pamela Ferri con l'intento di indagare nuove forme di spazialit\u00e0. Nel 2005, assieme al critico Bruno Cor\u00e0 e alla progettista Pamela Ferri, teorizza lo Spazio Frontale. La ricerca Spazio Frontale di Gianni Asdrubali e Pamela Ferri \u00e8 stata presentata al Festival della Scienza, nella sezione \"La matematica scoperta\" al Palazzo Ducale di Genova e nel 2007 all'Auditorium di Roma. Nel 2010 il gruppo Zamuva (Asdrubali-Ferri) presenta il progetto \"Zudynamic\" al Triennale Design Museum di Milano in occasione del Salone del Mobile.\nNel 2011 \u00e8 invitato ad esporre alla 54\u00aa Biennale di Venezia, Padiglione Italia. Nel 2013, una serie di grandi opere in ceramica sono state realizzate dall'artista nella Bottega Gatti di Faenza, alcune delle quali esposte nel 2014 alla Biennale d'Arte Ceramica Contemporanea (BAC) presso le Scuderie Aldobrandini di Frascati. Nello stesso anno, al Museo della Ceramica di Montelupo, in occasione dell'iniziativa \"Materia Prima\" promossa dal comune e ideata da Marco Tonelli, una grande opera monumentale di 14 x 4 m viene installata sugli argini del fiume Pesa. Attraverso la ceramica Asdrubali compie il reale destino delle sue opere, vere e proprie installazioni ambientali che attivano lo spazio in cui sono collocate. Sempre in ceramica \u00e8 l'opera acquisita dal Museo Internazionale della Ceramica (MIC) di Faenza in occasione della \"Settimana del contemporaneo\" nel 2016. Nel 2018, il Museo Carlo Bilotti di Roma gli dedica una grande mostra in cui sono esposte alcune delle opere pi\u00f9 significative del suo lavoro, mentre il MACRO lo ospita per un intervento pittorico dal vivo."}
{"id": "3195822", "revid": "287204", "url": "https://it.wikipedia.org/wiki?curid=3195822", "title": "Superman's Pal Jimmy Olsen", "text": "Superman's Pal Jimmy Olsen \u00e8 una serie a fumetti statunitense pubblicata dalla DC Comics dall'ottobre 1954 fino al marzo 1974, per un totale di 163 numeri, che present\u00f2 le avventure del comprimario di Superman, Jimmy Olsen.\nMolti dei numeri presentarono il sottoporsi di Jimmy ad alcune trasformazioni di qualche sorta. Alcune di queste furono:\nStoria.\nQuando Jack Kirby cominci\u00f2 a lavorare per la DC negli anni settanta, insistette per lavorare a questo fumetto poich\u00e9 era quello che vendeva di meno e senza assegnare talenti all'epoca, cos\u00ec che non sarebbe costato il lavoro a qualcuno. Durante questa serie, Kirby introdusse molti dei personaggi pi\u00f9 noti, come i Nuovi Dei del Quarto Mondo, Darkseid, il Progetto Cadmus e Transilvane. Reintrodusse anche la Newsboy Legion e il Guardiano.\nIl fumetto venne rimpiazzato da \"Superman Family\" con il n. 164, continuando la numerazione da \"Superman's Pal Jimmy Olsen\".\nUno special autoconclusivo di \"Superman's Pal Jimmy Olsen\" fu pubblicato nel dicembre 2008, dopo la storia \"Atlas\", e portando alla storia \"\".\nProposte di serie TV.\nNel 1959, i produttori della serie \"Adventures of Superman\" furono colpiti da un intoppo sul come ritrovare l'ora cancellata serie dopo la star di questa, George Reeves, mor\u00ec quell'estate a causa di una ferita d'arma da fuoco. Jack Larson, che recitava il ruolo di Jimmy nella serie fu avvicinato con l'idea di continuare il franchise come uno spin-off per due nuove stagioni di 26 puntate ognuna a cominciare dal 1960. Intitolata \"Superman's Pal Jimmy Olsen\", si sarebbe concentrata su un angolo pi\u00f9 serio della carriera emergente di Olsen come reporter e giornalista, con Larson sempre nel ruolo. Al posto di Reeves, vennero utilizzate delle scene gi\u00e0 girate di Superman in volo o di uno stuntman che, visto solo da dietro, avrebbe interpretato l'Uomo d'Acciaio. Disgustato al pensiero che i produttori avrebbero potuto mandare veramente in onda tali scene e fare soldi con la morte di Reeves, Larson declin\u00f2 l'offerta e il progetto venne accantonato sul nascere."}
{"id": "3195829", "revid": "767487", "url": "https://it.wikipedia.org/wiki?curid=3195829", "title": "Love Songs to the Source", "text": "Love Songs to the Source \u00e8 il quinto album in studio di Bluetech, pubblicato per l'etichetta discografica canadese Interchill Records.\nIl disco.\nIl lavoro segna una notevole variazione di contenuto rispetto al passato. Le atmosfere si fanno marcatamente Dub, con ingresso di fiati, percussioni, chitarre e utilizzo di cantante in modo ben pi\u00f9 estensivo che nei precedenti album. Reminiscenze dei vecchi lavori di Bluetech si trovano in pezzi come \"Waiting For Initiation \" o \"Seed To Soil\". Nel resto dell'album per\u00f2 numerose collaborazioni spaziano tra artisti di vari generi, come Dr. Israel, Lynx &amp; Janover, KiloWatts, Mari Boine. Per la produzione e la promozione di questo lavoro Bluetech si \u00e8 appoggiato ad un collettivo ribattezzato Satori Social, comprendente la cantante Katrina Blackstone, e gli strumentisti Russell Scott (fiati) e Jason Cedar Miller (percussioni)."}
{"id": "3195830", "revid": "767487", "url": "https://it.wikipedia.org/wiki?curid=3195830", "title": "Mutant Chronicles (film)", "text": "Mutant Chronicles, conosciuto in Italia anche come Il tempo dei mutanti, \u00e8 un film del 2008 diretto da Simon Hunter, basato sull'omonimo gioco di ruolo fantascientifico.\nTra gli interpreti del film figurano Thomas Jane, Ron Perlman, Devon Aoki, Benno F\u00fcrmann e John Malkovich.\nIl film \u00e8 stato distribuito in Europa e in Giappone. In Italia il film \u00e8 stato distribuito direttamente in DVD a cura della Minerva Pictures. Nel novembre 2010 il film \u00e8 stato trasmesso da Sky Cinema (con il titolo \"Il tempo dei mutanti\") e su Rai4.\nLa pellicola costata $ 25 milioni ne ha incassati solamente $ 2,1 milioni; pur essendo stata una delusione al botteghino, l'ambientazione vanta diverse community di fan in giro per il mondo, tra cui il Mutant Chronicles Italian Club (MCIC).\nTrama.\nNell'anno 2707 l'umanit\u00e0 ha esaurito le risorse naturali della Terra. Alcune mega-corporazioni entrano in conflitto per accaparrarsi le esigue risorse, Per salvare quindi l'umanit\u00e0 viene chiamata la \"Fratellanza\", una chiesa universale che dovr\u00e0 combattere contro le creature mutanti, accidentalmente liberate sul pianeta dalla \"Macchina\", un dispositivo alieno che pu\u00f2 trasformare gli esseri umani in mutanti."}
{"id": "3195837", "revid": "1494169", "url": "https://it.wikipedia.org/wiki?curid=3195837", "title": "Lou\u017eek", "text": "Il termine Lou\u017eek pu\u00f2 riferirsi ai seguenti toponimi della Repubblica Ceca:"}
{"id": "3195838", "revid": "599013", "url": "https://it.wikipedia.org/wiki?curid=3195838", "title": "Hiroshi Hasegawa", "text": "Carriera.\nLa sua prima presenza nelle classifiche del motomondiale si registra nella stagione 1963 nella classe 250 con un quarto posto in occasione del Tourist Trophy.\nNei tre anni successivi raccoglie altre tre presenze in zona punti, sempre nella stessa classe con la stessa casa motociclistica e tutte in occasione del Gran Premio motociclistico del Giappone di cui ha vinto l'edizione del 1966.\nGrazie a questa vittoria ed ai punti conquistati, nel motomondiale 1966 ha anche raggiunto il suo miglior risultato nella classifica generale con un 10\u00ba posto.\nCon una Yamaha conquista nel 1967 la prima edizione del Gran Premio motociclistico di Macao, che da allora si disputa ininterrottamente sul tracciato cittadino di Macao, ripetendosi l'anno successivo."}
{"id": "3195840", "revid": "124123", "url": "https://it.wikipedia.org/wiki?curid=3195840", "title": "Michele Italico", "text": ""}
{"id": "3195841", "revid": "1149807", "url": "https://it.wikipedia.org/wiki?curid=3195841", "title": "MarineAngemon", "text": ""}
{"id": "3195843", "revid": "729019", "url": "https://it.wikipedia.org/wiki?curid=3195843", "title": "San Rafael del Paran\u00e1", "text": " \nSan Rafael del Paran\u00e1 \u00e8 un centro abitato del Paraguay, nel dipartimento di Itap\u00faa. La localit\u00e0 forma uno dei 30 distretti in cui \u00e8 suddiviso il dipartimento.\nPopolazione.\nAl censimento del 2002 San Rafael del Paran\u00e1 contava una popolazione urbana di 423 abitanti (20.434 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nIl distretto di San Rafael del Paran\u00e1 \u00e8 stato creato nel 1978, separando il suo territorio da quello del distretto di Capit\u00e1n Meza."}
{"id": "3195844", "revid": "1494169", "url": "https://it.wikipedia.org/wiki?curid=3195844", "title": "Podho\u0159\u00ed", "text": "Il termine Podho\u0159\u00ed pu\u00f2 riferirsi ai seguenti toponimi della Repubblica Ceca:"}
{"id": "3195851", "revid": "729019", "url": "https://it.wikipedia.org/wiki?curid=3195851", "title": "Railton", "text": "La Railton \u00e8 stata una casa automobilistica britannica attiva a Cobham tra il 1933 ed il 1940. C'\u00e8 stato un tentativo di far rivivere il marchio tra il 1989 ed il 1994 ad Alcester.\nLe origini e le vetture prodotte.\nLa compagnia fu fondata da Noel Macklin, che cercava una nuova attivit\u00e0 di produzione automobilistica dopo aver venduto l'Invicta, fondata anch'essa da lui nel 1933. Il nome derivava da Reid Railton, ingegnere e designer di automobili da record.\nLa prima automobile fu costruita unendo un corpo vettura di fabbricazione britannica opera di Ranalah, con un motore a otto cilindri da 4010 cm\u00b3 di cilindrata ed un telaio Hudson Terraplane. L'autovettura risultante, all'inizio disponibile come due porte e carrozzeria torpedo, era pi\u00f9 leggera di quella originale ed aveva, per l'epoca, una rilevante accelerazione da 0 a 97 km/h, pi\u00f9 precisamente di 13 secondi. Una versione berlina fu presto aggiunta all'offerta, ed il modello fu venduto a 499 sterline.\nNel 1935 fu lanciata la \"Railton 8\", che possedeva un telaio proveniente dalla Hudson Eight, che sostitu\u00ec il Terraplane, e la cilindrata del motore fu aumentata a 4168 cm\u00b3, con una gamma di corpi vettura prodotti da diversi carrozzieri. Due modelli pi\u00f9 leggeri furono costruiti nel 1935, e riuscivano ad accelerare da 0 a 97 km/h in 8,8 secondi, risultando essere la pi\u00f9 veloce auto da produzione del mondo. Furono costruiti complessivamente 1379 esemplari di Railton 8.\nNel 1937 fu lanciato un nuovo modello, la \"16.9\", con un pi\u00f9 piccolo motore da 2723 cm\u00b3 a sei cilindri. Sia il propulsore che il telaio derivavano da vetture Hudson. Ne furono costruiti 81 esemplari, sia berline che coup\u00e9. Il prezzo di vendita era di 399 sterline.\nUna Railton ancora pi\u00f9 piccola, la \"10 hp\", fu aggiunta alla gamma offerta nel 1938. Il telaio era basato sulla Standard Flying Nine, ed era disponibile sia in versione berlina che coup\u00e9. Era definita come \u201c\"A famous name in miniature\"\u201d (\u201cUn famoso nome in miniatura\u201d), e ne furono costruiti 51 esemplari venduti ad un prezzo di 299 sterline.\nNel 1938 il periodico Motor Sport prov\u00f2 una \"Railton 28.8 Cobham\" berlina, offerta a 698 sterline\nNel 1939 Noel Macklin concentr\u00f2 la sua attenzione sulla propulsione navale, e vendette la compagnia alla Hudson Motor Car Company di Detroit, che trasfer\u00ec le attivit\u00e0 ai propri stabilimenti di Chiswick, a Londra. Comunque, l'inizio della seconda guerra mondiale interruppe la produzione.\nDopo il conflitto, alcune automobili furono completate utilizzando componenti fabbricati prima della guerra, ed un nuovo modello fu costruito e mostrato al Salone dell'automobile di Londra nel 1949. Comunque, offerta a quasi 5000 sterline, la vettura era incredibilmente costosa e non entr\u00f2 mai in produzione.\nIl rilancio del marchio nel 1989.\nIl marchio fu rilanciato dalla nuova \"Railton Motor Company\", fondata nel 1989 ad Alcester. Furono annunciati due modelli cabriolet, la \"F28 Fairmile\" e la \"F29 Claremont\". Entrambe erano disegnate da William Towns e basate sulla meccanica della Jaguar XJ-S con corpo vettura in alluminio. La produzione si interruppe nel 1994."}
{"id": "3195853", "revid": "1543377", "url": "https://it.wikipedia.org/wiki?curid=3195853", "title": "Roque Alfaro", "text": ""}
{"id": "3195858", "revid": "767487", "url": "https://it.wikipedia.org/wiki?curid=3195858", "title": "In the Window Recess", "text": "In the Window Recess \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato nel New Jersey, a Fort Lee - usc\u00ec nelle sale il 29 novembre 1909.\nTrama.\nUn galeotto evaso trova rifugio nella casa di Wallace, un ufficiale di polizia. Presa in ostaggio la bambina di Wallace, minaccia la madre di modo che lei non lo denunci. Quando il poliziotto rientra a casa, vede un cappello maschile all'ingresso e si accorge che sua moglie \u00e8 stranamente agitata. Sospettando una tresca, si mette a perquisire la casa, con la moglie - impossibilitata a parlare - sempre pi\u00f9 tormentata per paura di quello che pu\u00f2 succedere alla sua bambina. Wallace scopre finalmente l'uomo nascosto che, preso di sorpresa, viene catturato e consegnato alle guardie carcerarie che lo riporteranno in cella.\nProduzione.\nIl film fu prodotto dalla Biograph Company. Venne girato a Fort Lee, nel New Jersey, la localit\u00e0 dove si trovava la sede principale della compagnia di produzione.\nDistribuzione.\nDistribuito dalla Biograph Company, il film - un cortometraggio di 103 metri - usc\u00ec nelle sale cinematografiche statunitensi il 29 novembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"The Trick That Failed\"."}
{"id": "3195861", "revid": "287204", "url": "https://it.wikipedia.org/wiki?curid=3195861", "title": "Acaraje", "text": ""}
{"id": "3195863", "revid": "1543377", "url": "https://it.wikipedia.org/wiki?curid=3195863", "title": "Cella di Golay", "text": " \nLa cella di Golay (nota anche come rivelatore di Golay), dal nome di Marcel J. E. Golay che la svilupp\u00f2 intorno al 1947, \u00e8 un dispositivo cilindrico impiegato principalmente come rivelatore nella spettroscopia infrarossa. Rappresenta una cella alle cui estremit\u00e0 sono presenti degli specchi, di cui uno contiene depositato uno strato metallico annerito che lo rende sensibile alla radiazione elettromagnetica. All'interno \u00e8 contenuto gas xeno.\nFunzionamento.\nIl principio di funzionamento della cella di Golay sfrutta l'effetto pneumatico. La radiazione incidente, che passa attraverso l'estremit\u00e0 costituita dallo specchio annerito, produce un riscaldamento del gas contenuto all'interno. A seguito di tale riscaldamento si ha un aumento di pressione del gas che provoca una deformazione del sottile specchio ricurvo posto all'altra estremit\u00e0. In base all'entit\u00e0 di tale deformazione, un fotorivelatore posto all'uscita del raggio ottico produce un segnale variabile proporzionalmente.\nVantaggi e svantaggi.\nIl rivelatore di Golay possiede una risposta lineare lungo un intervallo di lunghezze d'onda che va dall'ultravioletto fino a tutto l'infrarosso. \u00c8 molto sensibile e possiede un tempo di risposta di 10-2 s. Il costo elevato, rispetto ad altri rivelatori utilizzati per l'infrarosso, e una certa fragilit\u00e0 meccanica sono i principali svantaggi legati al suo uso."}
{"id": "3195867", "revid": "300067", "url": "https://it.wikipedia.org/wiki?curid=3195867", "title": "Marvin Winkler", "text": ""}
{"id": "3195868", "revid": "1728", "url": "https://it.wikipedia.org/wiki?curid=3195868", "title": "Guglielmo Castellani", "text": "Biografia.\nFiglio del famoso orafo Fortunato Pio Castellani e della moglie Carolina Baccani, non segu\u00ec completamente la tradizione familiare. Visse in giovent\u00f9 a Parigi (1860) e a Napoli (1862) col fratello Alessandro, esiliato per motivi politici. Nella citt\u00e0 campana divenne allievo del miniaturista di porcellane Carlo De Simone dedicandosi da allora all'arte della ceramica. Ebbe abitudini dispendiose per cui il padre, dopo averlo fatto interdire \"per la facilit\u00e0 di spendere\", dispose nel testamento del 1862 che Guglielmo dovesse essere sottoposto alla tutela dei fratelli Alessandro e Augusto fino all'et\u00e0 di quarantacinque anni; nel testamento dell'anno successivo il padre aument\u00f2 l'et\u00e0 della tutela fino a cinquantacinque anni, indicando come tutore anche il duca Michelangelo Caetani.\nCome tutti i suoi familiari, si ispir\u00f2 a modelli antichi presenti nelle collezioni private o nei musei. Dal 1879 usc\u00ec dall'impresa di famiglia mettendosi in proprio. Usava le fornaci di Trastevere. Partecip\u00f2 con successo all'esposizione di pittura su ceramica nel Museo artistico industriale di Roma nel 1880; l'anno dopo all'esposizione nello stesso museo ottenne la medaglia di bronzo (il nipote Torquato la medaglia d'argento), al Museo artistico industriale di Roma nel 1881 e a Torino, ottenendo premi e lodi soprattutto per i suoi lustri di ispirazione orientale o ispano-araba. Ottenne il massimo premio alla VI Esposizione parziale d'industrie artistiche del 1889 a Roma con una lunetta in stile bizantino con l'immagine della Madonna. Purtroppo \u00e8 oggi difficile ricostruire l'attivit\u00e0 di ceramista di Guglielmo Castellani in quanto tutte le opere e la documentazione conservate nel Museo internazionale delle ceramiche in Faenza furono distrutte nel corso dei bombardamenti del 1944. Restano un vaso in stile siculo-moresco di esecuzione \"incomparabile\" venduto a Umberto I d'Italia; un vaso, imitazione di un vaso arabo-spagnolo rinvenuto a Mazzara, presentato alla VI Esposizione parziale d'industrie artistiche del 1889 a Roma, \u00e8 conservato ora nella Galleria nazionale di Palermo.\nGuglielmo mor\u00ec suicida il 2 giugno 1896 all'et\u00e0 di 60 anni nella sua casa romana di via in Lucina, n. 10. Dal registro parrocchiale dei morti di S. Lorenzo in Lucina risulta che ebbe funerali religiosi perch\u00e9 giudicato malato per abuso di morfina. Fu seppellito nella tomba di famiglia della moglie Ernesta Alibrandi."}
{"id": "3195870", "revid": "124123", "url": "https://it.wikipedia.org/wiki?curid=3195870", "title": "Niceforo Basilace", "text": ""}
{"id": "3195872", "revid": "81195", "url": "https://it.wikipedia.org/wiki?curid=3195872", "title": "Rivelatore di Golay", "text": ""}
{"id": "3195880", "revid": "1442080", "url": "https://it.wikipedia.org/wiki?curid=3195880", "title": "European Community Championship 1998 - Singolare", "text": "Il singolare del torneo di tennis European Community Championship 1998, facente parte dell'ATP Tour, ha avuto come vincitore Greg Rusedski che ha battuto in finale Marc Rosset 7-6(3) 3-6 6-1 6-4."}
{"id": "3195881", "revid": "300067", "url": "https://it.wikipedia.org/wiki?curid=3195881", "title": "Victorville (California)", "text": ""}
{"id": "3195882", "revid": "532436", "url": "https://it.wikipedia.org/wiki?curid=3195882", "title": "Trinit\u00e0 cristiana", "text": ""}
{"id": "3195887", "revid": "1543377", "url": "https://it.wikipedia.org/wiki?curid=3195887", "title": "Deniece Williams", "text": "Sinora ha pubblicato una ventina di album, il primo dei quali \u00e8 \"This Is Niecy\" del 1976.\nTra le sue canzoni pi\u00f9 famose, figura \"Let's Hear It for the Boy\", brano facente parte della colonna sonora del film \"Footloose\"."}
{"id": "3195889", "revid": "767487", "url": "https://it.wikipedia.org/wiki?curid=3195889", "title": "Through the Breakers", "text": "Through the Breakers \u00e8 un cortometraggio del 1909 diretto da David W. Griffith su una sceneggiatura di Stanner E.V. Taylor. Prodotto e distribuito dalla Biograph Company, il film usc\u00ec nelle sale cinematografiche USA il 6 dicembre 1909.\nTrama.\nIl signor e la signora Nostrand sono una famiglia felice, benedetta dalla nascita di una bambina che regala alla coppia il sogno di un avvenire ancora pi\u00f9 luminoso. Ma, dopo otto anni, quella felicit\u00e0 si \u00e8 appannata. Il marito \u00e8 preso dai suoi affari, la moglie dagli impegni di una vita sociale dai dettami sempre pi\u00f9 esigenti: la figlioletta, trascurata e affidata alle cure di una governante, intristisce e si ammala. Il padre comincia a rendersi conto delle condizioni della figlia e cerca di allertare la moglie, che, per\u00f2, non percepisce la pericolosit\u00e0 di quella situazione. Non credendo alla gravit\u00e0 della malattia della figlia, con aria di sfida si reca a una delle sue serate mondane. Ma la piccola peggiora e il medico non d\u00e0 pi\u00f9 speranze. Si cerca in tutti i modi di avvisare la madre che per\u00f2 arriva quando ormai \u00e8 tardi. Distrutta dal dolore, abbandonata dal marito, la donna si rende conto di come la sua vita sia falsa e vuota. Pentita, non sa come espiare la sua colpa. Piange davanti alla tomba della sua bambina, pregando. Le si avvicina il marito che, addolcito, si riconcilia con lei: entrambi i genitori, devastati, si pentono del comportamento passato, incolpando s\u00e9 stessi per il proprio dolore.\nProduzione.\nIl film fu prodotto dalla Biograph Company. Venne girato a Edgewater, nel New Jersey.\nDistribuzione.\nDistribuito dalla Biograph Company, il film - un cortometraggio di una bobina - usc\u00ec nelle sale cinematografiche statunitensi il 6 dicembre 1909."}
{"id": "3195891", "revid": "767487", "url": "https://it.wikipedia.org/wiki?curid=3195891", "title": "Crombie", "text": "Crombie \u00e8 un villaggio del Fife, in Scozia, Regno Unito, al centro di un'area agricola, situato in prossimit\u00e0 del mare nella parte occidentale del Fife.\nCrombie ospita, dal 1916, un importante deposito di munizioni.\nCrombie gravita economicamente attorno ai maggiori agglomerati urbani circostanti presso cui molti suoi abitanti svolgono la propria attivit\u00e0 lavorativa."}
{"id": "3195892", "revid": "547034", "url": "https://it.wikipedia.org/wiki?curid=3195892", "title": "Manutenzione dei veicoli ferroviari", "text": "Nella tecnica ferroviaria la manutenzione dei veicoli ferroviari (locomotive, carrozze viaggiatori, carri merci e rotabili di servizio) viene distinta in vari tipi d'intervento a seconda dell'impegno tecnologico e finanziario che essa chiede.\nIl notevole costo d'acquisto a nuovo dei materiali e la necessit\u00e0 di prolungare la loro vita utile oltre il tempo di ammortamento (che \u00e8 nell'ordine delle decine d'anni) fin dai primordi ha spinto le aziende ferroviarie a curarne la manutenzione istituendo proprie officine specializzate con tecnici e maestranze appositamente addestrate e, in casi specifici, affidandola a stabilimenti esterni.\nNell'ingegneria della manutenzione coesistono due linee di condotta: la manutenzione a posteriori, che interviene per il ripristino delle condizioni di normalit\u00e0 dopo che il guasto si \u00e8 generato; e la manutenzione preventiva, che cerca di individuare e correggere le anormalit\u00e0 prima che esse generino veri e propri inconvenienti d'esercizio.\nTutte le aziende ferroviarie utilizzano entrambe le tecniche. Tuttavia le esigenze della sicurezza e regolarit\u00e0 dell'esercizio hanno fatto prevalere nella pratica la manutenzione preventiva.\nManutenzione corrente.\nComprende le operazioni connesse alla messa in servizio e alle piccole riparazioni che vengono svolte durante il servizio, in genere (specialmente in passato) dallo stesso personale di condotta (macchinista e fuochista o aiuto macchinista).\nManutenzione ciclica.\nComprende gli interventi di manutenzione preventiva, che vengono eseguiti nelle officine specializzate delle aziende ferroviarie o in stabilimenti privati.\nImpianti di manutenzione.\nSquadre Rialzo.\nSono officine specializzate che provvedono alla manutenzione corrente, alla revisione e alle piccole e medie riparazioni dei veicoli trainati (carrozze viaggiatori e carri merci), la cui cassa - per queste lavorazioni - viene normalmente \u00abrialzata\u00bb, cio\u00e8 sollevata dal rodiggio.\nNel 1968 le FS disponevano di 56 squadre Rialzo.\nOfficine di grande riparazione.\nIn questo tipo di impianti vengono effettuati interventi di:\n- \u201cR.O.\u201d, ovvero \"Revisioni di Officina\", le pi\u00f9 corpose e lunghe, ove vengono effettuate operazioni quali ripristino o cambio livree, interventi medio-grandi di carpenteria alla cassa del materiale, disassemblaggio e revisione fuori opera di tutti gli apparati elettrici-elettronici di trazione, frenatura e controllo, degli impianti di climatizzazione, dei sistemi di raffreddamento, ecc.\nIl percorso di attraversamento del rotabile nel processo di manutenzione, pu\u00f2 richiedere molto tempo, anche diversi mesi. Questo tipo di intervento deve essere eseguito al raggiungimento di circa 2 milioni di chilometri del rotabile.\n- \u201cC.C.\u201d, ovvero \"Cambio Carrelli\", tipo di intervento pi\u00f9 agile che comprende parte delle operazioni compiute anche in sede di R.O., ma si basa soprattutto sulla manutenzione fuori opera dei carrelli (motore e no) del materiale rotabile. Questo tipo di intervento viene richiesto a circa 1 milione di chilometri. Attualmente in Italia sono presenti 8 stabilimenti - meglio chiamati \u201cOMC, Officina Manutenzione Ciclica\u201d - i quali sono insediati a: Voghera, Firenze Osmannoro, Vicenza, Verona, Foggia, Napoli Santa Maria la Bruna, Rimini e Foligno."}
{"id": "3195894", "revid": "287204", "url": "https://it.wikipedia.org/wiki?curid=3195894", "title": "Kari Wuhrer", "text": ""}
{"id": "3195897", "revid": "580197", "url": "https://it.wikipedia.org/wiki?curid=3195897", "title": "Chatham Cup", "text": "La Chatham Cup, conosciuta anche come ASB Chatham Cup per ragioni di sponsorizzazione, \u00e8 la coppa nazionale calcistica neozelandese. Viene disputata con formula ad eliminazione diretta e si svolge ogni anno, con finale giocata solitamente tra agosto e ottobre.\nStoria.\nLa Chatham Cup viene disputata da club provenienti dall'intera Nuova Zelanda ogni anno dal 1923, con le eccezioni di 1937 e 1941-44. Solitamente tra 120 e 150 club disputavano questa competizione, con tempi supplementari e calci di rigore in caso di parit\u00e0.\nLa prima coppa fu donata alla Federazione neozelandese dai membri dell'equipaggio della HMS Chatham come segno di riconoscenza per l'ospitalit\u00e0 dimostrata loro dalla Nuova Zelanda. Il trofeo attuale \u00e8 modellato sulla base dell'FA Cup.\nI club pi\u00f9 vincenti della competizione sono stati Mount Wellington (7 vittorie, delle quali 2 dopo l'unione con l'University Auckland), e Christchurch United e North Shore United, con 6 vittorie ciascuna.\nJack Batty Memorial Cup.\nLa Jack Batty Memorial Cup \u00e8 un riconoscimento assegnato ogni anno ai giocatori che hanno avuto l'impatto pi\u00f9 positivo sulla finale della Chatham Cup.\nIl nome del torneo \u00e8 ispirato a Jack Batty, che fu sia un membro dell'equipaggio della HSM Chatham, che tre volte campione della Chatham con Auckland Harbour Board, Tramways e Tramurewa. La coppa fu donata dal figlio di Jack, John Batty, anche lui vincitore della Chatham con il Blockhouse Bay nel 1970, e il suo primo vincitore fu Greg Brown (Napier City Rovers), premiato nel 1985.\nRecord.\nMaggior numero di finali disputate.\nNota: L'asterisco accanto all'anno sta a indicare che il club ha vinto la Chatham in quell'anno."}
{"id": "3195899", "revid": "3115", "url": "https://it.wikipedia.org/wiki?curid=3195899", "title": "Andrea Garbin", "text": "Biografia.\nAndrea Garbin inizia a scrivere racconti e le prime poesie all'inizio degli anni novanta. Tra il 2007 e 2008 partecipa agli incontri di lettura e scrittura di Mantova, tra i cui curatori ci sono Davide Bregola, Sergio Rotino, Giorgio Vasta e Giulio Milani. Alla fine del ciclo di incontri, nel 2008, viene pubblicata l'antologia di racconti \"Per natale non esco\", che contiene il suo racconto \"Un pacco di Natale\".\nCon la creazione degli \"Incontri di poesia dal Sottosuolo\" e dei \"Contrasti Letterari\", si susseguono serate che hanno visto anche l'intervento di numerosi autori di livello internazionale tra cui Elisa Biagini, Aleksandra Gennadievna Petrova, Jack Hirschman, Paul Polansky, Alberto Mori, Dave Lordan, Ferruccio Brugnaro, Antonieta Villamil, Mark Lipman, Agneta Falk, Sandro Sardella, Gianluca Paciucci, Neeli Cherkovski, Naim Araidi, Milo De Angelis, Nenad Gli\u0161i\u0107, Ivana Maksi\u0107, Sarah Menefee, Beppe Costa. La maggior parte di questi incontri si \u00e8 svolta presso il Caff\u00e8 Galet\u00e9r di Montichiari (BS), dove \u00e8 nato il Movimento dal sottosuolo.\nNel 2009 partecipa a \"Sconfinatementi\", gemellaggio culturale tra il Caff\u00e8 Letterario Primo Piano di Brescia e lo Studentski Kulturni centar di Kragujevac in Serbia. Nel 2010 inizia la collaborazione con Thauma Edizioni, di Serse Cardellini. Con Fabio Barcellandi \u00e8 curatore, per la regione Lombardia, della \"Collana poetica itinerante\", esperienza che si chiude nel 2014. Nel 2011 partecipa al \"Irish Poethree Tour\" con Luca Artioli e Fabio Barcellandi. Dal 2014, per Gilgamesh Edizioni, \u00e8 direttore della collana di poesia contemporanea \"Le zanzare\". Nel 2016, con alcuni membro del \"Movimento dal sottosuolo\", si reca in Albania per una serie di incontri presso le Universit\u00e0 e le radio.\nIl Movimento dal sottosuolo.\nIl gruppo nasce a fine 2009 e si amplia con la stesura del \"Manifesto Letterario dal sottosuolo\", scritto da Garbin e in seguito ampliato dagli scritti di altri autori. Tra i membri che vi fanno e che vi hanno fatto parte figurano Andrea Garbin, Fabio Barcellandi, Valeria Raimondi, Luca Artioli, Viorel Boldis, Igor Costanzo, Fabrizio Arrighi, Valbona Jakova, Stefania Battistella, Beppe Costa, Liliana Arena, Marcella Testa, Marco Cinque, Maximilian Gonzales, Alessandro Assiri, Franca Palmieri, Antioche Tambre Tambre, Enrica Borrini, Antonino Caponnetto, Giovanni Mauro, Daniela Dante, Anila Resuli, Lorenzo Mari, Miodrag Golubovic, Marjo Durmishi. Elemento distintivo del movimento sono gli atti performativi collettivi denominati \"Manifest'Azione dal Sottosuolo\", e gli \"Incontri di poesia dal sottosuolo\" e i \"Contrasti letterari\". il \"Movimento dal sottosuolo\" vanta numerose collaborazioni con altre realt\u00e0, delle quali alcuni autori fanno anche parte, come la \"Revolutionary poets brigade\", il \"World Poetry Movement\", la \"Palabra en el mundo\" e \"100 Thousand Poets for Change\". Dalla sua nascita ha partecipato all'organizzazione dei festival: \"Sconfinatementi\" di Brescia; \"Festival internazionale di poesia Virgilio 2015\" di Mantova\"; \"Sirmio International Poetry festival 2015\" di Sirmione; \"Monigart Festival 2016 e 2017\" di Moniga del Garda.\nTeatro.\nNel 2009 inizia il suo percorso nel mondo del teatro, come attore, esibendosi con il Living Theatre in \"Mysteries and Smaller Pieces\" presso il Teatro Comunale di Medole (MN). In seguito si unisce ad una compagnia di teatro di ricerca, lavorando su testi di Boccaccio, Jerome K. Jerome, Harold Pinter, Samuel Beckett, Bertolt Brecht, Eug\u00e8ne Ionesco. Conosce e collabora con Fernando Arrabal. Nel 2010 entra in contatto con l'Odin Teatret: partecipa a laboratori di Julia Varley e al baratto culturale (Barter) intitolato \"Il canto della festa e del ricordo\", diretto dai Kai Bredholt. Nel 2011 inizia ad interessarsi della biomeccanica teatrale di Vsevolod \u0116mil'evi\u010d Mejerchol'd. Nel 2013 torna a collaborare con Arrabal realizzando l'introduzione critica al testo \"Il castello dei clandestini\" e presentato in alcune citt\u00e0 italiane."}
{"id": "3195902", "revid": "1442080", "url": "https://it.wikipedia.org/wiki?curid=3195902", "title": "Guardian Direct Cup 1998 - Singolare", "text": "Il singolare del torneo di tennis Guardian Direct Cup 1998, facente parte dell'ATP Tour, ha avuto come vincitore Evgenij Kafel'nikov che ha battuto in finale C\u00e9dric Pioline 7-5, 6-4."}
{"id": "3195912", "revid": "30297", "url": "https://it.wikipedia.org/wiki?curid=3195912", "title": "Campionato italiano maschile di pallanuoto 1980", "text": ""}
{"id": "3195913", "revid": "1543377", "url": "https://it.wikipedia.org/wiki?curid=3195913", "title": "Carlos Antonio L\u00f3pez (Paraguay)", "text": "Carlos Antonio L\u00f3pez \u00e8 un centro abitato del Paraguay, nel dipartimento di Itap\u00faa. La localit\u00e0 forma uno dei 30 distretti in cui \u00e8 suddiviso il dipartimento. \nPopolazione.\nAl censimento del 2002 Carlos Antonio L\u00f3pez contava una popolazione urbana di 1.306 abitanti (17.622 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nFondata nel 1923 da coloni di origine ucraina, Carlos Antonio L\u00f3pez fu elevata al rango di distretto nel 1978. \nEconomia.\nLe principali attivit\u00e0 economiche del distretto sono l'agricoltura e l'allevamento; sul territorio \u00e8 presente un'importante industria di succhi di frutta."}
{"id": "3195916", "revid": "30297", "url": "https://it.wikipedia.org/wiki?curid=3195916", "title": "Campionato italiano maschile di pallanuoto 1976", "text": ""}
{"id": "3195923", "revid": "30297", "url": "https://it.wikipedia.org/wiki?curid=3195923", "title": "Campionato italiano maschile di pallanuoto 1972", "text": ""}
{"id": "3195924", "revid": "30297", "url": "https://it.wikipedia.org/wiki?curid=3195924", "title": "Campionato italiano maschile di pallanuoto 1971", "text": ""}
{"id": "3195926", "revid": "30297", "url": "https://it.wikipedia.org/wiki?curid=3195926", "title": "Campionato italiano maschile di pallanuoto 1970", "text": ""}
{"id": "3195928", "revid": "767487", "url": "https://it.wikipedia.org/wiki?curid=3195928", "title": "A Fair Exchange (film 1909)", "text": "A Fair Exchange \u00e8 un cortometraggio muto del 1909 diretto da David W. Griffith.\n\u00c8 la prima trasposizione cinematografica di un romanzo di George Eliot. Il soggetto del film \u00e8 tratto da \"Silas Marner\", romanzo che venne poi adattato per il cinema numerose volte.\nProduzione.\nIl film fu prodotto dalla Biograph Company. Venne girato a Cuddebackville, New York.\nDistribuzione.\nDistribuito dalla Biograph Company, il film - un cortometraggio di una bobina - usc\u00ec nelle sale cinematografiche statunitensi il 23 settembre 1909."}
{"id": "3195929", "revid": "149726", "url": "https://it.wikipedia.org/wiki?curid=3195929", "title": "Institut des hautes \u00e9tudes scientifiques", "text": ""}
{"id": "3195933", "revid": "1442080", "url": "https://it.wikipedia.org/wiki?curid=3195933", "title": "U.S. Pro Indoor 1998 - Singolare", "text": "Il singolare del torneo di tennis U.S. Pro Indoor 1998, facente parte dell'ATP Tour, ha avuto come vincitore Pete Sampras che ha battuto in finale Thomas Enqvist 7\u20135, 7\u20136 (7\u20133)."}
{"id": "3195935", "revid": "767487", "url": "https://it.wikipedia.org/wiki?curid=3195935", "title": "The Friend of the Family", "text": "The Friend of the Family \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale USA il 15 luglio 1909.\nTrama.\nRobert Edmonds, che si vanta di non cedere mai al fascino femminile, cade invece preda del fascino di Estelle Morse, ospite a casa sua durante un ricevimento. L'uomo, ormai schiavo dei sensi, \u00e8 talmente preso dalla passione, che progetta di lasciare la famiglia. Sua moglie cerca di dissimulare lo strazio che prova, nascondendo anche al figlioletto il suo dolore. Robert torner\u00e0 a rinsavire quando Estelle lo lascer\u00e0 a favore di un altro. L'uomo, pentito, torner\u00e0 dalla moglie e dal figlio.\nProduzione.\nIl film fu prodotto dalla Biograph Company\nDistribuzione.\nDistribuito dalla Biograph Company, il film - un cortometraggio di 236 metri - usc\u00ec nelle sale cinematografiche statunitensi il 15 luglio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, il dramma \"Tender Hearts\" ."}
{"id": "3195937", "revid": "1788047", "url": "https://it.wikipedia.org/wiki?curid=3195937", "title": "Golfo di Fonseca", "text": "Il golfo di Fonseca (in lingua spagnola \"Golfo de Fonseca\") \u00e8 una ampia insenatura dell'Oceano Pacifico in corrispondenza della costa occidentale dell'America Centrale. Vi si affacciano a nord El Salvador, a est l'Honduras e a sud il Nicaragua.\nGeografia.\nIl golfo si estende per un'area di circa 3200\u00a0km\u00b2. La linea costiera si estende per 261\u00a0km. Di questi 185\u00a0km ricadono in Honduras, 40\u00a0km in Nicaragua e 29\u00a0km in El Salvador.\nL'imbocco del golfo \u00e8 delimitato a nord, in territorio salvadoregno, dal capo di Punta Amapala e a sud, in territorio nicaraguense, da Punta Consiguina. La costa del golfo \u00e8 frastagliata e vi si aprono numerose baie. Tra questa le maggiori sono la baia la Uni\u00f3n,la baia di Chismuyo e la baia di San Lorenzo. Vi affiorano diverse isole. Tra queste le maggiori sono Zacate Grande e El Tigre poste sotto la giurisdizione dell'Honduras e Meanguera e Conchaguita poste sotto la giurisdizione de El Salvador.\nTra i fiumi che defluiscono nel golfo sono da ricordare il Goascor\u00e1n che segna il confine tra El Salvador e l'Honduras, il fiume Choluteca in Honduras, il Negro che scorre al confine tra l'Honduras e il Nicaragua e l'Estero Real che drena il Nicaragua nord-occidentale.\nI centri portuali maggiori sono La Uni\u00f3n in El Salvador, San Lorenzo in Honduras e Puerto Moraz\u00e1n in Nicaragua.\nStoria.\nIl golfo di Fonseca fu scoperto dal conquistador spagnolo Gil Gonz\u00e1lez D\u00e1vila nel 1522. Fu nominato in onore del vescovo di Burgos Juan Rodr\u00edguez de Fonseca.\nI tre paesi che si affacciano sul golfo hanno avuto una lunga controversia internazionale sulla sovranit\u00e0 sulle sue acque. Nel 1992 la Corte internazionale di giustizia ha risolto la controversia assegnando tra l'altro le isole di Meanguera e Meanguerita a El Salvador e l'isola di El Tigre all'Honduras."}
{"id": "3195939", "revid": "1543377", "url": "https://it.wikipedia.org/wiki?curid=3195939", "title": "Manuel Monni", "text": "Carriera.\nHa iniziato a correre a correre all'et\u00e0 di 7 anni con una Kawasaki 50cc. Il primo trofeo viene conquistato qualche anno pi\u00f9 tardi, nel 1995, quando si classifica al primo posto nell'italiano junior 80. Dopo varie stagioni nei campionati nazionali di motocross 80 e 125cc e qualche apparizione nel campionato europeo di categoria passa al campionato mondiale. La prima stagione completa nella massima competizione \u00e8 datata 2003, anche se i primi punti iridati li aveva conquistati l'anno precedente partecipando a qualche gara.\nNel 2004 corre nella MX2 con una Yamaha chiudendo la stagione in ventiseiesima posizione, prima di passare per un biennio alla KTM, sempre nella medesima categoria. Con la moto austriaca Manuel conquista rispettivamente un 19\u00ba e un 14\u00ba posto in classifica finale e al termine della stagione 2006 decide di ritornare alla casa di Iwata.\nNel 2007 \u00e8 19\u00ba nella MX2, ma partecipa anche alla tappa italiana della MX3. Davanti al pubblico del \"Monte Coralli\" di Faenza Monni non delude e conquista il gradino pi\u00f9 alto del podio in entrambe le \"manche\" battendo il pluricampione Yves Demaria.\nNel 2008 chiude la stagione all'undicesimo posto, conquistando un podio, mentre l'anno successivo coglie il suo miglior risultato a fine stagione: 8\u00ba con 284 punti. L'anno seguente passa alla massima categoria, la MX1, sempre su Yamaha.\n\u00c8 stato molte volte componente della nazionale italiana rappresentandola per sette edizioni all'europeo delle nazioni, vinto tre volte, nel 2006, 2007 e 2012, e per tre edizioni anche al Motocross delle Nazioni nel 2003, 2008 e 2010.\nIn qualit\u00e0 di agente di polizia dello stato \u00e8 facente parte dell'organico del gruppo Sportivo Fiamme Oro."}
{"id": "3195944", "revid": "300067", "url": "https://it.wikipedia.org/wiki?curid=3195944", "title": "Georgetown (South Carolina)", "text": ""}
{"id": "3195945", "revid": "125673610", "url": "https://it.wikipedia.org/wiki?curid=3195945", "title": "Serena Verdirosi", "text": "Biografia.\nDa ragazzina ha doppiato i personaggi di Scout (Mary Badham) in \"Il buio oltre la siepe\" (1962) e di Cathy Brenner (Veronica Cartwright) in \"Gli uccelli\" (1963), e varie volte quelli dell'attrice inglese Hayley Mills.\n\u00c8 nota in particolare per aver prestato la voce a Sally Field; ha doppiato anche, fra le altre, Stockard Channing, Gates McFadden, Kelly McGillis, Goldie Hawn, Teri Garr (in \"Tootsie\"), Jill Clayburgh e Anjelica Huston.\nDa bambina ha partecipato al film \"Tot\u00f2, Fabrizi e i giovani d'oggi\" interpretando la figlia di Aldo Fabrizi.\nNel maggio 2007, ha vinto il Premio alla carriera alla quarta edizione del Leggio d'oro.\nAttualmente lavora presso la SEFIT-CDC (oggi rinominata CDC Sefit Group).\n\u00c8 stata sposata con il collega Massimo Turci e ha avuto un figlio, Francesco."}
{"id": "3195947", "revid": "105088202", "url": "https://it.wikipedia.org/wiki?curid=3195947", "title": "Neonata", "text": ""}
{"id": "3195950", "revid": "767487", "url": "https://it.wikipedia.org/wiki?curid=3195950", "title": "Jealousy and the Man", "text": "Jealousy and the Man \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film - girato a Fort Lee, New Jersey - usc\u00ec nelle sale il 22 luglio 1909.\nTrama.\nJim Brooks pensa che la moglie lo tradisca con John, il suo migliore amico. I due si incontrano, invece, per fargli una sorpresa di compleanno.\nProduzione.\nIl film fu prodotto dalla Biograph Company. Venne girato a Fort Lee, nel New Jersey.\nDistribuzione.\nDistribuito dalla Biograph Company, il film - un cortometraggio di 127 metri - nelle proiezioni veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"Sweet and Twenty\"."}
{"id": "3195951", "revid": "287204", "url": "https://it.wikipedia.org/wiki?curid=3195951", "title": "Copenaghen Open 1998 - Singolare", "text": "Il singolare del torneo di tennis Copenaghen Open 1998, facente parte dell'ATP Tour, ha avuto come vincitore Magnus Gustafsson che ha battuto in finale David Prinosil 3-6,6-1,6-1."}
{"id": "3195955", "revid": "154893", "url": "https://it.wikipedia.org/wiki?curid=3195955", "title": "Spezzino", "text": ""}
{"id": "3195957", "revid": "36075519", "url": "https://it.wikipedia.org/wiki?curid=3195957", "title": "Horace B\u00e9n\u00e9dict de Saussure", "text": ""}
{"id": "3195958", "revid": "36075532", "url": "https://it.wikipedia.org/wiki?curid=3195958", "title": "Ebreo Errante", "text": ""}
{"id": "3195959", "revid": "287204", "url": "https://it.wikipedia.org/wiki?curid=3195959", "title": "Valencia Open 500 2010", "text": "Il Valencia Open 500 2010 \u00e8 stato un torneo di tennis che \u00e8 stato giocato su campi in cemento al coperto. \u00c8 stata la 16\u00aa edizione dell'evento conosciuto come \"Valencia Open 500\" o \"Open de Tenis Comunidad Valenciana\", ed appartiene alla serie ATP World Tour 500 series dell'ATP World Tour 2010. Gli incontri si sono tenuti al Ciutat de les Arts i les Ci\u00e8ncies di Valencia, in Spagna, dal 1\u00b0 al 7 novembre 2010.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale: \nI seguenti giocatori sono passati dalle qualificazioni:\nCampioni.\nSingolare maschile.\n David Ferrer ha battuto in finale Marcel Granollers 7\u20135, 6\u20133\nDoppio maschile.\n Andy Murray / Jamie Murray hanno battuto in finale Mahesh Bhupathi / Maks Mirny, 7\u20136(8), 5\u20137, [10\u20137]"}
{"id": "3195965", "revid": "339392", "url": "https://it.wikipedia.org/wiki?curid=3195965", "title": "Manutenzione (locomotive)", "text": ""}
{"id": "3195968", "revid": "1501558", "url": "https://it.wikipedia.org/wiki?curid=3195968", "title": "Supercoppa UEFA 1984", "text": "La Supercoppa UEFA 1984 \u00e8 stata la decima edizione della Supercoppa UEFA, la prima disputata in finale unica.\nSi \u00e8 svolta il 16 gennaio 1985 allo stadio Comunale di Torino, dove si sono affrontati gli inglesi del , vincitori della Coppa dei Campioni 1983-1984, e gli italiani della , detentori della Coppa delle Coppe 1983-1984: furono questi ultimi a conquistare il trofeo, prevalendo per 2-0 grazie a una doppietta di Boniek; si tratt\u00f2 del primo successo bianconero nella competizione, nonch\u00e9 il primo assoluto per una formazione italiana.\nAntefatti.\nLa disputa di quest'edizione della Supercoppa europea risult\u00f2 piuttosto lunga e travagliata. Dapprima, a causa dei problemi nel trovare all'interno del calendario internazionale delle date utili al suo svolgimento, la sfida venne posticipata all'inizio dell'anno successivo, giocata in casa della formazione piemontese e, per la prima volta nella storia della competizione, in gara unica: il 13 dicembre 1984 la Juventus rinunci\u00f2 dapprima a partecipare a una doppia finale con il Liverpool; tuttavia, a seguito del sorteggio dei quarti di finale della Coppa dei Campioni 1984-1985, effettuato a Zurigo il giorno dopo e che non oppose bianconeri e \"Reds\", il club italiano cambi\u00f2 la sua posizione, soprattutto dopo che gli inglesi accettarono di disputare la manifestazione in partita unica a Torino.\nA questa insolita \u2014 per l'epoca \u2014 formula si arriv\u00f2 dopo un vertice nella citt\u00e0 svizzera tra il presidente della Juventus, Giampiero Boniperti, e il \"general manager\" del Liverpool, Peter Robinson; nonostante il fitto calendario d'impegni, entrambe le parti non volevano rinunciare a una manifestazione che, seppur a met\u00e0 anni 1980 ancora non godeva di grande attenzione mediatica, metteva gi\u00e0 sul piatto un sostanzioso ritorno economico.\nIn particolare l'idea dell'abolizione della doppia finale, scaturita dall'accordo tra i due dirigenti, venne accolta con favore dalla UEFA: la confederazione europea riproporr\u00e0 questa formula nell'edizione 1986 \u2014 dato l'annullamento del previsto incontro Juventus- del 1985, a causa della squalifica dei club inglesi dalle coppe continentali per i fatti dell'Heysel \u2014 e, dopo un altro esperimento similare nel 1991, dall'edizione del 1998 ne far\u00e0 lo \"standard\" della manifestazione.\nUlteriori disagi sorsero il giorno scelto per il match, il 16 gennaio 1985, quando la cosiddetta \"nevicata del secolo\" ricopr\u00ec l'intero Nord Italia sotto una grande coltre di neve, che a Torino raggiunse i trenta centimetri: mobilitando la Protezione Civile, il Comune e la Provincia torinese nonch\u00e9 la Regione Piemonte, Boniperti fece spazzare le vie d'accesso allo stadio Comunale e liberare dal ghiaccio la pista dell'aeroporto di Caselle, per rendere possibile l'atterraggio del volo della squadra inglese (che rimase in dubbio fino all'ultimo); con l'aiuto di un centinaio di volontari arruolati come spalaneve, riusc\u00ec inoltre a rendere agibile il campo del Comunale in tempo per il fischio d'inizio.\nContesto.\nA met\u00e0 anni 1980 Liverpool e Juventus rappresentavano due delle migliori realt\u00e0 calcistiche in ambito europeo; questa finale risult\u00f2 quindi molto sentita sia dai giocatori sia dai rispettivi tifosi, tanto che nelle ore precedenti la partita non mancarono alcuni episodi teppistici da parte delle opposte fazioni. La sfida vedeva altres\u00ec un motivo d'interesse nel rinnovato dualismo italo-inglese, che da tempo mancava dal palcoscenico calcistico continentale.\nDalla seconda met\u00e0 degli anni 1970 i club d'oltremanica stavano infatti vivendo uno dei loro momenti migliori, e con successi a ripetizione avevano quasi monopolizzato le competizioni europee; tra di loro primeggiava il Liverpool, detentore della Coppa dei Campioni dopo il successo ai rigori contro la \u2014 l'ultimo di una serie di quattro vittorie del massimo trofeo continentale da parte dei \"Reds\", nell'arco di appena sette anni \u2014, che con la riconquista della Supercoppa europea (gi\u00e0 messa in bacheca nel 1977) volevano ulteriormente arricchire il loro palmar\u00e8s.\nA questo periodo di gloria per le formazioni inglesi corrispose una fase di flessione da parte delle squadre italiane, messa parzialmente in ombra solo dal trionfo della nazionale azzurra al . Si dovette attendere il 1984 affinch\u00e9 il successo della Juventus in Coppa delle Coppe, ai danni del , ponesse fine al lungo digiuno europeo delle compagini tricolori (che durava dall'affermazione degli stessi bianconeri nella Coppa UEFA 1976-1977); il club piemontese si giocava ora la possibilit\u00e0 di sollevare un nuovo trofeo continentale, peraltro fin l\u00ec mai ottenuto da nessuna formazione italiana. La Juventus vedeva inoltre la vittoria della Supercoppa come il terzo tassello che, nei piani, l'avrebbe portata nel dicembre 1985 a collezionare successi in \u2014 all'epoca \u2014 tutte e cinque le competizioni UEFA per club, per un \"grande slam\" mai raggiunto prima da alcuna squadra.\nLa partita.\nAlla vigilia della finale, la chiave tattica individuata dagli addetti ai lavori consisteva nel duello tra la punta gallese Rush, Scarpa d'oro 1984, e che con Wark andava a comporre il tandem d'attacco del Liverpool, e il difensore bianconero Brio. La compagine inglese allenata da Fagan non si presentava a Torino al meglio, costretta a rinunciare per infortunio a due pedine dell'undici titolare come il centrocampista Lee, in panchina, e l'attaccante Dalglish neanche convocato, oltre allo stesso Rush non al meglio per un problema al menisco; la Juventus di Trapattoni poteva invece schierarsi quasi al completo, pur ricorrendo tra i pali al secondo portiere Bodini frequentemente impiegato in quei mesi, al posto del titolare Tacconi, il quale stava vivendo un periodo d'appannamento e di frizioni con la societ\u00e0.\nLa partita, arbitrata da Pauly della Germania Ovest, vide per buona parte del primo tempo una certa superiorit\u00e0 da parte del Liverpool, cui la squadra di casa si trov\u00f2 a ribattere con l'arma del contropiede e, in parte, con la miglior conoscenza del terreno che nonostante l'opera di sistemazione nelle ore precedenti, rimaneva in difficili condizioni, penalizzando maggiormente il gioco della squadra ospite; in questa fase il miglior palleggio degli inglesi non sfoci\u00f2 per\u00f2 in azioni degne di nota, anche per il buon lavoro in difesa del gi\u00e0 citato Brio su Rush, e soprattutto di Favero su Walsh, e con gli stessi ospiti attenti a non farsi sorprendere dalle giocate in rimessa di Platini. Questa stasi s'interruppe a sei minuti dall'intervallo quando la Juventus pass\u00f2 in vantaggio grazie a Boniek, il quale raccolse una palla vagante nata da un contrasto a met\u00e0 campo tra Briaschi e Lawrenson, e s'invol\u00f2 in porta battendo poi Grobbelaar con un diagonale sinistro. Si and\u00f2 cos\u00ec all'intervallo coi bianconeri avanti col minimo scarto.\nLa seconda frazione vide stavolta i bianconeri prendere le redini del gioco, coi \"Reds\" incapaci di ribaltare le sorti dell'incontro; non sort\u00ec effetti tra le loro file l'avvicendamento tra Lawrenson e Gillespie). Fu cos\u00ec che al 79' arriv\u00f2 il raddoppio degli italiani, ancora sull'asse Briaschi-Boniek: il centrocampista, smarcandosi tra la difesa inglese, deposit\u00f2 agevolmente in rete un traversone del compagno di squadra, chiudendo di fatto la gara. Proprio il polacco, \"match winner\", assurse a protagonista assoluto della partita; nel collettivo bianconero non mancarono menzioni a Platini e Tardelli, nonch\u00e9 alla prova di due gregari come Bonini e Favero.\nIl \"coach\" degli inglesi, Fagan, accolse con \"fair play\" il successo bianconero e trov\u00f2 modo di stemperare alcune polemiche sorte per via dell'operato dell'arbitro; soprattutto in merito a un presunto fuorigioco che avrebbe viziato il primo gol di Boniek, come sostenuto dal portiere Grobbelaar e da Souness, quest'ultimo ex dei \"Reds\" e nell'occasione commentatore per la BBC. Ci\u00f2 nonostante, la stampa inglese in generale \u2014 compresi i due giornali di Liverpool \u2014 ritenne meritata la vittoria juventina, sottolineando come solo l'ottima prestazione fornita da Grobbelaar avesse evitato un passivo ancora pi\u00f9 pesante ai suoi, anche in virt\u00f9 della superiorit\u00e0 del centrocampo torinese palesatasi nel corso dell'incontro. Dall'altra parte, Platini dichiar\u00f2 d'essersi trovato di fronte un Liverpool non in formazione-tipo, pur senza mettere in dubbio la legittimit\u00e0 del trionfo juventino. Come nelle ipotesi della vigilia, il buon esito della marcatura di Brio su Rush fu la chiave di volta della partita, e lo stesso gallese rimpianse l'assenza del compagno di reparto Dalglish e di tutta la sua esperienza internazionale.\nI bianconeri conquistarono cos\u00ec la prima Supercoppa UEFA della loro storia, divenendo allo stesso tempo il primo club italiano a scrivere il proprio nome nell'albo d'oro della manifestazione. Per i torinesi questa vittoria rappresent\u00f2 il terzo passo verso il poker europeo: Juventus e Liverpool si ritrovarono di fronte appena quattro mesi dopo, nella finale della Coppa dei Campioni conclusasi ancora con un successo dei bianconeri che divennero cos\u00ec, nel 1985, i primi a mettere in bacheca tutti i maggiori trofei confederali per club \u2014 pur se nella triste serata dell'Heysel."}
{"id": "3195971", "revid": "287204", "url": "https://it.wikipedia.org/wiki?curid=3195971", "title": "Colometria", "text": ""}
{"id": "3195973", "revid": "3831", "url": "https://it.wikipedia.org/wiki?curid=3195973", "title": "Corpo della Nobilt\u00e0 Italiana", "text": ""}
{"id": "3195977", "revid": "767487", "url": "https://it.wikipedia.org/wiki?curid=3195977", "title": "The Trick That Failed", "text": "The Trick That Failed \u00e8 un cortometraggio muto del 1909 diretto da David W. Griffith. Sceneggiato da Stanner E.V. Taylor, il film fu interpretato, nei ruoli principali, da Mary Pickford, Arthur V. Johnson, Anthony O'Sullivan e George Nichols.\nTrama.\nNellie \u00e8 tutta tesa a seguire la sua carriera artistica anche se deve sacrificarsi e vivere negli stenti. Il proprietario della galleria d'arte non le d\u00e0 molte speranze, mostrandole la pila dei suoi quadri ancora tutti invenduti. Un famoso pittore, Billy Hart, innamorato di lei, la chiede in moglie ma lei rifiuta, dicendogli che non accetter\u00e0 la sua proposta fino a quando non sar\u00e0 riuscita a raggiungere il successo. Hart, per ottenere il suo scopo, ha l'idea di comperare tutti i quadri di Nellie usando come falsi acquirenti i suoi domestici che si spacciano per collezionisti d'arte. All'inizio tutto sembra andare per il verso giusto e Nellie \u00e8 sul punto di cedere, convinta che il suo talento sia stato finalmente riconosciuto. Poi, per\u00f2, la ragazza si accorge del trucco e, irritata e delusa, respinge ancora una volta Hart, rivolgendosi questa volta verso Hans Kessler, un altro pittore innamorato di lei.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 197 metri - usc\u00ec nelle sale cinematografiche statunitensi il 29 novembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"In the Window Recess\"."}
{"id": "3195990", "revid": "147489", "url": "https://it.wikipedia.org/wiki?curid=3195990", "title": "Puma (personaggio)", "text": "Puma, il cui vero nome \u00e8 Thomas Fireheart, \u00e8 un personaggio dei fumetti creato da Tom DeFalco (testi) e Ron Frenz (disegni), pubblicato dalla Marvel Comics. La sua prima apparizione \u00e8 in \"Amazing Spider-Man (prima serie)\" n. 256 (settembre 1984).\nBiografia del personaggio.\nIl vero nome di Puma \u00e8 Thomas Fireheart ed \u00e8 un discendente dei nativi americani. La sua trib\u00f9 (situata vicino Hartsdale, in Nuovo Messico) si basa sull'antica profezia che la venuta di un potente essere potrebbe distruggere il mondo. Tempo fa, gli anziani del villaggio iniziarono la preparazione per questo evento, usando mistiche cerimonie per creare e preparare un guerriero perfetto. Thomas Fireheart \u00e8 l'ultimo di questi guerrieri. Sebbene egli non credesse nella profezia, ha sposato la causa di difensore della trib\u00f9, sfruttando i suoi poteri di metaformosi in un essere bestiale simile al puma. Accanto all'attivit\u00e0 di protettore della sua gente, si \u00e8 ritagliato un posto nel mondo industriale e, occasionalmente, \u00e8 killer a pagamento. Si \u00e8 scontrato in pi\u00f9 occasioni con Spider-Man."}
{"id": "3195992", "revid": "1543377", "url": "https://it.wikipedia.org/wiki?curid=3195992", "title": "Valutazione immobiliare", "text": "La valutazione immobiliare \u00e8 un'attivit\u00e0 che viene svolta dal valutatore abilitato e qualificato che si pone l'obiettivo di determinare (quale scopo principale, ma non unico) un elemento patrimoniale dell'immobile, generalmente consistente nel valore di mercato, ma che pu\u00f2 essere differente da quest'ultimo in funzione dello scopo dell'attivit\u00e0 valutativa e della tipologia dell'immobile da valutare. \nUn altro obiettivo, strettamente collegato con il primo, \u00e8 quello di effettuare una due diligence che pu\u00f2 riguardare differenti ambiti (urbanistico, tecnico, catastale, ecc.) a seconda dell'incarico ricevuto dal valutatore. L'attivit\u00e0 di valutazione si concretizza con la redazione di una perizia di stima nella quale vengono riportati ed illustrati i risultati delle attivit\u00e0 del valutatore.\nOve la perizia di stima non sia rispondente a predefiniti standard di valutazione finalizzati a definire il valore del bene in maniera univoca e secondo metodologie replicabili e comprensibili a livello internazionale, si definisce come \"expertise\" ovvero una stima di fatto ben lontana dagli standard internazionali. \nStandard di valutazione e valutatore immobiliare.\nLa valutazione immobiliare presenta una notevole tradizione di studi accademici, insegnamenti didattici e di pratica applicativa professionale. Essa, tuttavia, ha subito degli ultimi lustri di una notevole evoluzione sulla base delle profonde innovazioni registratesi sia a livello scientifico che normativo. Inoltre, a decorrere dalla Direttiva (UE) 17/2014, recepita con il Decreto Legislativo 21 aprile 2016, n.72, \u00e8 stato introdotto il concetto normativo di \"Standard affidabili\" per la valutazione degli immobili che di fatto implica l'adozione di principi valutativi internazionali armonizzati con il quadro normativo di riferimento vigente a livello nazionale. \nTra le problematiche generali che hanno influito sull'evoluzione della dottrina possono essere ricompresi due grandi ambiti. \nIn primo luogo la relativa poca trasparenza del mercato immobiliare italiano, nel quale i prezzi delle compravendite non sempre sono stati facilmente reperibili e neppure i dati con le superfici ed altre caratteristiche tecniche.\nIn secondo luogo la professione \u00e8 esercitata da una molteplicit\u00e0 di soggetti: professionisti (ingegneri, architetti, geometri, periti edili, agronomi, periti agrari e ancora altri), da Societ\u00e0 tra professionisti (Stp) di cui al comma 3, art. 10, legge 12 novembre 2011, n. 183, ed altri. \nFigure con formazione e competenze diverse che non sempre hanno applicato la moderna dottrina estimativa.\nNota: la legge sugli agenti immobiliari esclude ogni attivit\u00e0 facente capo alle attivit\u00e0 libere professionali e la medesima non attribuisce nessuna competenza nel campo estimativo: qualcuno ha cercato di ignorare che al termine \u201cperizie\u201d citate nella norma non segue la parola \u201cestimative\u201d e sono quindi altre attivit\u00e0.\nPer questa seconda variabile tuttavia la nuova norma UNI 11558:2014 \"Valutatore Immobiliare. Requisiti di conoscenza, abilit\u00e0 e competenza\" contribu\u00ec sicuramente a favorire l'individuazione di figure specializzate, caratterizzate da una formazione continua, talora certificata da terzi, come consente di conseguire la norma internazionale UNI CEI ENISO/IEC 17024 (relativa agli organismi che eseguono la certificazione delle persone). \nLa norma uni \u00e8 pubblicata da un ente privato e non \u00e8 quindi fonte legislativa come neppure i contenuti di alcune leggi finanziarie che non avevano delega per variare i regolamenti professionali e le competenze delle varie professioni (peraltro nell\u2019ambito estimativo assai diversificate tra questi).\nIn ambito internazionale, tuttavia, sono correnti da molti anni norme specifiche dedicate al settore dall'estimo immobiliare che, per vari versi, hanno esteso i propri influssi anche in Italia. A questo riguardo si possono citare le linee guida seguenti.\nGli argomenti trattati riguardano le definizioni tecniche, i criteri valutativi applicabili, gli aspetti legati alla qualificazione dei Valutatori ed alla deontologia professionale, con presenza di capitoli che propongono indicazioni di orientamento metodologico applicativo.\nA partire dall'entrata in vigore di altre disposizioni quali l'Accordo sul capitale chiamato Basilea III, le previsioni degli International Accounting Standards, le norme che regolano i fondi immobiliari e altre, i criteri generali contenuti negli standard internazionali hanno trovato la forza di diffondersi anche in Italia. Solo per citare un esempio, si pu\u00f2 ricordare la comune definizione di Valore di Mercato presente in tutte le norme.\nGli standard di valutazione in Italia.\nIn Italia, come in altri Paesi, non esisteva alcuna norma generale che vincolasse i criteri ai quali devono rispondere le valutazioni immobiliari. Sulla spinta di quanto esiste negli altri paesi si sono sviluppate alcune iniziative importanti che hanno comportato un pieno allineamento delle metodiche nazionali con le \"best practice\" internazionali. Gli standard nazionali adottati sono i seguenti: \nInoltre, a livello nazione, troviamo altri riferimenti settoriali:\nElementi caratteristici degli standard valutativi internazionali e nazionali.\nGli argomenti trattati dagli standard internazionali, come si \u00e8 gi\u00e0 avuto modo di riferire, sono comuni tra le differenti fonti normative. Il Codice delle Valutazioni Immobiliari | Italian Property Valuation Standard (ed. Tecnoborsa, 2018) - del quale sono coautori Giampiero Bambagioni (Responsabile Scientifico) e Marco Simonotti (Corresponsabile Scientifico) - recepisce i principi valutativi internazionali e le rilevanti innovazioni normative e metodologiche intervenute negli ultimi anni; infatti sono state adottate una serie di norme rilevanti (sia a livello europeo che nazionale) che hanno inciso sulla qualit\u00e0 e l\u2019intelligibilit\u00e0 delle metodiche di stima dei valori immobiliari, sulla riconoscibilit\u00e0 delle competenze specialistiche dei valutatori immobiliari (o periti), nell\u2019applicazione della dottrina estimativa moderna. Innovazioni tutte che trovano riscontro nella nuova edizione del Codice delle Valutazioni Immobiliari promossa dagli Enti e dalle organizzazioni del Comitato Tecnico Scientifico di Tecnoborsa. Gli argomenti trattati includono:\nL'equazione generale del valore \nIl valore di un bene immobiliare non \u00e8 dato dal prezzo unitario (ricavato da listini statistici) moltiplicato la superficie commerciale del bene, ma dall'equazione generale del valore. L'eqazione generale del valore \u00e8 data dalla sommatoria di tutte le caratteristiche immobiliari che concorrono al valore complessivo, calcolata moltiplicando l'ammontare di ogni caratteristica per il rispettivo prezzo marginale. \nformula_1\nIl metodo del confronto di mercato (o Market comparison approach).\nCon particolare riguardo al market comparison approach, bisogna far osservare come in Italia la prassi valutativa non ne sia ancora permeata, creando di conseguenza una carente trasparenza metodologica circa i risultati della valutazione, trasparenza che solo il market comparison approach garantirebbe in toto. \nQuesto approccio valutativo risulta ben trattato nella letteratura straniera sia normativa, che pi\u00f9 propriamente divulgativa.\nIl market comparison approach si struttura operativamente tramite una serie di operazioni conseguenti che possiamo delineare come segue:\nIl metodo del confronto di mercato pu\u00f2 essere utilizzato sia nella sua formulazione classica come sopra specificata, che nella versione denominata \"sistema di stima\" che permette di trattare il confronto tra immobili dotati di caratteristiche provviste di un prezzo marginale non immediatamente riscontrabile dal mercato. Permette, perci\u00f2, di ovviare alle difficolt\u00e0 che possono sorgere nel trattare il punto 5 dello schema operativo sopra delineato. Queste modalit\u00e0 operative sono state entrambe recepite sia dal Codice delle Valutazioni Immobiliari, sia dalle Linee guida per la valutazione degli immobili in garanzia nelle esposizioni creditizie curate dall'Associazione Bancaria Italiana.\nIl metodo della capitalizzazione finanziaria (o Income approach).\nIl procedimento per capitalizzazione del reddito: comprende i metodi di capitalizzazione del reddito che giungono al valore di mercato considerando la capacit\u00e0 degli immobili di generare benefici monetari. Il procedimento per capitalizzazione del reddito si basa sulla trasformazione del reddito di un immobile in valore capitale attraverso il saggio di capitalizzazione. Il procedimento per capitalizzazione del reddito si articola: nel metodo della capitalizzazione diretta (direct capitalization); nel metodo della capitalizzazione finanziaria (yield capitalization); nell'analisi del flusso di cassa scontato (discounted cash flow analysis). Il metodo della capitalizzazione diretta converte in modo diretto il reddito di un immobile nel valore di mercato, dividendo il reddito annuo per un saggio di capitalizzazione, oppure moltiplicandolo per un fattore.\nIl metodo del costo (o Cost approach).\nProcedimento di stima basato sul costo: approccio che consente la determinazione del valore di un immobile attraverso la quantificazione del valore del suolo edificato e del costo di ricostruzione dell'edificio (eventualmente deprezzato), basandosi sul principio economico dell'ottimizzazione per cui un soggetto economico (acquirente) effettua le proprie scelte guidato dalla massimizzazione di una certa funzione obiettivo, per cui non \u00e8 disposto a pagare per un immobile una somma maggiore del valore del terreno edificabile e del costo di costruzione di un altro fabbricato che presenta la medesima utilit\u00e0 funzionale di quello esistente, considerato nel suo stato d'uso. Il procedimento di stima comprende tre componenti: il valore di mercato del terreno edificato, il costo di ricostruzione a nuovo, il deprezzamento."}
{"id": "3195993", "revid": "767487", "url": "https://it.wikipedia.org/wiki?curid=3195993", "title": "Mayor Julio Dionisio Ota\u00f1o", "text": " \nMayor Julio Dionisio Ota\u00f1o, il cui nome \u00e8 spesso abbreviato in Mayor Julio D. Ota\u00f1o o pi\u00f9 semplicemente in Mayor Ota\u00f1o, \u00e8 un centro abitato del Paraguay, nel dipartimento di Itap\u00faa. La localit\u00e0 forma uno dei 30 distretti in cui \u00e8 suddiviso il dipartimento.\nPopolazione.\nAl censimento del 2002 Mayor Ota\u00f1o contava una popolazione urbana di 4.198 abitanti (12.157 nel distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nFondata nel 1944 con il nome di \"Puerto Lezcano\", Mayor Ota\u00f1o \u00e8 stata elevata al rango di distretto nel 1978. \u00c8 conosciuta nel paese come la \"capitale dell'arancia\"."}
{"id": "3196000", "revid": "767487", "url": "https://it.wikipedia.org/wiki?curid=3196000", "title": "FK Fotbal T\u0159inec", "text": "L'FK Fotbal T\u0159inec \u00e8 una societ\u00e0 calcistica ceca con sede nella citt\u00e0 di T\u0159inec. Milita nella 2. liga, la seconda divisione del campionato ceco di calcio.\nRosa attuale.\n (Capitano)"}
{"id": "3196010", "revid": "443105", "url": "https://it.wikipedia.org/wiki?curid=3196010", "title": "Mayor Julio D. Ota\u00f1o", "text": ""}
{"id": "3196011", "revid": "443105", "url": "https://it.wikipedia.org/wiki?curid=3196011", "title": "Mayor Ota\u00f1o", "text": ""}
{"id": "3196026", "revid": "767487", "url": "https://it.wikipedia.org/wiki?curid=3196026", "title": "The Little Darling", "text": "The Little Darling \u00e8 un cortometraggio muto del 1909 scritto e diretto da David W. Griffith.\nTrama.\nA Lillie Green, che gestisce una piccola pensione, arriva un giorno la lettera di Polly Brown, una sua vecchia compagna di scuola che le annuncia la visita della sua \"piccola cara\", la sua \"bambina\" che arriver\u00e0 in stazione con il treno delle tre e quaranta. Lillie, che da molti anni non vede l'amica e che non ha mai vista sua figlia, mette in allerta i suoi giovani pensionanti che si recano alla stazione per accoglierla, muniti di giocattoli e di una carrozzina. Qual \u00e8 la loro sorpresa quando dal treno scende una vezzosa diciassettenne: i giovani scapoli si rendono conto che la bella Tootsie ha superato da un bel po' il tempo dei giocattoli.\nProduzione.\nIl film fu prodotto dalla Biograph Company e venne girato a Cuddebackville, New York.\nDistribuzione.\nDistribuito dalla Biograph Company, il film - un cortometraggio di due minuti - usc\u00ec nelle sale cinematografiche statunitensi il 2 settembre 1909. Veniva programmato proiettato insieme a un altro cortometraggio in split reel, \"The Sealed Room\". Copia del film - positivo 35\u00a0mm - viene conservata negli archivi della Library of Congress.\nIl film pu\u00f2 essere visto su YouTube. Nell'agosto 2006, il cortometraggio \u00e8 uscito in DVD, inserito in un'antologia, \"D.W. Griffith, Director - Volume 4 - (1909)\", comprendente 114 minuti di filmati in NTSC."}
{"id": "3196027", "revid": "1833487", "url": "https://it.wikipedia.org/wiki?curid=3196027", "title": "Fotbalov\u00fd klub Varnsdorf", "text": "Il Fotbalov\u00fd klub Varnsdorf \u00e8 una societ\u00e0 calcistica ceca con sede nella citt\u00e0 di Varnsdorf. Oggi milita nella Druh\u00e1 Liga, la seconda divisione ceca."}
{"id": "3196048", "revid": "1442080", "url": "https://it.wikipedia.org/wiki?curid=3196048", "title": "Hong Kong Open 1998 - Singolare", "text": "Il singolare del torneo di tennis Hong Kong Open 1998, facente parte dell'ATP Tour, ha avuto come vincitore Kenneth Carlsen che ha battuto in finale Byron Black 6-2,6-0."}
{"id": "3196050", "revid": "767487", "url": "https://it.wikipedia.org/wiki?curid=3196050", "title": "The Renunciation (film 1909)", "text": "The Renunciation \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film - girato a Shadyside, New Jersey - usc\u00ec nelle sale il 19 luglio 1909. La storia \u00e8 interpretata da Mary Pickford.\nTrama.\nLa rivalit\u00e0 di due minatori per la stessa donna sta per sfociare in tragedia quando uno dei due sta per uccidere l'altro nel sonno. Ma in quel momento arriva la ragazza che presenta ai due il suo fidanzato, appena arrivato dalla citt\u00e0.\nProduzione.\nProdotto dalla Biograph Company, il film venne girato in esterni a Shadyside nel New Jersey, in interni allo studio Biograph i giorni 2, 14 e 18 giugno.\nDistribuzione.\nIl film fu distribuito dalla Biograph Company e usc\u00ec nelle sale statunitensi il 19 luglio 1909. Assieme ad altri film della Biograph, \"The Renunciation\" fu riedito dalla Unicorn nel 1916 con il titolo \"Divided Love\" (didascalie Blackhawk).\nNel 2006, dalla Grapevine Video venne distribuito \"D.W. Griffith, Director, Volume 3\", un cofanetto in DVD (in NTSC) per un totale di 112 minuti con 10 titoli di Griffith, tra cui \"The Renunciation\".\nLa critica.\nGian Piero Brunetta, \"Nascita del racconto cinematografico\", Patron, Padova 1974:(...) I piani racchiudono tutta la durata dell'azione e sono prolungati in modo da raccogliere pi\u00f9 azioni successive, come si pu\u00f2 vedere nell'ultima scena. Anche se i codici gestuali sono ormai gi\u00e0 sviluppati, nel senso che mirano a riprodurre una comunicazione vicendevole abbastanza ampia, le convenzioni teatrali si applicano con lo stesso criterio all'interno e all'esterno."}
{"id": "3196052", "revid": "200568", "url": "https://it.wikipedia.org/wiki?curid=3196052", "title": "Elvezia (gastronomia)", "text": "L'Elvezia o Helvezia \u00e8 un tipico dolce della cucina mantovana.\nOrigini.\nDal 1789 in poi, Mantova ha accolto decine di pasticceri e caffettieri svizzeri, prevalentemente migrati dal Cantone dei Grigioni. Tra questi la pasticceria gestita dalla famiglia di Samson Putscher a cui si deve l'invenzione della torta elvezia dedicata evidentemente alla loro nazione d'origine.\nAlla ricca componente mitteleuropea si innestarono prodotti tipici della pasticceria mantovana come lo zabaione e la pasta di mandorle.\nDescrizione.\n\u00c8 un dolce costituito da tre dischi rotondi di pasta di mandorle, zucchero e albumi montati fatti cuocere nel forno e farcito con due strati di zabaione e crema al burro ed eventualmente con altri ingredienti come cioccolato in scaglie, panna montata."}
{"id": "3196058", "revid": "161273", "url": "https://it.wikipedia.org/wiki?curid=3196058", "title": "Isola di Hulhul\u00e9", "text": ""}
{"id": "3196059", "revid": "119738379", "url": "https://it.wikipedia.org/wiki?curid=3196059", "title": "Mygale", "text": "La Mygale \u00e8 una casa automobilistica francese specializzata nella costruzione di vetture sportive a ruote scoperte. La societ\u00e0 venne creata nel 1989 da Bertrand Decoster, e ha sede presso il Circuito di Nevers Magny-Cours.\nLa produzione.\nLa Mygale opera come costruttore automobilistico a contratto per alcune formule monomarca, quali la Formula Renault Campus e la Formula BMW; per quest'ultima opera in collaborazione con la branca statunitense della BMW, che \u00e8 specializzata nel design delle vetture.\nLa societ\u00e0 opera anche in categoria non monomarca: partecipa alla costruzione di vetture per la Formula Ford dalla sua fondazione. Nel 2006 \u00e8 entrata anche in Formula 3; i primi modelli, denominati \"M-06\" e \"M-07\" sono apparsi in vari campionati come quello britannico, tedesco e nella F3 Euro Series. Nel 2007 si \u00e8 maggiormente focalizzata sul campionato britannico, grazie a una collaborazione con la \"Ultimate Motorsport\", che ottenne il quinto posto nella classifica riservata ai team.\nLa Mygale costruisce anche la \"Peugeot 207 Spider\"\nDal 2014 produce delle vetture destinate alla FIA Formula 4.\nScuola di pilotaggio.\nLa Mygale ha aperto, nel 1991, una scuola di pilotaggio, presso il Circuito di Linas-Montlh\u00e9ry, vicino a Parigi, chiamata \"Formula Mygale\"."}
{"id": "3196070", "revid": "1494169", "url": "https://it.wikipedia.org/wiki?curid=3196070", "title": "Har Nuur", "text": ""}
{"id": "3196071", "revid": "767487", "url": "https://it.wikipedia.org/wiki?curid=3196071", "title": "Sweet and Twenty", "text": "Sweet and Twenty \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Greenwich, Connecticut - usc\u00ec nelle sale il 22 luglio 1909.\nTrama.\nL'innamoratissimo Franck, dopo una deliziosa passeggiata tra la natura primaverile insieme alla sua Alice, si presenta in punta di piedi a casa della sua ragazza. Vedendola di spalle, le si avvicina, baciandole i capelli: in quel momento, nella stanza entra la vera Alice che sorprende il fidanzato baciare la sorella. Equivocando il suo comportamento, lo accusa di leggerezza e tradimento. Lui, disperato, progetta di finire i suoi giorni annegandosi. Alla fine, capito lo sbaglio, Alice lo consoler\u00e0.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di sei minuti - usc\u00ec nelle sale cinematografiche statunitensi il 22 luglio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"Jealousy and the Man\".\nCopia della pellicola viene conservata negli archivi del \"Museum of Modern Art\" ."}
{"id": "3196074", "revid": "122560605", "url": "https://it.wikipedia.org/wiki?curid=3196074", "title": "Decorazioni scultoree del duomo di Fidenza", "text": "Il duomo di Fidenza ricopre un particolare ruolo nella storia dell'arte sia a motivo delle sue strutture architettoniche, sia per le sue decorazioni scultoree che riflettono l'evoluzione della scultura romanica nell'area padana e lombarda tra la fine del fine del XII e l'inizio del XIII secolo.\nL'apparato decorativo della facciata.\nIl duomo di Fidenza, come altre cattedrali romaniche, presenta in facciata numerosi bassorilievi e alcune statue che si mostrano al pellegrino e al fedele con intenti didascalici, come un libro d'insegnamenti religiosi fatto di immagini. Si tratta di opere scultoree eseguite da Benedetto Antelami e dalla sua scuola tra la fine del XII e l'inizio del XIII secolo; tra esse particolarmente raffinate sono le due statue poste nella nicchie ai due lati del portale maggiore, opere che unanimemente si ritengono direttamente eseguite dal maestro.\nIl racconto per immagini risulta alquanto complesso e intreccia tra loro l'omaggio alla \"Gloria di Cristo\", con episodi del Vecchio e Nuovo Testamento, con temi cari alla devozione locale (\"La vita di San Donnino\"), con riferimenti a tradizioni storiche, leggende e immagini fantastiche care all'uomo medievale.\nLa torre di sinistra.\nTroviamo nella torre (detta del folletto o delle cicogne) due bassorilievi di buona fattura, ornati da un'elegante greca: vi sono raffigurati rispettivamente \"Re Erode in trono\" (rappresentato mentre ordina ai propri scherani la Strage degli Innocenti) ed \"I Re Magi\" (effigiati in movimento con i loro destrieri che calpestano l'erba) \nIl portale di sinistra.\nIl frontone del piccolo protiro che ricopre il portale \u00e8 sormontato da un acroterio (elemento decorativo) con \"due suonatori di tromba a cavallo posti ai lati di un personaggio\" (forse l'arciprete della basilica di San Donnino).\nAll'interno del frontone sono poste tre scene:\nLe colonne del protiro sono rette da due telamoni (con i volti corrosi dal tempo) ingobbiti sotto il peso sorretto; esse terminano con eleganti capitelli traforati sormontati da bucrani che ornano il fronte delle mensole del protiro. Altre due figure di telamoni nudi fingono lo sforzo di reggere le mensole.\nNella strombatura del portale si osserva una serie di colonnine semicircolari e quadrate; la lunetta che sovrasta la porta contiene il bassorilievo della \"Madonna della Vita\" (o Madonna odigitria) fiancheggiata da gruppi di donne oranti, riccamente vestite.\nNell'archivolto sono poste 14 losanghe figurate, con diverse figure di animali.\nTra il portale di sinistra e quello centrale.\nSpostando lo sguardo sulla destra, si osserva una grande semicolonna che regge un capitello riccamente istoriato, con le figure di \"Daniele nella fossa dei leoni e\" del \"Profeta Abacuc\".\nSulla colonna si erge una statua di modesta fattura raffigurante, in posa ieratica, \"Simone apostolo\" con in mano un cartiglio che recita \"Simon Apostolus eundi Romam Sanctus demonstrat hanc viam\" (L'apostolo San Simone indica che questa \u00e8 la via per andare a Roma). Si sottolinea in tal modo il ruolo della basilica di San Donnino come luogo di ospitalit\u00e0 lungo la via Francigena.\nIn una nicchia che precede il portale centrale troviamo la statua a tutto tondo di \"Re David\" che, stante la squisita fattura, \u00e8 attribuita senz'altro alla mano di Benedetto Antelami. Il re guarda verso il portale principale e tiene in mano un cartiglio che spiega: \"David Propheta, Rex. Haec porta Domini. Iusti intrant per eam\" (Davide, Profeta, Re. Questa \u00e8 la porta del Signore. Per essa entrano i giusti). Il significato simbolico conferito alla porta della chiesa \u00e8 dunque quello di \"Porta del Cielo\".\nNella calotta della nicchia che accoglie la statua di David troviamo un elegante bassorilievo che raffigura la \"Presentazione di Ges\u00f9 al Tempio\". Ai lati della calotta sono poste due formelle con le figura di un \"grifo\" e di un \"capricorno\"; al di sopra di esse si osserva un bassorilievo raffigurante verosimilmente un \"Angelo che mostra la via per Roma ad una famiglia di pellegrini ricchi\". Pi\u00f9 in alto, sopra un bassorilievo ornamentale a motivi geometrici, sono poste le lastre scolpite che danno inizio alla \"Storia di San Donnino\": le scene effigiate sono:\nLa storia del santo continua, alla stessa altezza, nei bassorilievi posti nelle strombature del portale maggioree e sopra la porta in legno.\nGuardando pi\u00f9 in alto ancora, sopra un'elegante fascia decorativa con motivi floreali (\"decorazione a tralcio vegetale\"), troviamo le scene della \"Adorazione dei Magi\" e del \"Sogno di San Giuseppe\" che continuano idealmente il racconto del testo evangelico iniziato nella torre sinistra.\nIl portale centrale.\nIl protiro che sovrasta il portale maggiore \u2013 come in molte basiliche romaniche di area lombarda \u2013 \u00e8 sorretto da due leoni stilofori distesi su un basamento a forma di parallelepipedo: quello di sinistra \u00e8 intento ad uccidere un drago serpentiforme, quello di destra sta sbranando una giovenca. \nLe colonne sostenute dai leoni sono in marmo rosso di Verona e presentano capitelli riccamente istoriati. Quello di sinistra, detto \"capitello della Vergine\", mostra un folto gruppo di personaggi racchiusi tra archi e torrette: vi si riconoscono le scene della \"Presentazione di Maria al Tempio\", dell'\"Annunciazione\" e della \"Visitazione\". Quello di destra mostra i simboli dei quattro evangelisti.\nDue bassorilievi sotto le mensole del protiro raffigurano telamoni vestiti che paiono sorreggerne il peso. Sul fronte della mensola di sinistra, sopra il capitello della Vergine, \u00e8 effigiato, con una curiosa raffigurazione, il \"patriarca Abramo\" che reca in grembo, proteggendole, tre figure umane simboleggianti \"i giusti\". In contrapposizione a tale figura, sul fronte della mensola di destra, troviamo la figura di un \"diavolo che tormenta il giusto Giobbe\".\nL'arcone sovrastante mostra diverse figure umane: a sinistra i \"Profeti dell'Antico Testamento\", a destra gli \"Apostoli\". Al centro, nella chiave di volta dell'arco, \u00e8 posta la figura di \"Cristo in trono portato in cielo dagli angeli\" che viene ad assumere il significato di garante della continuit\u00e0 tra l'Antica e la Nuova Legge, come attestano anche i due cartigli che egli tiene in mano nei quali si legge \"Audi Israel mandata vitae\" (Ascolta Israele i comandamenti della vita) e \"Beati pauperes spiritu\" (Beati i poveri in spirito). Il messaggio trasmesso \u00e8 che ci\u00f2 che prima di Cristo si osserva per timore, dopo di lui diventa atto di amore.\nNello strombo del portale troviamo una serie di semicolonnine cilindriche alternate a pilastini ornamentali. In alto negli strombi e sopra la porta in legno, alcuni bassorilievi accuratamente eseguiti riprendono il racconto delle \"Storie di San Donnino\", con alcune scritte che facilitano l'identificazione delle varie scene.\nA sinistra:\nAl centro:\nA destra:\nTra il portale centrale e quello di destra.\nIn modo simmetrico rispetto alla parte sinistra della facciata, troviamo una nicchia con la statua del \"Profeta Ezechiele\", della stessa grandezza ed eseguita con pari perizia tecnica rispetto alla corrispondente statua di Re David. Anche in quest'opera - eseguita da Benedetto Antelami - si nota come il profeta guardi verso il portale maggiore e sorregga un cartiglio che rimanda al significato della chiesa come \"Porta del Cielo\"; vi si legge: \"Ezechiel Propheta; vidi portam in domo Domini clausam\" (Ezechiele Profeta; ho visto chiusa la porta nella casa del Signore). Nella calotta della nicchia \u00e8 posto un bassorilievo raffigurante una \"Madonna col Bambino circondata da racemi di fiori e di frutta\" sormontata da una scritta che ne spiega il significato teologico.\nAi lati della nicchia, sempre in simmetria con la parte sinistra della facciata, vediamo due formelle rappresentanti un'\"arpia\" e un \"centauro che colpisce un cervo\", e, pi\u00f9 in alto, la figura di un \"Angelo\" intento verosimilmente ad indicare ad una \"famiglia di pellegrini poveri\" la strada della via francigena.\nSopra una fascia ornata con motivi geometrici (\" decorazione a rete\") troviamo un bassorilievo che completa la serie dedicata alle \"Storie di San Donnino\". Si tratta delle scene del:\nSalendo con lo sguardo verso l'alto troviamo, colorato in rosso (con residui della primitiva coloritura che ricopriva i bassorilievi), una scena dell'Antico Testamento. Si tratta dell'episodio del \"Profeta Elia rapito in cielo con il suo carro\". Ancora pi\u00f9 in alto troviamo, all'interno di una greca decorativa, la scena del \"Patriarca Enoch seduto in trono\", circondato da due figure umane, in un giardino di alberi carichi di frutti.\nSpostando lo sguardo verso destra troviamo una semicolonna circolare identica a quella che, sulla sinistra, regge la statua di San Simone: anch'essa doveva sostenere una statua poi andata perduta. Degno di nota \u00e8 l'elegante semicapitello corinzio. \nIl portale di destra.\nIl piccolo protiro antistante il portale presenta due colonne di marmo bianco che poggiano su due figure di ariete. Dai loro capitelli traforati s'innalza un arco ornato esternamente da 16 formelle con figure di animali. Sopra l'arco, al centro del frontone, \u00e8 posta la figura di un prelato con la mitria e il pastorale: verosimilmente \"l'arciprete di San Donnino\". Al culmine del frontone si osserva un acroterio con una curiosa figura di uomo, con il cappuccio da pellegrino e una grande gerla sulle spalle. Una scritta lo identifica come \"Raimondinus vilis\" (l'umile Raimondino) sulla cui identit\u00e0 vi sono pi\u00f9 dubbi che certezze. Diverse ipotesi lo qualificano come: un povero romeo morto a Borgo San Donnino; un personaggio diventato simbolo della povera gente che ha contribuito manualmente ai lavori di edificazione della chiesa; San Raimondino da Piacenza, un santo pellegrino.\nAll'interno del protiro troviamo, a sinistra, un bassorilievo raffigurante \"Ercole che mostra il leone nemeo da lui ucciso\"; a destra un \"grifo che artiglia un cervo\". Nella lunetta, al di sopra della porta, troviamo la figura di \"San Michele che uccide il drago\"; al di sotto, posta all'interno di una rosetta vegetale, la \"mano dovina\" con tre dita sollevate, simbolo del mistero trinitario.\nLa torre di destra.\nI bassorilievi della torre (detta torre del Trabucco) da tempo hanno posto agli studiosi non facili problemi interpretativi. Sul davanti della torre troviamo, alquanto corroso, un bassorilievo che la tradizione popolare ha battezzato \"Berta che filava\", per la presenza di due oggetti allungati scambiati per fusi. Si tratta in verit\u00e0 della raffigurazione del \"Volo di Alessandro Magno\". Una leggenda ripresa dal \"Romanzo di Alessandro\" dello Pseudo-Callistene narra che Alessandro, per potersi levare in volo, attacc\u00f2 al proprio cocchio due grifoni; poi infilz\u00f2 su due lance grossi pezzi di carne in modo tale che, tenendole in alto, i grifoni fossero costretti, nella brama di afferrare la carne, a librarsi in volo trascinando cos\u00ec il cocchio verso l'alto.\nPi\u00f9 ardua \u00e8 l'interpretazione del fregio composto da cinque formelle delimitate da due grandi teste di leone. La tesi oggi pi\u00f9 accreditata vi individua le \"Storie di Berta, Milone e Rolandino\" raccontate da due \"chanson de geste\" tra la fine del XII e l'inizio del XII secolo.\nLa lettura delle formelle deve essere condotta da destra a sinistra, individuando le seguenti scene:\nSul lato destro della torre \u00e8 posto un altro fregio composto da sei formelle (delimitate a destra da una testa di leone) che mostrano il dispiegarsi di un corteo. Il bassorilievo, focalizzando l'attenzione soprattutto sulle due formelle che mostrano persone appiedate in cammino, \u00e8 stato interpretato in passato come la raffigurazione di pellegrini sulla strada per Roma (al punto da diventare una delle icone simbolo della via Francigena). La lettura ritenuta oggi pi\u00f9 affidabile vi vede il \"Corteo di Carlo Magno di ritorno in Francia dopo aver liberato Roma dai Saraceni\". Tale interpretazione \u00e8 avvalorata soprattutto dalla formella che raffigura un cavaliere che tiene alla briglia un cavallo con in groppa il ghepardo che l'imperatore impiegava nella caccia.\nI bassorilievi all'esterno dell'abside.\nTroviamo alcuni bassorilievi anche nella superficie esterna dell'abside, disposti in un modo che pare del tutto casuale. Oltre ad una scena di caccia (\"cane che insegue un cervo\"), si osservano quattro formelle che raffigurano verosimilmente quanto resta di un \"ciclo dei mesi\"; segnatamente i mesi di \"Gennaio\" (con Giano bifronte che si scalda vicino ad un camino con appesi i salami), \"Marzo e Aprile\" (con un uomo che soffia nel corno e un principe che regge un fiore); \"Maggio\" (con un cavaliere che parte per la guerra e sopra, una principessa che rappresenta allegoricamente la primavera e operai al lavoro nella vigna), il \"segno zodiacale della Vergine\" (intenta a cogliere grappoli d'uva) \nSi \u00e8 avanzata l'ipotesi che tali formelle possano derivare da un portale smembrato.\nInterno del duomo.\nAnche all'interno del duomo troviamo alcune decorazioni scultoree di scuola antelamica. \nParticolarmente significativo \u00e8 il bassorilievo del primo pilastro destro della navata centrale raffigurante la \"Cacciata degli angeli ribelli dal Paradiso\". Esso si sviluppa su tre diversi registri: in alto la figura di Dio Padre in trono che regge un cartiglio con l'iscrizione \"Fecit iudicium et iustitiam \"(Ho fatto giudizio e giustizia); i due pannelli sottostanti, che costituiscono una sorta di capitello, mostrano scene della lotta contro gli angeli ribelli che precipitano capovolti\nNotevoli sono anche, nelle vele del catino absidale (originate da eleganti costoloni in pietra), la statua del \"Cristo Pantocratore\" seduto maestosamente in trono, vestito di tunica e pallio e, ai suoi lati, i rilievi con i \"simboli dei quattro evangelisti\", nonch\u00e9 una coppia di \"Angeli che reggono un filatterio\". Le opere sono di scuola antelamica; Il Cristo Pantocratore e i simboli degli evangelisti sono attribuiti al cosiddetto \"Maestro di Abdon e Sennen\", autore dei rilievi dell'arca che, nel Duomo di Parma, custodisce reliquie dei due martiri."}
{"id": "3196076", "revid": "287204", "url": "https://it.wikipedia.org/wiki?curid=3196076", "title": "Valencia Open 500 2010 - Singolare", "text": "Il singolare del Valencia Open 500 2010 \u00e8 stato un torneo di tennis facente parte dell'ATP World Tour 2010.\nIl detentore del titolo era Andy Murray, ma \u00e8 stato eliminato al secondo turno da Juan M\u00f3naco.\nDavid Ferrer ha battuto in finale Marcel Granollers 7-5, 6-3."}
{"id": "3196078", "revid": "110157", "url": "https://it.wikipedia.org/wiki?curid=3196078", "title": "Varnsdorf", "text": "Varnsdorf (in tedesco \"Warnsdorf\") \u00e8 una citt\u00e0 della Repubblica Ceca facente parte del distretto di D\u011b\u010d\u00edn, nella regione di \u00dast\u00ed nad Labem.\nNella citt\u00e0 ha sede una folta comunit\u00e0 buddista proveniente dal Vietnam di 2.500 persone ed \u00e8 stato aperto il primo tempio buddista della Repubblica Ceca.\nGeografia fisica.\n\"Varnsdorf\" si trova in Boemia al confine con la Sassonia \u00e8 attraversato dal fiume Mendau che sfocia a Zittau nel Nei\u00dfe e il suo territorio si trova nella catena montuosa dei Sudeti.\nSport.\nLa citt\u00e0 \u00e8 sede della squadra SK Slovan Varnsdorf, che \u00e8 arrivata a giocare sino ai primi livelli del campionato ceco."}
{"id": "3196081", "revid": "1442080", "url": "https://it.wikipedia.org/wiki?curid=3196081", "title": "Estoril Open 1998 - Singolare maschile", "text": "Il singolare maschile del torneo di tennis Estoril Open 1998, facente parte dell'ATP Tour, ha avuto come vincitore Alberto Berasategui che ha battuto in finale Thomas Muster 3-6,6-1,6-3."}
{"id": "3196084", "revid": "767487", "url": "https://it.wikipedia.org/wiki?curid=3196084", "title": "A Convict's Sacrifice", "text": "A Convict's Sacrifice \u00e8 un cortometraggio muto del 1909 diretto da David Wark Griffith.\nTrama.\nGrazie a un amico, un ex galeotto ottiene un lavoro. Accidentalmente, uccide un altro operaio, finendo cos\u00ec in prigione. Evaso dal carcere, si costituisce di modo che l'amico possa ottenere il premio per la sua cattura.\nProduzione.\nIl film fu prodotto dalla Biograph Company e venne girato a Fort Lee, nel New Jersey.\nDistribuzione.\nDistribuito dalla Biograph Company, il film - un cortometraggio di una bobina - usc\u00ec nelle sale statunitensi il 26 luglio 1909. La pellicola, un positivo in 35\u00a0mm, viene conservata negli archivi della Library of Congress."}
{"id": "3196085", "revid": "767487", "url": "https://it.wikipedia.org/wiki?curid=3196085", "title": "Benvenuti al Nord", "text": "Benvenuti al Nord \u00e8 un film del 2012 diretto da Luca Miniero e interpretato da Claudio Bisio e Alessandro Siani. \u00c8 il seguito del film \"Benvenuti al Sud\", uscito nel 2010 e diretto sempre da Miniero.\nTrama.\nDue anni dopo gli eventi narrati nel primo film, i lavoratori delle poste italiane Alberto Colombo e Mattia Volpe sono tornati alla loro vita normale. Il primo dopo la partenza vive e lavora al Nord, come direttore di un ufficio postale a Milano, e cerca di accontentare moglie e capo. Il secondo invece abita e lavora come da programma al Sud, come postino e impiegato nella sua Castellabate, e, pur avendo cambiato carattere, soggiorna ancora in casa della madre con la moglie Maria e il piccolo figlio Edinson (nome scelto evidentemente in riferimento a Edinson Cavani, allora attaccante del Napoli). Maria, non sopportando pi\u00f9 la situazione e l'immaturit\u00e0 del marito (che, quando lei gli parla di comprare una casa tutta per loro, viene sopraffatto dall'ansia e non riesce nemmeno a pronunciare la parola \"mutuo\"), se ne va di casa portando Edinson con lei. Mattia prima prova a legarsi a un cassonetto dell'immondizia per amore (e viene quasi prelevato da un camion della nettezza urbana), poi pensa addirittura di suicidarsi e infine, per impressionare Maria e farle credere di essere cambiato sul serio, decide di fare una cosa che ritiene essere ancora peggiore del suicidio: chiedere un trasferimento al Nord, a Pordenone. Tuttavia, a causa dell'intervento dei colleghi Costabile piccolo e Costabile grande, Mattia viene s\u00ec trasferito al Nord (cosa che in realt\u00e0 non intendeva fare davvero, intendeva solo farlo credere a Maria per stupirla), ma a Milano, dove va a vivere a casa di Alberto, che lo prende a lavorare nell'ufficio in citt\u00e0 del quale lui \u00e8 direttore.\nL'accoglienza per Mattia non \u00e8 delle migliori, perch\u00e9 Alberto \u00e8 in crisi con la moglie Silvia ed \u00e8 oberato di lavoro: il nuovo direttore generale delle poste, il dottor Palmisan, ha deciso di attuare e cercare di diffondere in tutta Italia un progetto pilota che consiste in un nuovo metodo di lavoro, chiamato con l'infelice acronimo \"e.r.p.e.s. \"(efficienza, rapidit\u00e0, puntualit\u00e0, energia, sorriso) e basato sull'eliminare tutti i tempi morti sul lavoro, al fine di ottenere risultati brillanti, al livello di quelli delle multinazionali giapponesi. Alberto viene designato come curatore del progetto, ma, preso dalla situazione familiare (aveva promesso alla moglie che avrebbero trascorso tutti i weekend nella loro nuova casa in montagna, dicendole che il progetto pilota sarebbe durato solo due mesi, poi Silvia ha scoperto da Mattia che in realt\u00e0 il progetto dura un anno e ha lasciato il marito per questo), scarica su Mattia tutte le responsabilit\u00e0 e si riduce da direttore a postino. Tra le varie vicissitudini, in cui Mattia comincia ad apprezzare il Nord, i due amici migliorano caratterialmente: Alberto riscopre il valore del tempo con la famiglia che ha abbandonato, mentre Mattia impara a non fuggire dalle proprie responsabilit\u00e0, ma piuttosto a gestirle.\nNel frattempo al Sud Maria e i parenti e gli amici di Mattia, credendo che il suo cambiamento sia solo una colossale sceneggiata, lo raggiungono a Milano e assistono ad una conferenza in cui Palmisan lo chiama ad intervenire, ritenendolo un ottimo esempio di seriet\u00e0 e dedizione al lavoro. La conferenza, apparentemente catastrofica, si rivela invece essere l'occasione per la riconciliazione delle due coppie, che verr\u00e0 celebrata poi durante un raduno degli Alpini nel paese di montagna dove Alberto e Silvia sono in possesso della casa. Sembra che Maria, Alberto e Mattia debbano perdere il lavoro e stiano rischiando di finire nei guai con la legge per essersi ribellati all\"'e.r.p.e.s.\" in pubblico (dichiarando in pubblico che tale progetto non pu\u00f2 funzionare da nessuna parte in Italia), ma, poich\u00e9 il pubblico \u00e8 in totale accordo con loro, le poste italiane licenziano invece Palmisan ed offrono ad Alberto la possibilit\u00e0 di realizzare qualsiasi sua richiesta. Alberto, diventato direttore generale, pu\u00f2 quindi far tornare Mattia, completamente cambiato nella sua Castellabate, con la madre, il figlio e la moglie, che ha fatto promuovere a direttrice dell'ufficio del paesino, in modo da farle avere uno stipendio maggiore per mantenere senza difficolt\u00e0 la famiglia. Infine Mattia riesce finalmente a parlare del fare un mutuo e compra una casa per la sua famiglia. Dal canto suo, Erminia, l'anziana madre di Silvia, piena di pregiudizi sui meridionali, che \u00e8 rimasta vedova negli ultimi due anni, si fidanza con Scapece, l'anziano meridionale amico di Mattia.\nProduzione.\nProgetto.\nA seguito del successo avuto in Italia dal primo film, fu subito annunciata la produzione di un sequel dal titolo \"Benvenuti al Nord\", definito dallo stesso regista Luca Miniero come un \"sequel obbligatorio\", Alessandro Siani, interprete del protagonista Mattia Volpe, ha affermato che questo film non \u00e8 una sorta di remake come lo era \"Benvenuti al Sud\" bens\u00ec un film tutto nuovo e originale. Questo, a detta dell'attore Claudio Bisio, \u00e8 stato un fatto positivo nel corso della produzione, poich\u00e9 ha permesso agli attori di seguire passo passo la realizzazione del film.\nCast.\nAl cast, che viene completamente riconfermato, si aggiunge Paolo Rossi che interpreta il capo di Alberto e Mattia. Rossi ha affermato di essersi ispirato all'ex ministro Renato Brunetta per la sua interpretazione. Nei titoli di coda del film, c'\u00e8 anche la partecipazione speciale della cantante Emma.\nRiprese.\nLe riprese sono iniziate nel giugno 2011 in diverse localit\u00e0 del Nord Italia, tra cui Lodi, Milano e Piobbico, per proseguire dal 4 al 9 settembre 2011 a Castellabate, la location principale dove era stato ambientato \"Benvenuti al Sud\".\nDistribuzione.\nIl primo teaser trailer e la prima locandina sono stati distribuiti il 19 dicembre 2011, mentre il primo trailer \u00e8 stato distribuito il 23 dicembre dello stesso anno.\nIl film \u00e8 uscito nelle sale italiane il 18 gennaio 2012.\nColonna sonora.\nI temi originali della colonna sonora sono stati scritti da Umberto Scipione, gi\u00e0 autore delle musiche di \"Benvenuti al Sud\".\nL'album contenente la colonna sonora \u00e8 stato pubblicato il 17 gennaio 2012.\nOltre ai brani presenti nell'album, completano la colonna sonora del film il tradizionale \"Funicul\u00ec funicul\u00e0\", nella storica versione di Bruno Venturini e \"'O ballo do cavallo\" di Alberto Selly (gi\u00e0 presente in \"Benvenuti al Sud\"), questa volta interpretato dalla banda di paese di Castellabate.\nAccoglienza.\nIncassi.\n\"Benvenuti al Nord\" \u00e8 il terzo miglior debutto della storia del cinema italiano (1,3 milioni di incasso in un solo giorno dopo \"Che bella giornata\" e \"Ho voglia di te\").\nFino a domenica 22 gennaio, il film ha incassato 12 milioni di euro. Anche durante la seconda settimana ottiene un gran successo, raggiungendo un incasso parziale di 20,8 milioni di euro ed arrivando al 31\u00ba posto nella lista dei film con maggiori incassi in Italia. Fino al 13 febbraio, ha incassato \u20ac. 25.693.219\nHa chiuso il primo trimestre con la cifra record di 27.139.201 Euro, la pi\u00f9 alta della stagione in Italia.\nCritica.\nIl film ha avuto diverse critiche, che definiscono questo sequel non all'altezza del primo, ma comunque bello. Puntando solo verso le gag, la storia viene trascurata incentrandosi verso i cambiamenti dei due protagonisti, avvenuti con troppa velocit\u00e0, come lo sviluppo del film."}
{"id": "3196093", "revid": "991694", "url": "https://it.wikipedia.org/wiki?curid=3196093", "title": "Progetti di legge", "text": ""}
{"id": "3196094", "revid": "991694", "url": "https://it.wikipedia.org/wiki?curid=3196094", "title": "Proposte di legge", "text": ""}
{"id": "3196100", "revid": "228333", "url": "https://it.wikipedia.org/wiki?curid=3196100", "title": "Camilo Jos\u00e9 Cela Conde", "text": ""}
{"id": "3196109", "revid": "1442080", "url": "https://it.wikipedia.org/wiki?curid=3196109", "title": "ATP Praga 1998 - Singolare", "text": "Il singolare del torneo di tennis ATP Praga 1998, facente parte dell'ATP Tour, ha avuto come vincitore Fernando Meligeni che ha battuto in finale Sl\u00e1va Dosed\u011bl 6-1, 6-4."}
{"id": "3196112", "revid": "767487", "url": "https://it.wikipedia.org/wiki?curid=3196112", "title": "Pippa Passes (film 1909)", "text": "Pippa Passes \u00e8 un cortometraggio muto del 1909 diretto da David W. Griffith tratto dalla poesia di Robert Browning.\nProduzione.\nProdotto dalla Biograph Company, il film fu girato dal 17 al 21 agosto in esterni a Edgewater nel New Jersey. In interni negli studi della Biograph.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale statunitensi il 4 ottobre 1909. Nell'agosto 2006, la Grapevine Video DVD edition pubblic\u00f2 il cofanetto \"D.W. Griffith, Director - Volume 4\" che comprendeva anche \"Pippa Passes\" tra i dieci titoli presenti nella confezione, tratti da copie in 16\u00a0mm.\nData di uscita.\nIMDb\nAlias\nLa critica.\nKemp R. Niver, \"D.W. Griffith, His Biograph Films\": ... L'effetto di luce soffice durante i primi e ultimi secondi di proiezione fu ottenuto con una illuminazione studiata. E, per l'epoca, l'effetto fu cos\u00ec spettacolare da attirarsi l'attenzione della stampa"}
{"id": "3196113", "revid": "120009797", "url": "https://it.wikipedia.org/wiki?curid=3196113", "title": "Rod Temperton", "text": "Divenne noto per aver scritto un certo numero di canzoni eseguite da Michael Jackson, tra cui la title track di \"Thriller\", l'album pi\u00f9 venduto di tutti i tempi.\nMor\u00ec il 25 settembre 2016, poche settimane prima del suo sessantasettesimo compleanno."}
{"id": "3196123", "revid": "123102317", "url": "https://it.wikipedia.org/wiki?curid=3196123", "title": "Jane's Fighting Ships", "text": "Jane's Fighting Ships \u00e8 una rivista specializzata edita dalla casa editrice britannica Jane's Information Group e pubblicata annualmente, inizialmente su supporto cartaceo, adesso su compact disc e microfilm, sulle navi da guerra, le aviazioni di marina ed i sistemi d'arma correlati alle marine militari di tutto il mondo.\nFu originariamente pubblicato da John F. T. Jane (generalmente noto come \"Fred T. Jane\" o \"Fred T.\") a Londra nel 1898 con il titolo \"Jane's All the World's Fighting Ships\", con lo scopo di fornire dati pubblici per i giocatori di wargame navali. Il suo successo diede vita a diverse pubblicazioni dedicate ad argomenti militari con il prefisso \"Jane's\".\n\u00c8 pubblicato dal Jane's Information Group, di propriet\u00e0 della IHS.\nA tutto il 2010 fornisce informazioni su 163 marine militari e rapporti sulle loro capacit\u00e0 offensive, nonch\u00e9 analisi degli scenari geopolitici, informazioni su uniformi, gradi e insegne, e si pone come uno strumento pubblicitario per i produttori di sistemi d'arma.\nLa seguente \u00e8 una lista delle principali pubblicazioni che hanno seguito il formato dell'opera originale di Jane:\nLe edizioni del 1898, 1905, 1906, 1914, 1919, 1924, 1931, 1939 e 1944 furono ristampate dalla Arco Publishing nel 1969."}
{"id": "3196124", "revid": "136801", "url": "https://it.wikipedia.org/wiki?curid=3196124", "title": "Valencia Open 500", "text": ""}
{"id": "3196133", "revid": "83531", "url": "https://it.wikipedia.org/wiki?curid=3196133", "title": "Nicola Owen", "text": "Biografia.\nNicholas nacque a Oxford verso il 1550 da Walter Owen, un carpentiere che gli trasmise una grande abilit\u00e0 professionale. Nel 1597 divenne converso della Compagnia di Ges\u00f9. Piccolo di statura, rimase zoppo dopo essere stato investito da un cavallo da soma.\nDurante il periodo delle persecuzioni anticattoliche, per anni costru\u00ec rifugi per nascondervi i sacerdoti. Salv\u00f2 centinaia di vite, ma divenne egli stesso un perseguitato. Sotto re Giacomo I fu imprigionato e, dopo crudeli torture, mor\u00ec il 22 marzo 1606 nella Torre di Londra.\nIl culto.\nBeatificato nel 1929, fu proclamato santo da Paolo VI il 25 ottobre 1970, insieme ai santi quaranta martiri di Inghilterra e Galles. La Chiesa lo ricorda il 22 marzo."}
{"id": "3196140", "revid": "729019", "url": "https://it.wikipedia.org/wiki?curid=3196140", "title": "Kosciusko (Mississippi)", "text": "Kosciusko \u00e8 una citt\u00e0 (\"city\") degli Stati Uniti d'America, capoluogo della contea di Attala, nello Stato del Mississippi.\nLa citt\u00e0, in origine chiamata \"Red Bud Spring\", venne in seguito ribattezzata Kosciusko in onore del generale polacco Tadeusz Ko\u015bciuszko che, durante la rivoluzione americana, support\u00f2 militarmente gli insorti. In seguito all'anglicizzazione del nome la \"z\" spar\u00ec.\n\u00c8 la citt\u00e0 natale di Oprah Winfrey."}
{"id": "3196143", "revid": "729019", "url": "https://it.wikipedia.org/wiki?curid=3196143", "title": "Hulhul\u00e9", "text": "Hulhul\u00e9 (\u0780\u07aa\u0785\u07aa\u078d\u07ac) \u00e8 un'isola situata nella parte settentrionale dell'atollo maldiviano di Atollo di Mal\u00e9.\nSu quest'isola si trovano l'Aeroporto Internazionale di Mal\u00e9 e alcuni importanti edifici, come la sede del Dipartimento di Meteorologia maldiviano. L'aeroporto \u00e8 meta di voli charter internazionali (per lo pi\u00f9 provenienti dall'Europa) ed \u00e8 utilizzato da diverse compagnie aeree importanti tra cui Emirates, Qatar Airways, Singapore Airlines, Malaysia Airlines e SriLankan Airlines; \u00e8 anche un'importante base per voli interni verso gli atolli maldiviani pi\u00f9 lontani, come quello di Laamu. Oltre ad ospitare un aeroporto di importanza nazionale ed internazionale, ad Hulhul\u00e9 si trova anche un terminal per idrovolanti, utilizzato da Trans Maldivian Airways.\nPrima che l'aeroporto fosse costruito, l'isola era abitata dal popolo aborigeno dei Giravaru. Poi, quando fu costruito, la popolazione fu costretta a stabilirsi a Mal\u00e9."}
{"id": "3196145", "revid": "1983214", "url": "https://it.wikipedia.org/wiki?curid=3196145", "title": "Territorialismo", "text": "Il territorialismo fu un movimento politico ebraico che reclamava la creazione di un territorio (o di territori) sufficientemente grande, non necessariamente nella Terra d'Israele e non necessariamente pienamente autonomo.\nSviluppo del territorialismo.\nPrima del 1905 alcuni leader sionisti presero in seria considerazione proposte relative alla creazione di uno stato ebraico in luoghi diversi dalla Palestina. \"Der Judenstaat\" di Theodor Herzl presentava argomentazioni a favore di uno stato ebraico o in Palestina, \"la nostra sempre indimenticabile casa storica\", o in Argentina, \"uno dei paesi pi\u00f9 fertili del mondo\". Molti dei gruppi sionisti socialisti erano pi\u00f9 territorialisti che sionisti, come il Partito sionista socialista operaio di Nachman Syrkin.\nLa Jewish Colonization Association, creata nel 1891 dal barone Maurice de Hirsch, era volta a facilitare l'emigrazione di massa degli Ebrei russi e da altri paesi europeo-orientali, insediandoli in colonie agricole o terre acquistate dal comitato, particolarmente in America del Nord e del Sud (specialmente in Argentina).\nNel 1903 i ministri del governo britannico suggerirono il Programma per l'Uganda Britannica, terra per uno stato ebraico in \"Uganda\" (in effetti nel moderno Kenya). Herzl inizialmente respinse l'idea, preferendo la Palestina, ma, dopo il pogrom di Chi\u0219in\u0103u dell'aprile 1903, present\u00f2 una controversa proposta al Sesto Congresso Sionista per esaminare l'offerta come misura temporanea per gli Ebrei russi in pericolo. Nonostante la sua natura emergenziale e temporanea, la proposta si rivel\u00f2 tuttavia fonte di molte divisioni, e la diffusa opposizione al piano fu dimostrata dall'abbandono in segno di protesta guidato dalla delegazione ebraica russa al Congresso. Pochi storici credono che tale progetto di insediamento avrebbe potuto attrarre gli immigranti, il sostegno finanziario ebraico, o l'appoggio politico internazionale. Poich\u00e9 vi era un forte sostegno da parte di alcuni membri della direzione sionista, tuttavia, la pace nel movimento fu conservata mediante la prassi parlamentare consolidata di votare per costituire un comitato incaricato di esaminare la possibilit\u00e0, che fu infine abbandonata solo nel 7\u00ba Congresso Sionista nel 1905.\nIn risposta a questa iniziativa, l'Organizzazione territorialista ebraica (\"Jewish Territorialist Organization\") guidata da Israel Zangwill si stacc\u00f2 dal movimento sionista. Tale organizzazione, poi sciolta nel 1925, tent\u00f2 poi di localizzare territori adatti all'insediamento ebraico in varie parti d'America (ad es. Galveston), Africa, Asia e Australia, ma con scarso successo.\nA parte la \"Jewish Territorialist Organization\", anche dentro l'URSS vi fu uno sforzo territorialista in Ucraina, in Crimea e poi in una regione che circonda il Birobid\u017ean, dove nel 1934 fu creata una Regione autonoma ebraica. L'Oblast' autonoma ebraica (russo: \u0415\u0432\u0440\u0435\u0301\u0439\u0441\u043a\u0430\u044f \u0430\u0432\u0442\u043e\u043d\u043e\u0301\u043c\u043d\u0430\u044f \u043e\u0301\u0431\u043b\u0430\u0441\u0442\u044c, \"Yevreyskaya avtonomnaya oblast\"; yiddish: \u05d9\u05d9\u05b4\u05d3\u05d9\u05e9\u05e2 \u05d0\u05d5\u05d5\u05d8\u05d0\u05b8\u05e0\u05d0\u05b8\u05de\u05e2 \u05d2\u05e2\u05d2\u05e0\u05d8, \"yidishe avtonome gegnt\"), compresa nel Circondario federale dell'Estremo Oriente, ha mantenuto lo status di oblast autonoma della Russia.\nDi fronte all'incombente genocidio nazista, nel 1935 Isaac Steinberg fond\u00f2 la Lega per la Terra Libera negli Stati Uniti. Questa organizzazione tent\u00f2, senza successo, di perseguire l'autonomia ebraica ottenendo una vasta porzione di territorio in aree scarsamente popolate in Ecuador, Australia o Suriname. Una delle iniziative pi\u00f9 note fu il Piano Kimberley, per acquisire terra in Australia. Dopo la fondazione dello Stato di Israele, nel 1948, Steinberg aveva criticato la politica esclusivista del governo sionista e continu\u00f2 i suoi tentativi di creare un insediamento ebraico non nazionalista in qualche altra regione del mondo. Dopo la morte di Steinberg nel 1957 la Lega per la Terra Libera fu guidata da Mordkhe Schaechter, che cambi\u00f2 gradualmente l'obiettivo dell'organizzazione verso finalit\u00e0 pi\u00f9 culturali.\nIl territorialismo nella cultura di massa.\nIl racconto poliziesco di storia alternativa del 2007 \"Il sindacato dei poliziotti yiddish\", dell'autore statunitense Michael Chabon, \u00e8 ispirato al Rapporto Slattery del 1939 e basato sull'ipotesi che, dopo la Seconda guerra mondiale, un insediamento temporaneo di lingua yiddish per esuli ebrei sia stato fondato in Alaska nel 1941, e che lo Stato di Israele sia stato distrutto nel 1948. Questo racconto pu\u00f2 essere considerato una storia alternativa d'impronta territorialista (bench\u00e9 lo scrittore non condivida l'ideologia di questo movimento)."}
{"id": "3196149", "revid": "1543377", "url": "https://it.wikipedia.org/wiki?curid=3196149", "title": "Spartak Fwtbol Klwb\u0131", "text": "Lo Spartak Semey Futbol Kluby, precedentemente conosciuto come Yelimay Semipalatinsk, \u00e8 una societ\u00e0 calcistica kazaka che milita nella massima serie del campionato di calcio kazako. Questa squadra ha raggiunto importanti traguardi: ha infatti vinto tre volte il campionato di calcio kazako nel 1994, 1995 e 1998.\nRosa attuale.\n \"(capitano)\""}
{"id": "3196151", "revid": "287204", "url": "https://it.wikipedia.org/wiki?curid=3196151", "title": "Morte di luned\u00ec", "text": "Morte di luned\u00ec \u00e8 il settimo libro delle avventure dell'antropologa forense Temperance Brennan, ideata dalla scrittrice statunitense Kathy Reichs e scritto nel 2004.\nTrama.\nTemperance Brennan si trova a Montr\u00e9al, Canada, per prendere parte come teste al processo \"P\u00e9tit\", ma le viene imposto dal suo capo, il Dottor LaManche, di occuparsi anche del ritrovamento di alcune ossa nel sotterraneo di una pizzeria. Dopo averle analizzate ed aver scoperto che sono resti umani recenti, nello specifico di tre giovani donne, e non fossili, iniziano le indagini.\nContemporaneamente ad esse, Tempe ha a che fare con le sue vicende personali. Apprende da Charbonneau che Ryan, il bel tenente dagli occhi azzurri di cui \u00e8 innamorata, \u00e8 stato visto in compagnia di una donna molto giovane e bella ed, oltre ad essere affranta e sconfortata per questo, ci sono la lontananza dalla figlia Katy e la repentina visita della sua amica Anne, in piena crisi matrimoniale, a renderla molto tesa. In particolare, l'improvvisa decisione di quest'ultima di andarsene, lasciando solo un biglietto senza alcuna spiegazione o recapito, caricher\u00e0 di tensione Tempe. Tensione che va ad aggiungersi a quella derivata dal caso a cui sta lavorando. I risultati dei test scientifici ordinati od eseguiti dalla Brennan, uniti alle risposte investigative, condurranno verso una realt\u00e0 inquietante: in un edificio abbandonato nella periferia di Montr\u00e9al, a Pointe-Sant Charles, un uomo, Neal Wesley Catts, che ha assunto l'identit\u00e0 di Stephen M\u00e9nard, suo conoscente e sosia, dopo averlo ucciso anni addietro, torturava e teneva in prigionia delle giovani ragazze. Quando Temperance e gli agenti riescono ad ottenere il mandato dal giudice e ad introdursi nell'edificio, trovano l'aguzzino privo di vita e, nel seminterrato, due ragazze nude ed incatenate e circondate da vari oggetti di tortura. Una delle due \u00e8 Anique Pomerleau, vista durante il primo sopralluogo in quel luogo e durante il colloquio della Brenna e Ryan con il presunto M\u00e9nard. Dopo averle liberate, le fanno ricoverare all'ospedale, ma qualche giorno dopo scappano. Temperance \u00e8 nel suo studio che cerca di studiare qualche articolo di giornale, qualche documento scientifico ed i video girati da Catts, per trovare ulteriori spiegazioni, quando riceve la telefonata di Anique, che le chiede di presentarsi all'edificio abbandonato di Rue de S\u00e9bastopol da sola. Proprio quando la protagonista \u00e8 indecisa su come agire, squilla nuovamente il telefono e dall'altro capo c'\u00e8 Anne, la sua amica. Dopo averla recuperata presso un convento vicino all'Istituto, le due si dirigono a Pointe-Sant Charles. Scopriranno a loro spese, che la telefonata di Anique era una trappola. La ragazza \u00e8 affetta dalla Sindrome di Stoccolma e dopo vari anni di prigionia, aveva iniziato a partecipare attivamente alle torture nei confronti delle ragazze che Catts rapiva. Solo l'arrivo di Ryan e degli altri agenti riesce ad evitare che Tempe e la sua amica Anne, finiscano bruciate vive nell'edificio di Rue de S\u00e8bastopol. Qualche giorno dopo, Anne decide di tornare dal marito e l'agente della SUQ si presenta a casa di Tempe con la giovane donna con cui era stato visto dai suoi colleghi. Brennan apre la porta stizzita ed irritata, ma quando Ryan le presenter\u00e0 Lily, sua figlia, tutto prender\u00e0 una piega diversa.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni delladottoressa."}
{"id": "3196157", "revid": "155634", "url": "https://it.wikipedia.org/wiki?curid=3196157", "title": "Porto di Ripa Grande e arsenale pontificio", "text": "Il porto di Ripa Grande era il porto fluviale di Roma, appena a valle dell'antico \"Pons Sublicius\", dove venivano movimentate le merci che risalivano e discendevano il Tevere verso l'approdo di Fiumicino.\nLa costruzione dei muraglioni ne ha cancellato l'esistenza e le funzioni, mantenendone traccia solo nella toponomastica (si chiama porto di Ripa Grande, infatti, il tratto di lungotevere che corre lungo il San Michele, e via del Porto, la stretta strada che dal Tevere va verso Santa Cecilia e Santa Maria dell'Orto) e nelle due rampe di accesso alla banchina del fiume.\nIl porto.\nIn epoca romana, il porto marittimo di Roma era Ostia. Le merci destinate alla citt\u00e0 risalivano poi il Tevere, lungo il quale erano collocati vari approdi, specializzati per funzioni.\nL'emporio fluviale generale era allocato sulla riva sinistra del fiume, dall'attuale rione Testaccio, dove sono ancora visibili tracce della \"Porticus Aemilia\" e dell\"'Emporium\", fin sotto il colle Aventino, che infatti in epoca imperiale era intensivamente popolato.\nLa zona portuale non smise mai completamente di funzionare neppure alla fine dell'impero e durante il medioevo, come approdo per i pellegrini e per le merci. Continuarono dunque ad esservi attive strutture artigianali (carpenteria, rimessaggio, costruzioni di servizio ecc.) e strutture militari dedicate al traffico fluviale e al suo controllo fiscale.\nIl porto fluviale di Ripa Grande, che era il principale approdo del Tevere, ma assai meno monumentale di quello di Ripetta, fu ricostruito nel XVII secolo di fronte all'antico Emporio, dall'altra parte del Tevere e un po' pi\u00f9 a monte della precedente localizzazione, appena all'interno della porta Portuense (che era stata arretrata).\nL'arsenale.\nLe attivit\u00e0 di costruzione di naviglio militare erano esistite attorno al porto di Ripa fino al XVI secolo, connesse alle guerre con l'Impero ottomano. Dopo la battaglia di Lepanto, invece, le attivit\u00e0 portuali ebbero soprattutto carattere commerciale (e quindi di manutenzione e attrezzaggio del naviglio, attivit\u00e0 doganali e simili).\nSubito fuori porta Portese papa Clemente XI fece costruire il nuovo arsenale pontificio, destinato alla manutenzione del naviglio fluviale, ma anche del naviglio commerciale papale. La localizzazione subito fuori della cinta daziaria era dovuta appunto alla scelta di ridurre la pressione fiscale su materiali utilizzati a questo scopo. La costruzione, di cui non si conosce l'architetto, fu concepita in analogia all'arsenale di Civitavecchia, affidato a Gianlorenzo Bernini e portato a termine da Carlo Fontana cinquant'anni prima, e realizzata tra il 1714 e il 1715, su scala ridotta rispetto a quello, dovendo assolvere a funzioni pi\u00f9 limitate.\nLa struttura continu\u00f2 a funzionare fino alla fine del XIX secolo quando, con la costruzione dei muraglioni sul Tevere, tutte le attivit\u00e0 legate al fiume furono abbandonate. Del porto rest\u00f2 memoria soltanto nelle due rampe che scendono al fiume sotto il San Michele. A queste attivit\u00e0 era legato un tessuto di servizi, come gli uffici e la caserma della dogana, e di produzioni artigianali specializzate (corde, carpenteria ecc.) delle quali oggi resta traccia solo nel nome di una trattoria accanto alla porta.\nL'ex Arsenale clementino pontificio sar\u00e0 oggetto di lavori di riqualificazione allo scopo di tramutarlo in uno spazio culturale e sede della fondazione Quadriennale di Roma, gi\u00e0 sita a Villa Carpegna.\nCollegamenti esterni.\nArsenale pontificio, la rinascita sulla riqualificazione della zona"}
{"id": "3196161", "revid": "1442080", "url": "https://it.wikipedia.org/wiki?curid=3196161", "title": "Verizon Tennis Challenge 1998 - Singolare", "text": "Il singolare del torneo di tennis Verizon Tennis Challenge 1998, facente parte dell'ATP Tour, ha avuto come vincitore Pete Sampras che ha battuto in finale Jason Stoltenberg 6-7(2), 6-3, 7-6(4)."}
{"id": "3196172", "revid": "287204", "url": "https://it.wikipedia.org/wiki?curid=3196172", "title": "Giovanni Del Lungo", "text": "Biografia.\nOttavo ed ultimo figlio del dantista Isidoro Del Lungo e di Eduvige Mazzanti. Trascorse l'infanzia e la giovinezza a Firenze. Negli anni venti lo ritroviamo negli Stati Uniti d'America. \nQui Giovanni Del Lungo mise a frutto soprattutto le competenze letterarie che gli derivavano dal padre e dalla famiglia. Cominci\u00f2 a lavorare nel cinema e prima del 1930 collaborava con la Metro Goldwyn Mayer, impegnato nella traduzione dall'inglese all'italiano di copioni cinematografici per le allora iniziali attivit\u00e0 di doppiaggio, insieme ad altri collaboratori di origine italiana, come ad esempio Virgilio Lilli. Nel 1933 la MGM apr\u00ec uno stabilimento a Roma per il doppiaggio dei suoi film in italiano e ne affid\u00f2 la guida ad una \u00e9quipe di esperti sotto la direzione di Augusto Galli e della moglie Rosina Fiorini. Giovanni Del Lungo vi lavor\u00f2 come dialoghista assieme a Maria Antinori ed ebbe studio a Roma in Via Margutta fino alla morte."}
{"id": "3196181", "revid": "767487", "url": "https://it.wikipedia.org/wiki?curid=3196181", "title": "A Trap for Santa Claus", "text": "A Trap for Santa Claus (o \"A Trap for Santa\") \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film usc\u00ec nelle sale il 20 dicembre 1909.\nTrama.\nI bambini, per vedere Babbo Natale, gli piazzano una trappola alla finestra, visto che la casa non \u00e8 fornita di camino. Nella trappola cadr\u00e0 il loro padre, che ha abbandonato la famiglia ma che ora torna, dopo aver saputo che la moglie \u00e8 l'erede di un ricco patrimonio.\nProduzione.\nIl film fu prodotto dalla Biograph Company e venne girato a Fort Lee nel New Jersey.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 20 dicembre 1909.\nCopie della pellicola sono conservate negli archivi della Library of Congress e al Worldview Entertainment (Paul Killiam collection). Il 20 novembre 2001, \u00e8 stato distribuito negli USA dalla Kino International in un DVD dedicato a film natalizi, dal titolo \"A Christmas Past - (1901-1925)\", 121 minuti per nove film muti."}
{"id": "3196191", "revid": "438678", "url": "https://it.wikipedia.org/wiki?curid=3196191", "title": "Invariante (informatica)", "text": "In informatica, un predicato \u00e8 detto invariante per una sequenza di operazioni quando il predicato risulta vero prima e dopo dell'esecuzione della sequenza.\nSebbene i programmi per computer sono principalmente specificati in termini di cosa cambia, \u00e8 ugualmente importante sapere o specificare le invarianti del programma.\nLa teoria di ottimizzazione dei compilatori, la metodologia di programmazione per contratto e i metodi formali per determinare la correttezza di un programma tengono conto delle invarianti.\nI programmatori spesso fanno uso di asserzioni nel loro codice per rendere espliciti gli invarianti.\nAlcuni linguaggi ad oggetti hanno una sintassi speciale per specificare le invarianti di classe."}
{"id": "3196193", "revid": "54354", "url": "https://it.wikipedia.org/wiki?curid=3196193", "title": "Programmazione per contratto", "text": ""}
{"id": "3196206", "revid": "767487", "url": "https://it.wikipedia.org/wiki?curid=3196206", "title": "In a Hempen Bag", "text": "In a Hempen Bag \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film - girato a Edgewater, New Jersey - usc\u00ec nelle sale cinematografiche USA il 16 dicembre 1909.\nTrama.\nUna donna decide di ammazzare il gatto di casa chiudendolo in una borsa e affidandola al giardiniere per buttarla nel fiume. I bambini, che scoprono l\u00ec dentro il loro gatto prigioniero, lo liberano mentre la bambinaia che \u00e8 stata licenziata perch\u00e9 beveva, decide di vendicarsi, mettendo il neonato nella borsa. Il vecchio giardiniere, che \u00e8 sordo, non si accorge di nulla e va al fiume con la borsa. Sulla strada incontra alcuni monelli che gli chiedono la borsa per esercitarsi a sparare. A casa, la madre si accorge della sparizione del bambino e, intuendo quello che \u00e8 accaduto, si precipita al fiume per fermare il giardiniere.\nTrama completa di \"Moving Picture World synopsis\" in su IMDb\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 139 metri - usc\u00ec nelle sale statunitensi il 16 dicembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, il drammatico \"The Test\"."}
{"id": "3196208", "revid": "1573940", "url": "https://it.wikipedia.org/wiki?curid=3196208", "title": "Tuloma", "text": "La Tuloma () \u00e8 un fiume della Russia europea settentrionale (oblast' di Murmansk), tributario del mare di Barents.\nHa origine dal lago Notozero, nella parte nordoccidentale della penisola di Kola; scorre per circa 60 chilometri con direzione mediamente nordorientale, sfociando successivamente nel golfo di Kola (insenatura del mare di Barents). Il suo maggiore affluente \u00e8 la \"Pe\u010da\", proveniente dalla destra idrografica.\nIl regime del fiume \u00e8 caratterizzato da minimi di portata invernali e massimi tardo-primaverili ed estivi, nel periodo compreso fra maggio e settembre; le acque sono gelate nel periodo che va da dicembre a maggio.\nIl fiume, nonostante la sua lunghezza relativamente ridotta, incontra alcuni importanti centri urbani lungo il suo corso: fra i maggiori sono Verchnetulomskij, Murma\u0161i e Kola, mentre presso la sua foce si trova la citt\u00e0 di Murmansk.\nPresso Verchnetulomskij, nell'alto corso, la Tuloma \u00e8 stata sbarrata a fini idroelettrici, originando il vasto (745\u00a0km\u00b2) bacino artificiale di Verchnetulomskij; un altro sbarramento pi\u00f9 piccolo \u00e8 presente nel basso corso."}
{"id": "3196210", "revid": "15756", "url": "https://it.wikipedia.org/wiki?curid=3196210", "title": "Astrazione Povera", "text": "L'Astrazione Povera \u00e8 un movimento artistico teorizzato dal critico Filiberto Menna nei primi anni ottanta.\nAstrazione Povera.\nIl movimento dell'Astrazione Povera segue la \"linea minimale\" di pittura come riduzione: l'attenzione degli artisti si concentra sul tentativo di operare una riduzione linguistica nei mezzi utilizzati, esplicitando il processo di costruzione dell'opera d'arte.\nIn questo senso, l'accezione solo apparentemente negativa del termine Astrazione Povera si comprende a pieno nel fare artistico essenziale, costruito con gli attrezzi minimi assolutamente indispensabili per intraprendere la costruzione di una nuova immagine del reale.\nPer questa ragione, l'Astrazione Povera si contrappone in maniera netta agli orientamenti allora dominanti del Post-moderno e della Transavanguardia basati su una pittura impostata sul pieno, sull'ingombro, sulla sovrabbondanza dei colori, della materia, della narrazione e dell'espressione.\nIn questo movimento, l'opera non \u00e8 il luogo della citazione, della fabula o dell'espressivit\u00e0 immediata del soggetto, ma il punto di arrivo di uno spostamento di accento dalla dominante semantica a quella sintattica del linguaggio pittorico.\nAllo slogan Lyotardiano, secondo cuiemblema del risorgimento pittorico post-moderno maturato alla fine degli anni settanta, secondo cui \"si pu\u00f2 leggere tutto e in tutte le maniere\", questo movimento contrappone una pi\u00f9 acuta coscienza del limite e la esigenza di realizzare delle forme che hanno innanzitutto valore per s\u00e9 stesse.L'attenzione degli artisti si concentra ancora una volta , sulla relazione dei segni tra loro, il procedimento si orienta verso un esito ravvicinato, concreto, a portata di mano, ma allo stesso tempo non interamente prevedibile rispetto all'idea di partenza. La pratica dell'arte sembra restituire, cos\u00ec, valore a una qualche intenzionalit\u00e0 progettuale, coinvolgendo di nuovo la questione del futuro, sia pure un futuro talmente ravvicinato da identificarsi semplicemente con l'esito del procedimento formativo. Gli artisti pongono come un fatto assolutamente prioritario i problemi del linguaggio e al loro interno la questione dell'opera come un evento di ordine costruttivo. Il loro lavoro si nutre principalmente di una intenzionalit\u00e0 progettuale che vuole evitare anzitutto ogni facilit\u00e0 espressiva, qualsiasi suggestione narrativa, senza cedere per altro ad una idea di astrazione tradizionale.\nEssi si contrappongono, perci\u00f2 alla pittura che fa affidamento sul pieno, materica, narrativa, muovendo da un atteggiamento preliminare di sottrazione, di riduzione linguistica, spinta in qualche caso fino all'azzeramento. Questi artisti sembrano affermare che il meno \u00e8 il pi\u00f9, ci\u00f2 che conta non \u00e8 il pieno, ma, appunto il vuoto, la sensazione concava per indicare una condizione propizia all'esercizio della mente che pensa se stessa, sicch\u00e9 l'esperienza dell'arte \u00e8 vissuta come una pratica iniziatica, in cui non manca neppure una componente ascetica.\nI principali artisti che hanno fatto parte del movimento Astrazione Povera sono Gianni Asdrubali, Antonio Capaccio, Mimmo Grillo, Bruno Querci, Lucia Romualdi, Mariano Rossano, Rocco Salvia. Annibel Cunoldi, Sergio Lombardo (con la sua Pittura Stocastica)."}
{"id": "3196211", "revid": "15756", "url": "https://it.wikipedia.org/wiki?curid=3196211", "title": "Messy Little Raindrops", "text": "Messy Little Raindrops \u00e8 il secondo album della cantante pop britannica Cheryl, pubblicato il 1\u00ba novembre 2010 nel Regno Unito dall'etichetta discografica Fascination. Nel resto d'Europa \u00e8 stato pubblicato poche settimane pi\u00f9 tardi. \u00c8 stato il secondo album consecutivo dell'artista a raggiungere la vetta della classifica britannica, vendendo 105.000 copie nella sua prima settimana di vendite.\nL'album \u00e8 stato registrato a Los Angeles e a Londra. La cantante ha lavorato principalmente con Wayne Wilkins, che ha prodotto il primo singolo da solista della cantante, \"Fight for This Love\". L'album presenta delle sonorit\u00e0 pi\u00f9 orientate al genere dance pop rispetto al precedente, che si avvicinava pi\u00f9 all'R&amp;B.\n\u00c8 stato preceduto dal singolo \"Promise This\", messo in commercio la settimana precedente, che ha raggiunto al numero uno sia nel Regno Unito che in Irlanda. Come secondo singolo \u00e8 stato messo in commercio il brano \"The Flood\", a gennaio 2011.\nContesto.\nL'album \u00e8 stato registrato in seguito al divorzio della cantante dal calciatore Ashley Cole e dopo aver contratto ed essere guarita dalla malaria. L'album \u00e8 stato perlopi\u00f9 registrato a Los Angeles, mentre la cantante si stava recuperando dalla malattia. \u00c8 stato per la maggior parte prodotto da Wayne Wilkins, produttore di due tracce del precedente album della cantante, la quale ha inoltre scritto alcune tracce insieme a will.i.am, il principale produttore del precedente \"3 Words\", e con Starsmith, Al Shux e Free School. \"Messy Little Raindrops\" include contributi vocali di August Rigo, Dizzee Rascal, Travie McCoy e will.i.am.\nLa copertina dell'album \u00e8 stata presentata al pubblico il 14 ottobre 2010. Su di essa, la cantante indossa un abitino rosa chiaro e arancione e degli stivali leopardati. Il nome dell'album e quello della cantante sono scritti in arancione. Nella versione europea del disco, la scritta che identifica crediti e titolo dell'opera \u00e8 di colore rosa e il nome della cantante \u00e8 in posizione differente rispetto alla versione britannica.\nStili.\n\"Promise This\", il primo singolo estratto dall'album, compare come prima traccia. Prodotta da Wayne Wilkins, \u00e8 stata descritta come \"una canzone upbeat, pop con pi\u00f9 elementi dance delle canzoni precedentemente pubblicate.\" I tabloid hanno ipotizzato che il testo della canzone fosse basato sul divorzio dal calciatore Ashley Cole, e su come il suo amico ballerino Derek Hough l'avesse aiutata mentre soffriva a causa della malaria. La canzone \u00e8 seguita da \"Yeah Yeah\", che \u00e8 stata prodott da Starsmith e include un pezzo cantato dal rapper Travie McCoy. \u00c8 stata definita \"una traccia influenzata dall'house\" ed \u00e8 stata comparata alle canzoni presenti nell'album \"Confessions on a Dancefloor\" di Madonna. \"Live Tonight\", prodotta da will.i.am, \"s'allontana dallo stile dance e allude allo stile degli U2 e dei Queen.\" La quarta traccia dell'album e secondo singolo estratto, \"The Flood\", \u00e8 stata descritta dalla rivista \"X\" come \"un natalizio racconto strappalacrime massiccio, pieno di carica sulle macerie, sull'affogamento e sul disastro naturale dell'amore.\"\nLa quinta traccia, \"Amnesia\", un inedito prodotto da Wayne Wilkins e Steve Kipner, \u00e8 stata ritenuta dal Daily Mail \"un'agitata traccia di musica elettronica con un sound orientale.\" \"Everyone\", anch'essa prodotta da Wayne Wilkins, include un contributo vocale dal rapper Dizzee Rascal e offre \"uno serio e profondo miglioramento del morale.\" \"Raindrops\" \u00e8 una ballata prodotta da Free School nella quale si possono udire \"chitarre e tintinnii nei quali Cheryl cerca disperatamente amore.\" \"Hummingbird\" \u00e8 stata co-scritta e prodotta da Al Shux. \"Better to Lie\" \u00e8 stata prodotta da J. R. Rotem e include contributi vocali da parte di August Rigo. \"Let's Get Down\" \u00e8 una traccia prodotta da will.i.am, nella quale egli canta anche. \u00c8 ritenuta \"una festosa traccia amata soprattutto i venerd\u00ec sera.\" \"Happy Tears\" \u00e8 \"una canzone pop basata sulla musica acustica,\" che, secondo i tabloid, \u00e8 sempre ispirata al divorzio. \u00c8 stata prodotta da Wayne Wilkins. L'ultima traccia dell'album, \"Waiting\", \u00e8 \"una canzone da discoteca che contiene elementi dalla canzone \"A Thousand Miles\" di Vanessa Carlton.\" Alla scrittura di questo brano ha partecipato la cantante statunitense Kelis ed \u00e8 stata prodotta da Free School.\nCritica.\n\"Daily Mail\" ha valutato l'album con tre stelle su cinque; nell'articolo dedicato al disco \u00e8 stata elogiata la voce della cantante, ma \u00e8 stato aggiunto anche che \"Cheryl sta soffrendo una crisi d'identit\u00e0, \u00e8 come se si sforzasse di cercare un ruolo da solista per se stessa.\" Anche \"Daily Mirror\" gli ha dato tre stelle, notando un miglioramento rispetto al precedente \"3 Words\" e anche una certa determinazione da parte della cantante. La critica di Tom Hocknell di BBC Music \u00e8 stata positiva, avendo ritenuto \"Messy Little Raindrops\" \"un buon album pop sempre piacevole.\" Ha ricevuto solo due stelle da Andy Gill di \"The Independent\". Ha scritto che \"Cheryl scava di pi\u00f9 tra le sue esperienze in \"Messy Little Raindrops\"; tristemente, buona parte dell'album include i noiosi argomenti amorosi che caratterizzavano il precedente, con pochissime canzoni che ci parlano della sua pi\u00f9 traumatica malattia.\" Maddy Costa di \"The Guardian\" ha scritto che \"essendo un membro di uno dei girl group che guardano pi\u00f9 avanti del XXI secolo (le Girls Aloud), \"Messy Little Raindrops\" suona piuttosto datato.\""}
{"id": "3196212", "revid": "767487", "url": "https://it.wikipedia.org/wiki?curid=3196212", "title": "The Slave", "text": "The Slave \u00e8 un cortometraggio muto del 1909 scritto e diretto da David W. Griffith.\nTrama.\nNerada, una bellissima giovane romana si mantiene pura disdegnando le offerte di un ricco patrizio, preferendogli il povero scultore Alachus. I due vivono felici ma, un giorno, il loro figlioletto si ammala gravemente per gli stenti.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale statunitensi il 29 luglio 1909.\nNon si conoscono copie esistenti della pellicola."}
{"id": "3196217", "revid": "339392", "url": "https://it.wikipedia.org/wiki?curid=3196217", "title": "National Centers for Disease Control", "text": ""}
{"id": "3196222", "revid": "767487", "url": "https://it.wikipedia.org/wiki?curid=3196222", "title": "The Test (film 1909)", "text": "The Test \u00e8 un cortometraggio muto del 1909 diretto da David W. Griffith.\nTrama.\nHarry deve partire per un viaggio di lavoro. Lasciando la mogliettina, la rassicura sul suo amore, dicendole che porter\u00e0 sempre con s\u00e9 la sua foto. Per metterlo alla prova, Bessie gli sottrae la foto e quando lui le scrive una lettera dove le dice che sta guardando il suo ritratto, Bessie ha buon gioco nello sbugiardarlo. Harry guarda dentro la valigia e si accorge che la foto \u00e8 sparita. Gli viene per\u00f2 l'idea di telegrafare a sua madre per farsi mandare la foto della moglie. Pu\u00f2 cos\u00ec dimostrare a Bessie la sua innocenza e il suo amore.\nTrama di \"Moving Picture World synopsis\" in su IMDb\nProduzione.\nProdotto dalla Biograph Company, il film - un cortometraggio di sei minuti - fu girato a Coytesville, New Jersey.\nDistribuzione.\nDistribuito dalla Biograph Company, il film usc\u00ec nelle sale cinematografiche statunitensi il 16 dicembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio di Griffith, \"In a Hempen Bag\".\nCopie del cortometraggio sono conservate negli archivi della Library of Congress e del Museum of Modern Art."}
{"id": "3196223", "revid": "104265", "url": "https://it.wikipedia.org/wiki?curid=3196223", "title": "Asseliano", "text": "Nella scala dei tempi geologici l'Asseliano \u00e8 il primo dei quattro piani in cui \u00e8 suddiviso il Cisuraliano, la prima delle tre epoche che costituiscono il periodo Permiano.\nL'Asseliano va da 299,0 \u00b1 0,8 a 294,6 \u00b1 0,8 Milioni di anni fa (Ma);\n\u00e8 preceduto dallo Gzheliano (ultimo piano del Carbonifero) e seguito dal Sakmariano.\nEtimologia.\nIl piano Asseliano fu introdotto nella letteratura scientifica nel 1954 dallo stratigrafo russo V.E. Ruzhenchev che lo differenzi\u00f2 dall'Artinskiano, che fino a quel momento comprendeva la maggior parte del Permiano Inferiore.\nIl nome Asseliano deriva dal fiume Assel, che scorre nei monti Urali del Kazakistan.\nDefinizioni stratigrafiche e GSSP.\nLa base dello piano Asseliano \u00e8 posizionata allo stesso livello di quella del Cisuraliano e dell'intero Permiano.\n\u00c8 definita dall'orizzonte stratigrafico in cui fa la prima comparsa il conodonte \"Streptognathodus isolatus\" negli strati fossili.\nIl limite superiore dell'Asseliano (nonch\u00e9 base del successivo Sakmariano) \u00e8 fissato alla prima comparsa del conodonte \"Streptognathodus postfusus\".\nGSSP.\nIL GSSP, il profilo stratigrafico di riferimento della Commissione Internazionale di Stratigrafia, fu proposto da Davydov ed \u00e8 localizzato nella valle del fiume Aidaralash, presso Aqt\u00f6be, nei monti Urali del Kazakistan.\nSuddivisioni.\nIl piano Asseliano contiene cinque biozone di conodonti:"}
{"id": "3196224", "revid": "179980", "url": "https://it.wikipedia.org/wiki?curid=3196224", "title": "Juan Jos\u00e9 Borrelli", "text": ""}
{"id": "3196229", "revid": "120531941", "url": "https://it.wikipedia.org/wiki?curid=3196229", "title": "Nicola Mameli", "text": "Biografia.\nNacque a Genova da Giorgio e Adelaide Zoagli, della famiglia aristocratica genovese degli Zoagli.\nStudioso di filosofia fin da adolescente, Nicola Mameli partecip\u00f2 attivamente alle ultime lotte risorgimentali italiane. Nel 1860, durante la Spedizione dei Mille, combatt\u00e9 come capitano nella battaglia del Volturno; nel 1866, durante la terza guerra d'indipendenza italiana, si arruol\u00f2 nel Corpo Volontari Italiani agli ordini di Giuseppe Garibaldi e come tenente del 1\u00ba Reggimento fu ferito nel corso della battaglia di Monte Suello del 3 luglio.\nNel 1882 fu eletto deputato per la Sinistra nel collegio di Voltri, dove ricopr\u00ec anche la carica di sindaco. Raccolse e custod\u00ec i manoscritti del fratello Goffredo.\nIl 18 maggio 1904 fu fondata a Genova Voltri la \"Societ\u00e0 Sportiva Nicola Mameli\" in suo onore."}
{"id": "3196231", "revid": "123646997", "url": "https://it.wikipedia.org/wiki?curid=3196231", "title": "Els L\u00edmits", "text": "Els L\u00edmits (nome non ufficiale in spagnolo \"Los L\u00edmites\", in francese \"Les Limites\") \u00e8 una frazione di 250 abitanti del comune spagnolo di La Jonquera, in provincia di Girona, Catalogna.\nGeografia.\nEls L\u00edmits \u00e8 urbanisticamente contiguo con il comune francese di Le Perthus, condividendone anche buona parte della strada principale, divisa fra le due nazioni. Grazie ad un accordo tra Francia e Spagna le forze di polizia dei due Paesi possono circolare liberamente e intervenire nella frazione e nel comune adiacente. \nIl paese dista 5\u00a0km da La Jonquera, 27\u00a0km da Figueres, 35\u00a0km da Perpignano, 63\u00a0km da Gerona, 160\u00a0km da Barcellona. \nStoria.\nNella parte rimasta alla Spagna del comune di El Pert\u00fas dopo la Pace dei Pirenei del 1659 che concluse la Guerra franco-spagnola, si incominci\u00f2 a sviluppare Els L\u00edmits come luogo per il commercio tra Francia e Spagna; legale e anche illegale con il contrabbando, durante la Guerra civile spagnola fu luogo di passaggio per gli aiuti francesi ai repubblicani spagnoli e agli anarchici concentrati in Catalogna e fu il principale luogo di fuga degli sfollati e degli antifascisti dopo la caduta della Seconda repubblica spagnola e l'inizio della dittatura di Francisco Franco.\nCon l'apertura della Autopista AP-7 nel 1969 la sua importanza come paese di confine cominci\u00f2 a decadere.\nCon l'ingresso della Spagna nella Comunit\u00e0 Economica Europea (ora Unione europea) nel 1986 e l'adesione agli accordi di Schengen nel 1995 e l'adesione alla zona Euro di Spagna e Francia l'importanza di Els L\u00edmits \u00e8 diminuita, anche se tuttora rimane il valico pi\u00f9 importante tra Francia e Spagna nei Pirenei orientali, utilizzato soprattutto dai turisti francesi diretti a Barcellona e in Costa Brava.\nCultura.\nLinguistica.\nLa popolazione parla il catalano ma parla correntemente lo spagnolo e capisce o parla il francese.\nMonumenti e luoghi d'interesse.\nIl monumento pi\u00f9 rilevante della cittadina \u00e8 la Chiesa dedicata alla Vergine di Fatima (\"Esgl\u00e9sia de la Verge de F\u00e0tima\")."}
{"id": "3196236", "revid": "767487", "url": "https://it.wikipedia.org/wiki?curid=3196236", "title": "Maze (gruppo musicale)", "text": "Maze, \u00e8 una band di genere Soul/R &amp; B conosciuta anche come Maze featuring Frankie Beverly. Questa band \u00e8 stata istituita in California nei primi anni 70.\nStoria del gruppo.\nIl gruppo pu\u00f2 essere considerato come progetto del musicista Frankie Beverly in quanto \u00e8 cantautore, produttore discografico, arrangiatore, cantante, chitarrista e tastierista della band.\nDopo aver registrato alcuni brani di poco successo, la band firm\u00f2 un contratto discografico con la Capitol Records (1976) e pubblic\u00f2 nel 1977 il suo primo vero album intitolato \"Maze Featuring Frankie Beverly\" e il successo fu immediato con i brani \"Happy Feelins\",\"While I'm Alone\" e \"Lady of Magic\" che consentirono ai Maze di vincere il loro primo disco d'oro.Hanno avuto successo anche con gli album Golden Time of Day (1978), Inspiration (1979) e Joy and Pain (1980).\nNel 1980 registrarono anche il loro primo album live:Live in New Orleans,(tre quarti del quale registrati fra il 14-15 novembre 1980 al Saenger Theatre)da cui vennero estratti i singoli \"Running Away\", \"Before I Let Go\" e \"We Need Love To Live\".A quel punto la band si era creata una reputazione anche nel Regno Unito.\nNel 1989 hanno firmato un contratto con la Warner Bros. e pubblicato l'album Silky Soul (1989) e Back to Basics (1993).I due album hanno ottenuto lo status di disco d'oro.\nNel marzo 1985 hanno pubblicato l'album Can't Stop the Love che conteneva la prima hit R &amp; B del gruppo ovvero \"Back In Stride\".\nNel mese di ottobre 2004, \"Twilight\" \u00e8 apparso nel videogioco, Grand Theft Auto: San Andreas, nella stazione radio funk Bounce FM.\nI Maze sono continuamente in tour in tutta europa cos\u00ec come negli Stati Uniti."}
{"id": "3196244", "revid": "729019", "url": "https://it.wikipedia.org/wiki?curid=3196244", "title": "Centrale nucleare di Berkeley", "text": "La centrale nucleare di Berkeley \u00e8 un impianto di produzione elettrica situata presso Berkeley, localit\u00e0 del Regno Unito nella contea inglese del Gloucestershire.\nL'impianto \u00e8 composto da due reattori Magnox da 276MW di potenza netta, chiusi alla fine degli anni 1990."}
{"id": "3196245", "revid": "287204", "url": "https://it.wikipedia.org/wiki?curid=3196245", "title": "Olympique de Marseille 1992-1993", "text": "Questa voce raccoglie le informazioni riguardanti lOlympique de Marseille nelle competizioni ufficiali della stagione 1992-1993.\nMaglie e sponsor.\nLo sponsor tecnico della stagione 1992-1993 \u00e8 Adidas, mentre gli sponsor ufficiali sono Eurest per il campionato e TF1 per la Coppa di Francia. Tutti i motivi introdotti nella stagione precedente (divisa interamente bianca con tre strisce oblique azzurre nella parte superiore sinistra della maglia e inferiore destra dei calzoncini) vengono confermati.\nOrganigramma societario.\nArea direttiva\nArea tecnica"}
{"id": "3196254", "revid": "729019", "url": "https://it.wikipedia.org/wiki?curid=3196254", "title": "Centrale nucleare di Bradwell", "text": "La centrale nucleare di Bradwell \u00e8 un impianto di produzione elettrica situata presso Bradwell, localit\u00e0 del Regno Unito nella contea inglese dell'Essex.\nL'impianto \u00e8 composto da due reattori Magnox da 246MW di potenza netta, chiusi nel 2002."}
{"id": "3196262", "revid": "363629", "url": "https://it.wikipedia.org/wiki?curid=3196262", "title": "Societ\u00e0 Industrie Elettroniche", "text": "La SIEL, acronimo di Societ\u00e0 Industrie Elettroniche, era un'azienda che produceva sintetizzatori e strumenti musicali a tastiera dislocata nelle Marche, ad Acquaviva Picena in provincia di Ascoli Piceno.\nStoria.\nLa nascita della SIEL \u00e8 da inscrivere nel contesto industriale dello strumento musicale, sviluppatosi nelle Marche tra gli anni '50 e gli anni '80, con industrie come Farfisa, Crumar, Elka, Bontempi, Eko, Welson, LOGAN Electronics S.r.l, CRB elettronica, Elgam, GEM.\nNel 1967 il torinese Carlo Lucarelli si trasferisce nelle Marche per lavorare come progettista elettronico alla \"Farfisa\" dove lavorer\u00e0 fino al 1976, anno in cui lascia la ditta per mettersi in proprio.Fonda cos\u00ec, ad Acquaviva Picena, un'impresa per la progettazione e la produzione di strumenti musicali elettronici: la S.I.EL. Spa.\nNel 1987 la SIEL realizza una joint-venture con la Roland Corporation di Osaka, diventando cos\u00ec la Roland Europe S.p.a.\nStrumenti.\nLa gamma di prodotti della SIEL si compone principalmente di sintetizzatori analogici.\nAlcuni di questi sono: Cruise, Orchestra, Orchestra 2, DK-70, Ex-80, DK-80, Expander, Opera 6, DK-600, Dk-700, Kiwi, hb 49.\nHa anche prodotto alcuni accessori per il Commodore 64: interfaccia MIDI, tastiera musicale CMK-49, sintetizzatore Sound Buggy."}
{"id": "3196265", "revid": "729019", "url": "https://it.wikipedia.org/wiki?curid=3196265", "title": "Centrale nucleare di Dounreay", "text": "La centrale nucleare di Dounreay \u00e8 un impianto di produzione elettrica britannico situato presso Dounreay, nelle Highland, in Scozia, in un ex aeroporto militare.\nL'impianto \u00e8 composto da due reattori FBR da 245MW di potenza netta, chiusi nel 1994."}
{"id": "3196269", "revid": "486946", "url": "https://it.wikipedia.org/wiki?curid=3196269", "title": "Nasa Krila Zemun", "text": ""}
{"id": "3196274", "revid": "216401", "url": "https://it.wikipedia.org/wiki?curid=3196274", "title": "Campionati del mondo di mountain bike marathon 2003", "text": ""}
{"id": "3196279", "revid": "287204", "url": "https://it.wikipedia.org/wiki?curid=3196279", "title": "Fudbalski klub Na\u0161a Krila Zemun", "text": "Il Na\u0161a Krila Jugoslovenskog Ratnog Vazduhoplovstvo, comunemente noto come Na\u0161a Krila Zemun, fu una societ\u00e0 calcistica, con sede a Zemun, nata nel 1947 per mano dell'Aeronautica militare jugoslava e sciolta nel 1950. Durante la sua breve esistenza ha partecipato due volte alla Prva liga, il massimo campionato jugoslavo, nelle stagioni 1948-49 (5\u00ba posto) e 1950 (6\u00ba posto). Nella Coppa jugoslava \u00e8 riuscita a raggiungere per due volte la finale, in entrambi i casi perse la partita (nel 1947 perse 2-0 contro il Partizan e nel 1949 perse 3-2 contro la Stella Rossa), inoltre nel 1948 raggiunse le semifinali dove perdette 4-3 contro la Stella Rossa."}
{"id": "3196281", "revid": "767487", "url": "https://it.wikipedia.org/wiki?curid=3196281", "title": "The Sealed Room", "text": "The Sealed Room \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il soggetto del film \u00e8 ispirato alla \"La Grande Breteche\" di Honor\u00e9 de Balzac e al racconto \"Il barile di Amontillado\" di Edgar Allan Poe.\nTrama.\nIl re fa costruire un nido d'amore per lui e la sua concubina. Ma lei, infedele, lo tradisce con il trovatore di corte proprio nella stanza nascosta che doveva essere il regno dell'amore regale. Il sovrano, scoperto il tradimento, fa chiudere l'unica porta di entrata della stanza mentre i due amanti sono ancora dentro, murati vivi dalla collera del re.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di undici minuti - usc\u00ec nelle sale cinematografiche statunitensi il 2 settembre 1909. Copie del film sono conservate negli archivi del Museum of Modern Art e della Library of Congress.\nIl 10 dicembre 2002 la Kino International lo ha distribuito in DVD, inserito in un'antologia dal titolo \"Griffith Masterworks: Biograph Shorts (1908-1914)\" contenente alcuni film di Griffith per un totale di 362 minuti."}
{"id": "3196282", "revid": "287204", "url": "https://it.wikipedia.org/wiki?curid=3196282", "title": "Umba (fiume)", "text": "La Umba () \u00e8 un fiume della Russia europea settentrionale (oblast' di Murmansk), tributario del mar Bianco."}
{"id": "3196283", "revid": "729019", "url": "https://it.wikipedia.org/wiki?curid=3196283", "title": "Centrale nucleare di Chapelcross", "text": "La centrale nucleare di Chapelcross \u00e8 un impianto britannico di produzione elettrica situato presso Annan, nel Dumfries e Galloway, in Scozia. L'impianto \u00e8 composto da 4 reattori Magnox da 48MW di potenza netta ognuno, chiusi nel 2004."}
{"id": "3196284", "revid": "767487", "url": "https://it.wikipedia.org/wiki?curid=3196284", "title": "Roger Chaput", "text": "Roger \u00e8 considerato un artista unico per il fatto che fosse non solo il primo chitarrista ritmico del Quintette du Hot Club de France ma anche l'unico chitarrista con formazione diversa dal gipsy jazz che suon\u00f2 regolarmente col gruppo."}
{"id": "3196294", "revid": "767487", "url": "https://it.wikipedia.org/wiki?curid=3196294", "title": "Sakmariano", "text": "Nella scala dei tempi geologici il Sakmariano \u00e8 il secondo dei quattro piani in cui \u00e8 suddiviso il Cisuraliano, la prima delle tre epoche che costituiscono il periodo Permiano.\nIl Sakmariano va da 294,6 \u00b1 0,8 a 284,4 \u00b1 0,7 Milioni di anni fa (Ma);\n\u00e8 preceduto dall'Asseliano e seguito dall'Artinskiano.\nEtimologia.\nIl piano Sakmariano fu introdotto nella letteratura scientifica da Aleksandr Petrovi\u010d Karpinskij nel 1874. Fino a quel momento, nella stratigrafia russa era considerato un sottopiano del piano Artinskiano. Attualmente la Commissione Internazionale di Stratigrafia lo riconosce come un piano autonomo del Cisuraliano.\nIl suo nome deriva dal fiume Sakmara, un tributario del fiume Ural che scorre nei monti Urali.\nDefinizioni stratigrafiche e GSSP.\nLa base del Sakmariano \u00e8 posizionata alla prima comparsa del conodonte \"Streptognathodus postfusus\" negli strati fossili.\nIl limite superiore (nonch\u00e9 base del successivo Artinskiano), \u00e8 posizionato alla prima comparsa dei conodonti delle specie \"Sweetognathus whitei\" e \"Mesogondolella bisselli\".\nGSSP.\nFino al 2009 non \u00e8 ancora stato identificato un opportuno GSSP, lo strato ufficiale di riferimento della Commissione Internazionale di Stratigrafia."}
{"id": "3196296", "revid": "44876", "url": "https://it.wikipedia.org/wiki?curid=3196296", "title": "Polisportiva Licata 1988-1989", "text": "Questa voce raccoglie le informazioni riguardanti la Polisportiva Licata nelle competizioni ufficiali della stagione 1988-1989.\nStagione.\nNella stagione 1988-1989 il Licata partecipa al campionato di Serie B per la prima volta nella sua storia, dopo aver vinto il girone B della Serie C1 1987-1988. Disputa un girone di andata da neofita, raccogliendo solo 15 punti, nel girone di ritorno ingrana la giusta marcia, raccoglie 22 punti, che lo portano con 37 punti in una solida posizione di centro classifica. Ad inizio stagione il Licata \u00e8 partito con l'allenatore Giuseppe Papadopulo, ma dopo il negativo impatto con la Coppa Italia, ed una partenza stentata in campionato, l'8 gennaio del nuovo anno 1989, dopo il tracollo di Monza (4-1) fortunatamente cancellato dalla nebbia e dal Sig. Boggi ad un quarto d'ora dal termine, con il Licata penultimo a 12 punti, viene cambiato l'allenatore, ci si affida al nuovo tecnico Francesco Scorsa, che riesce a dare una scossa all'ambiente siciliano, il Licata cambia marcia e va a chiudere il campionato al nono posto. Il miglior marcatore stagionale \u00e8 stato Francesco La Rosa con 16 reti.\nNella Coppa Italia la squadra giallobl\u00f9 disputa prima del campionato il terzo girone della prima fase, ottenendo una sola vittoria (3-2) sul Messina e quattro sconfitte.\nOrganigramma societario.\nArea direttiva\nArea tecnica"}
{"id": "3196299", "revid": "767487", "url": "https://it.wikipedia.org/wiki?curid=3196299", "title": "The Mountaineer's Honor", "text": "The Mountaineer's Honor \u00e8 un cortometraggio muto del 1909 diretto da David W. Griffith che ne firma anche la sceneggiatura insieme a Frank E. Woods.\nTrama.\nUna giovinetta pura e innocente che vive tra le colline del Kentucky, viene sedotta da un valligiano che viene ospitato dalla sua famiglia. Il fratello della ragazza, quando scopre quello che \u00e8 successo, insegue l'uomo che se ne sta andando via e gli chiede di ritornare per riparare il torto. Ma al rifiuto del valligiano, il giovane - seguendo la legge d'onore dei montanari - lo uccide. Ben presto, la legge \u00e8 sulle sue tracce. Catturato, viene condannato detto e fatto all'impiccagione. La madre, per sottrarlo a quella morte disonorevole, riesce a fargli avere una pistola con la quale l'uomo si suicida. La madre accusa la figlia di essere stata la causa di quella tragedia e la scaccia. La povera ragazza viene accolta solo da un umile poeta, da sempre innamorato di lei, che capisce come la vergogna ricade non sulla giovane bens\u00ec sul suo seduttore, il vero colpevole di quella drammatica vicenda.\nProduzione.\nProdotto dalla Biograph Company, il film fu girato a Cuddebackville, New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 25 novembre 1909. Nel 2007, il film fu distribuito in DVD dalla Grapevine Video."}
{"id": "3196300", "revid": "838137", "url": "https://it.wikipedia.org/wiki?curid=3196300", "title": "Asserzione (informatica)", "text": "In informatica, un'asserzione \u00e8 un predicato presente in un programma che indica che il predicato sia sempre vero.\nPer esempio, il codice seguente contiene due asserzioni:\nx := 5;\nx := x + 1\ncodice_1 and codice_2, e saranno certamente vere nei punti indicati durante l'esecuzione.\nUso.\nIn linguaggi come Eiffel, le asserzioni fanno parte del processo di progettazione, e in altri, come in C e Java sono usate solamente come controllo delle assunzioni in esecuzione. \nIn entrambi i casi, possono controllare la loro validit\u00e0 in esecuzione, ma possono anche essere eliminate.\nAsserzioni nella programmazione a contratto.\nLe asserzioni possono fungere a forma di documentazione: descrivono lo stato del codice che ci si aspetta prima dell'esecuzione (precondizioni), e lo stato che ci si aspetta quando l'esecuzione termina (postcondizioni), possono anche specificare invarianti di classe\nEiffel integra queste asserzioni nel linguaggio e le estrae automaticamente dal documento della classe."}
{"id": "3196309", "revid": "729019", "url": "https://it.wikipedia.org/wiki?curid=3196309", "title": "Centrale nucleare di Trawsfynydd", "text": "La centrale nucleare di Trawsfynydd \u00e8 una centrale elettronucleare britannica situata presso Trawsfynydd, in Galles.\nL'impianto \u00e8 composto da 2 reattori Magnox da 390MW di potenza totale, chiusi nel 1991."}
{"id": "3196323", "revid": "767487", "url": "https://it.wikipedia.org/wiki?curid=3196323", "title": "The Open Gate", "text": "The Open Gate \u00e8 un cortometraggio muto del 1909 diretto da David W. Griffith che firma anche la sceneggiatura insieme a Frank E. Woods.\nProdotto e distribuito dalla Biograph Company, il film - girato nel New Jersey, a Coytesville - usc\u00ec nelle sale il 22 novembre 1909.\nTrama.\nHetty, che ha appena accettato la proposta di matrimonio di George, deve rompere il fidanzamento dopo aver ricevuto la notizia della morte di sua sorella che, come ultimo desiderio, le affida la piccola Mary, sua figlia. Hetty, che da piccola \u00e8 stata allevata dalla sorella maggiore, si sente in dovere di ricambiare e si sacrifica per dovere. Quindici anni dopo, Mary ormai \u00e8 cresciuta; diventata una giovane donna, si innamora di Jack, il nipote di George. I due ragazzi, un giorno litigano e stanno per lasciarsi. Ognuno dei due si confida con il rispettivo zio: Hetty racconta a Mary della sua storia e di come ha perduto l'amore della sua vita; George si offre con il nipote di aggiustare le cose con la ragazza che Jack ama e che lui non conosce. Quando si presenta a casa di Mary, scopre con sorpresa che \u00e8 la stessa di quella di Hetty, il suo vecchio amore. La donna, dopo averlo rivisto, gli dice che la porta della casa \u00e8 sempre aperta per lui... I due innamorati, ritrovati, rinnovano la loro promessa e tutto finisce con un doppio matrimonio.\nProduzione.\nProdotto dalla Biograph Company, il film venne girato negli studi della casa di produzione di New York e in quelli di Coytesville.\nDistribuzione.\nIl copyright, richiesto dalla Biograph, fu registrato il 22 novembre 1909 con il numero J135125. La pellicola - un cortometraggio di una bobina - fu distribuita negli Stati Uniti il 22 novembre 1909."}
{"id": "3196324", "revid": "30610", "url": "https://it.wikipedia.org/wiki?curid=3196324", "title": "Invariante di classe", "text": "L'invariante di classe, in informatica \u00e8 un invariante usata per vincolare gli oggetti di una classe.\nI metodi della classe dovranno preservare l'invariante.\nL'invariante di classe vincola ad archiviare lo stato nell'oggetto.\nLe invarianti di classe vengono stabilite durante la costruzione e mantenute costantemente durante le chiamate ai metodi pubblici.\nSebbene non incoraggiata, una rottura temporanea dell'invarianza di classe tra le chiamate dei metodi privati \u00e8 possibile. "}
{"id": "3196330", "revid": "309289", "url": "https://it.wikipedia.org/wiki?curid=3196330", "title": "Golfo di Kandalak\u0161a", "text": "Il golfo di Kandalak\u0161a (, \"Kandalak\u0161skij zaliv\") \u00e8 un'ampia insenatura della costa del mar Bianco, situata nella Russia europea settentrionale (oblast' di Murmansk e Repubblica di Carelia).\nProfonda 185 chilometri e larga, all'imboccatura, 67, costituisce l'estrema sezione nordoccidentale del bacino del mar Bianco. Raggiunge una profondit\u00e0 massima di 330 metri, il punto pi\u00f9 profondo del mar Bianco.\nIl golfo prende il nome dalla citt\u00e0 di Kandalak\u0161a, il maggiore centro urbano situato sulle sue sponde; altri insediamenti di qualche rilievo sono Kovda e Umba, situate alle foci degli omonimi fiumi.\nHanno la loro foce nel golfo di Kandalak\u0161a, fra gli altri, i fiumi Niva, Umba e Kovda. Tra le molte le isole presenti nel golfo ci sono: Rja\u0161kov, Velikij, Olenij, le isole Lup\u010di, Vol'ostrov, Sidorov, Keret', Pe\u017eostrov, Ki\u0161kin, Volej.\nA causa del rigido clima subartico della zona, le sue acque sono ghiacciate, mediamente, nel periodo fra met\u00e0 novembre e maggio."}
{"id": "3196333", "revid": "287204", "url": "https://it.wikipedia.org/wiki?curid=3196333", "title": "Golfo di Kandalaksa", "text": ""}
{"id": "3196334", "revid": "80339", "url": "https://it.wikipedia.org/wiki?curid=3196334", "title": "Golfo di Kandalaksha", "text": ""}
{"id": "3196335", "revid": "729019", "url": "https://it.wikipedia.org/wiki?curid=3196335", "title": "Centrale nucleare di Winfrith", "text": "La centrale nucleare di Winfrith \u00e8 una centrale elettronucleare britannica situata presso la citt\u00e0 di Winfrith, nel Dorset, in Inghilterra. L'impianto \u00e8 composto da un reattore SGHWR da 92MW di potenza netta, chiuso nel 1990."}
{"id": "3196338", "revid": "1372820", "url": "https://it.wikipedia.org/wiki?curid=3196338", "title": "Serie A1 2006-2007 (pallanuoto femminile)", "text": "La Serie A1 2006-2007 \u00e8 stata la 23\u00aa edizione della massima serie del campionato italiano femminile di pallanuoto.\nLa fase regolare \u00e8 cominciata il 14 ottobre 2006 e si \u00e8 conclusa il 12 maggio 2007. Play-out e Play-off sono cominciati il 16 maggio e sono finiti rispettivamente il 25 maggio e il 14 giugno 2007, giorno in cui la Fiorentina ha conquistato il suo primo storico Scudetto battendo l'Orizzonte Catania in finale e interrompendo l'egemonia in campionato delle etnee che durava da quindici stagioni consecutive."}
{"id": "3196342", "revid": "339392", "url": "https://it.wikipedia.org/wiki?curid=3196342", "title": "Gran Premi di Formula 1", "text": ""}
{"id": "3196343", "revid": "623860", "url": "https://it.wikipedia.org/wiki?curid=3196343", "title": "Sather", "text": "Sather \u00e8 un linguaggio di programmazione orientato agli oggetti. Nacque all'incirca nel 1990 all'International Computer Science Institute dell'Universit\u00e0 della California, sviluppato da un gruppo internazionale guidato da Steve Omohundro.\nSupporta la garbage collection e la programmazione generica dei sottotipi.\nIn origine si basava su Eiffel ma ora include anche caratteristiche di programmazione funzionale.\nHello World.\n class HELLO_WORLD is\n main is \n #OUT+\"Hello World\\n\"; \n end; \n end;\nAlcuni commenti sul codice:\nEsempio di iteratori.\nQuesto programma stampa i numeri da 1 a 10.\n class MAIN is\n main is\n loop\n i := 1.upto!(10);\n #OUT + i + \"\\n\";\n end;\n end;\n end;\ncodice_10 ... codice_11 \u00e8 il costrutto preferito per cicli, anche se codice_12 e codice_13-codice_14 sono disponibili. Nel costrutto possono essere usati uno o pi\u00f9 iteratori, i cui nomi finiscono sempre con un punto esclamativo. (Questa convenzione \u00e8 controllata dal compilatore del linguaggio.) codice_15 \u00e8 un metodo della classe codice_16 che accetta un argomento codice_17, un argomento il cui valore non cambier\u00e0 all'interno dell'iteratore. codice_15 potrebbe essere implementato col seguente codice.\n upto!(once m:INT):SAME is\n i: INT := self; -- inizializza i al valore di self, \n -- che \u00e8 l'intero per il quale il metodo \u00e8 invocato.\n loop\n if i&gt;m then \n quit; -- Esci dal ciclo quando i \u00e8 maggiore di m.\n end;\n yield i; -- Altrimenti use i come valore di ritorno e continua il ciclo.\n i := i + 1; -- Incrementa il suo valore di 1.\n end;\n end;\nL'informazione sul tipo di una variabile \u00e8 indicata usando la sintassi post-fissa codice_19. Il tipo della variabile pu\u00f2 essere spesso dedotto ed \u00e8 quindi una informazione opzionale, come in codice_20. codice_21 \u00e8 una pseudo-classe che si riferisce alla classe attuale."}
{"id": "3196346", "revid": "767487", "url": "https://it.wikipedia.org/wiki?curid=3196346", "title": "The Awakening (film 1909)", "text": "The Awakening \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Edgewater, nel New Jersey - usc\u00ec nelle sale il 30 settembre 1909.\nTrama.\nA malincuore, uno scapolo incallito si vede costretto a sposarsi per poter entrare in possesso dell'eredit\u00e0 dello zio che lo voleva maritato. Dopo il matrimonio, l'uomo torna alle sue vecchie abitudini ma ormai non riesce a togliersi dalla mente il volto della moglie.\nProduzione.\nIl film fu prodotto dalla Biograph Company. Venne girato a Edgewater, nel New Jersey dal 16 settembre 1909 al 20 settembre 1909.\nDistribuzione.\nDistribuito dalla Biograph Company, usc\u00ec nelle sale cinematografiche statunitensi il 30 settembre 1909. Nelle proiezioni, veniva programmato con il sistema dello split reel, accorpato in un'unica bobina con il cortometraggio \"Wanted, a Child\". Copia della pellicola viene conservata negli archivi della Library of Congress.\nIl cortometraggio \u00e8 inserito nel DVD \"D.W. Griffith, Director - Volume 4 (1909)\" distribuito dalla Grapevine nel 2006."}
{"id": "3196347", "revid": "729019", "url": "https://it.wikipedia.org/wiki?curid=3196347", "title": "Centrale nucleare di Moorside", "text": "La centrale nucleare di Moorside \u00e8 una futura centrale elettronucleare inglese situata presso la citt\u00e0 di Seascale, in Cumbria, in Inghilterra, a settentrione del sito di Sellafield. L'impianto \u00e8 previsto essere composto da 3 reattori AP-1000 per una potenza complessiva di 3400MW di potenza netta."}
{"id": "3196353", "revid": "1283780", "url": "https://it.wikipedia.org/wiki?curid=3196353", "title": "Modello Putnam", "text": "Il Modello Putnam \u00e8 un modello di stima empirico del lavoro di un software.\nL'articolo originale di Lawrence H. Putnam fu pubblicato nel 1979 e fu visto come un lavoro pioneristico nel campo della modellazione del processo software."}
{"id": "3196354", "revid": "1856513", "url": "https://it.wikipedia.org/wiki?curid=3196354", "title": "SriLankan Airlines", "text": "SriLankan Airlines Limited (precedentemente nota come Air Lanka) \u00e8 la compagnia aerea di bandiera dello Sri Lanka. Essa gestisce una flotta di 28 aeromobili, per destinazioni in Asia e in Europa dalla sua base principale all'Aeroporto Internazionale Bandaranaike. Lo slogan della compagnia \u00e8 \"Tu sei il nostro mondo\", e il logo un pavone stilizzato. La sede della compagnia si trova al Bandaranaike International Airport di Katunayake, Sri Lanka.\nDestinazioni.\nAccordi commerciali.\nAl 2022 SriLankan Airlines ha accordi di code-share con le seguenti compagnie:\nAlleanze.\nIl 1\u00ba maggio 2014 SriLankan Airlines \u00e8 entrata a far parte di Oneworld.\nFlotta.\nA gennaio 2022 la flotta di SriLankan Airlines \u00e8 cos\u00ec composta:"}
{"id": "3196356", "revid": "309289", "url": "https://it.wikipedia.org/wiki?curid=3196356", "title": "Baia dell'Onega", "text": "La baia dell'Onega (, \"One\u017eskaja guba\") \u00e8 un'ampia insenatura della costa del mar Bianco, situata nella Russia europea settentrionale (oblast' di Arcangelo e Repubblica autonoma della Carelia). \u00c8 separata dalla baia della Dvina dalla penisola di Onega.\nProfonda 185 chilometri e larga da 50 a 100, costituisce l'estrema sezione sudoccidentale del bacino del mar Bianco. Raggiunge una profondit\u00e0 massima di 36 metri, con una media di circa 16. Alla sua imboccatura si trovano gli Scogli Kemskie e le isole Soloveckie, sedi di un importante monastero, oltre che del primo campo di lavoro forzato sovietico; al giorno d'oggi le isole sono riserva naturale e costituiscono uno dei patrimoni dell'umanit\u00e0.\nLa baia prende il nome dalla citt\u00e0 e dal fiume omonimi; un altro insediamento di qualche rilievo lungo le sue coste \u00e8 Belomorsk, in Carelia. Oltre alla Onega, altri importanti fiumi che sfociano nella baia sono il Kem' e il Vyg.\nA causa del rigido clima subartico della zona, le sue acque sono ghiacciate, mediamente, per circa 6 mesi l'anno."}
{"id": "3196358", "revid": "599013", "url": "https://it.wikipedia.org/wiki?curid=3196358", "title": "Salvatore Tarantino", "text": "Carriera.\nGiocatore.\nHa giocato sempre in Sicilia tranne un'esperienza di una stagione al nel campionato 1985-1986 Serie C2.\nHa militato in tutti i campionati dalla Serie B al Interregionale.\nIn seconda serie ha vestito le maglie di prima e poi, giocandovi un totale di 128 presenze con 12 reti all'attivo."}
{"id": "3196359", "revid": "767487", "url": "https://it.wikipedia.org/wiki?curid=3196359", "title": "Stima dei costi in ingegneria del software", "text": "La stima dei costi in ingegneria del software \u00e8 un importante problema che affronta l'ingegneria del software e sono stati trovati diversi metodi per affrontare tal problema.\nMetodi.\nAlcuni metodi di stima del software:"}
{"id": "3196360", "revid": "80339", "url": "https://it.wikipedia.org/wiki?curid=3196360", "title": "Golfo dell'Onega", "text": ""}
{"id": "3196362", "revid": "287204", "url": "https://it.wikipedia.org/wiki?curid=3196362", "title": "Kem' (fiume)", "text": ""}
{"id": "3196363", "revid": "767487", "url": "https://it.wikipedia.org/wiki?curid=3196363", "title": "Ilie Sub\u0103\u0219eanu", "text": "Carriera.\nSub\u0103\u0219eanu gioc\u00f2 per tutta la carriera come attaccante dell'Olimpia Bucarest. Prese parte al Mondiale 1930, con la Nazionale rumena, ma non disput\u00f2 alcuna partita."}
{"id": "3196365", "revid": "287204", "url": "https://it.wikipedia.org/wiki?curid=3196365", "title": "Ilie Subaseanu", "text": ""}
{"id": "3196366", "revid": "767487", "url": "https://it.wikipedia.org/wiki?curid=3196366", "title": "Comata, the Sioux", "text": "Comata, the Sioux: A Story of an Indian's Constancy \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Cuddebackville, New York - usc\u00ec nelle sale il 9 settembre 1909.\nSi tratta di uno dei circa 30 cortometraggi diretti da David W. Griffith che hanno per soggetto l'esperienza dei nativi americani degli Stati Uniti d'America. Per Griffith un regime di rigida segregazione, secondo il principio \"separati ma uguali\", era l'unico su cui si potesse fondare un \"armonioso e rispettoso rapporto tra le diverse razze\" in America. Qui il tema affrontato \u00e8 quello dell'amore \"innaturale\" di una ragazza indiana nei confronti di un uomo bianco. La relazione \u00e8 destinata ad interrompersi quando l'uomo bianco decida di formare una \"vera\" famiglia con una donna bianca.\nSecondo le convenzioni dell'epoca e come di regola in tutti i film di Griffith, i ruoli protagonisti di nativi americani sono interpretati da attori bianchi in \"redface\", qui Marion Leonard e James Kirkwood, accanto a Arthur V. Johnson e Linda Arvidson. Le rigide regole di segregazione condivise da Griffith rendevano improponibile che attori bianchi e non-bianchi recitassero assieme su un piano di parit\u00e0 ed in particolare che fossero coinvolti, sia pure nella finzione scenica, in un amore interraziale.\nTrama.\nComata \u00e8 un guerriero Sioux innamorato di Occhi Chiari (Clear Eyes). La ragazza, per\u00f2, accetta la corte di Bud, un cowboy bianco, e lascia la trib\u00f9 per andare a vivere con lui. Passano due anni. All'inizio, Bud sembra sinceramente innamorato, ma, con il passare del tempo, il suo atteggiamento cambia, diventando sempre pi\u00f9 distante. Comata, che veglia su Occhi Chiari, segue il cowboy e scopre che adesso sta corteggiando Nellie Howe, una ragazza bianca che lo crede scapolo. Comata, allora, prende il piccolo di Occhi Chiari e lo porta da Nellie, per dimostrarle la perfidia del suo innamorato. La giovane tiene con s\u00e9 il bambino e manda a chiamare Bud. Sul posto arriva anche Occhi Chiari, accompagnata da Comata: nel confronto, Bud deve confessare la verit\u00e0. Il padre di Nellie, allora, lo manda via. Occhi Chiari, con il cuore spezzato, se ne va con il figlio e il cowboy resta solo.\nProduzione.\nIl film fu prodotto dalla Biograph Company. Venne girato a Cuddebackville, New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 9 settembre 1909."}
{"id": "3196374", "revid": "1318658", "url": "https://it.wikipedia.org/wiki?curid=3196374", "title": "Avanzata tedesca su Bastogne", "text": "L'avanzata tedesca su Bastogne fu la fase iniziale dell'offensiva delle Ardenne nel settore meridionale del fronte d'attacco, caratterizzata dalla rapida progressione delle forze corazzate della Wehrmacht in direzione dell'importante nodo di comunicazioni di Bastogne in Belgio.\nDurante questa avanzata iniziale si verificarono una serie di violenti scontri (indicati come \"Roadblock battles\", \"battaglie dei blocchi stradali\", nella storiografia anglosassone) dal 18 al 20 dicembre 1944 tra vari raggruppamenti meccanizzati americani, affrettatamente costituiti per rallentare o bloccare l'avanzata tedesca, e le colonne delle Panzer-Division in marcia verso Bastogne.\nI combattimenti, aspramente combattuti, terminarono tutti con la netta vittoria dei panzer e i vari contingenti americani, attaccati da tutte le direzioni, vennero sbaragliati subendo perdite molto pesanti, ma dal punto di vista strategico questa serie di scontri permisero al comando americano di guadagnare tempo e di far affluire alcune divisioni di riserva per difendere soprattutto Bastogne e impedire un crollo disastroso dell'intero fronte alleato. Dal punto di vista tattico l'impiego delle forze corazzate americane in piccoli gruppi, sparpagliati per sbarrare le strade di accesso principali, pur se in parte dettato dalla disperata situazione del momento, si rivel\u00f2 tuttavia inefficace ed espose i mezzi corazzati statunitensi a subire gli attacchi coordinati e potenti degli esperti equipaggi dei panzer tedeschi, pi\u00f9 numerosi e meglio equipaggiati.\nOffensiva a sorpresa.\nIl 16 dicembre 1944 l'Esercito tedesco all'ovest (\"Westheer\") sferr\u00f2 la sorprendente offensiva delle Ardenne, lungamente preparata in segreto da Hitler in persona e diretta a ottenere uno sfondamento strategico del fronte alleato e una vittoria decisiva per ribaltare l'esito della guerra sul fronte occidentale. Nei progetti del Comando tedesco il ruolo principale sarebbe dovuto spettare alle potenti divisioni Waffen-SS della 6. SS-Panzer-Armee del generale Josef Dietrich, schierata nel settore settentrionale dell'area attaccata, che avrebbero dovuto puntare fulmineamente su Liegi e quindi su Anversa, mentre la 5. Panzerarmee del generale Hasso von Manteuffel avrebbe coperto questa avanzata-lampo attaccando pi\u00f9 a sud e marciando verso la Mosa e quindi verso Bruxelles.\nNelle realt\u00e0 furono proprio le forze della Wehrmacht al comando del generale Manteuffel che ottennero i risultati pi\u00f9 brillanti e riuscirono a sfondare completamente il fronte americano dell'VIII Corpo d'armata del tenente generale Troy Middleton. Il 47\u00ba \"Panzerkorps\" (generale Heinrich von L\u00fcttwitz) e il 58\u00ba\"Panzerkorps\" (generale Walter Kr\u00fcger), con tre Panzer-Divisionen (circa 320 mezzi corazzati in totale) riuscirono fin da primo giorno a penetrare le deboli difese della 28\u00aa Divisione fanteria americana (maggior generale Norman D. Cota), aggirarono la 106\u00aa divisione fanteria (che sarebbe stata circondata e distrutta sullo Schnee Eifel) e, dopo aver sbaragliato le coraggiose resistenze dei reparti nemici, superarono l'Our e il Clerf, creando una situazione potenzialmente disastrosa per il comando americano del VIII Corpo, molto a corto di riserve dopo la sconfitta delle sue forze di prima linea.\nNella mattinata del 17 dicembre i Panzer IV del \"kampfgruppe\" Guttmann della 2. Panzer-Division superarono gli ultimi reparti della 28\u00aa Divisione fanteria, sgominarono le deboli unit\u00e0 corazzate americane disponibili (cinque compagnie del 707\u00ba battaglione corazzato e del 2\u00ba battaglione corazzato che vennero impegnate separatamente e subirono gravissime perdite) e conquistarono Clervaux, mentre l'altra divisione del 47\u00ba \"Panzerkorps\", la Panzer-Lehr-Division, entrava a Wiltz, aprendosi la strada verso i nodi di comunicazione pi\u00f9 importanti delle Ardenne, al momento praticamente sguarniti di difensori.\nMarcia su Bastogne.\nContromisure americane.\nAl termine della giornata del 16 dicembre il tenente generale Middleton e il comando dell'VIII Corpo d'armata divennero finalmente coscienti della gravit\u00e0 della situazione; dopo la definitiva sconfitta della coraggiosa 28\u00aa Divisione fanteria e dopo il superamento da parte delle colonne corazzate nemiche dei fiumi Our e Clerf, le vie di accesso a Bastogne, sede del quartier generale del corpo e nodo di comunicazioni fondamentale, erano aperte ai panzer tedeschi che stavano accelerando la loro avanzata percorrendo le varie strade che conducevano alla citt\u00e0 belga.\nIl generale Middleton, risoluto a battersi e comprendendo l'importanza di mantenere il possesso della citt\u00e0, decise di impegnare coraggiosamente le sue modeste forze corazzate di riserva (reparti della inesperta 9\u00aa Divisione corazzata del maggior generale John W. Leonard) per rallentare la progressione nemica, in attesa dell'arrivo delle riserve richieste ai comandi superiori e che erano in avvicinamento. Gi\u00e0 nella mattinata del 17 dicembre infatti arriv\u00f2 al quartier generale dell'VIII Corpo il maggior generale William H. Morris, comandante della 10\u00aa Divisione corazzata in corso di trasferimento da sud (ceduta dal recalcitrante generaleGeorge Patton su ordine diretto di Eisenhower) e comunic\u00f2 a Middleton del prossimo arrivo del \"Combat Command B\" della sua unit\u00e0; nel pomeriggio infatti il colonnello William L. Roberts, comandante del \"CCB\", arriv\u00f2 a sua volta a Bastogne e confer\u00ec con il generale.\nIn mancanza di forze sufficienti il generale Middleton decise quindi di sacrificare in parte i suoi reparti mobili impiegandoli in gruppi separati (cosiddetti \"penny packets\") per cercare di bloccare con sbarramenti statici tutte le vie di accesso principali a Bastogne, sacrificando in questo modo la mobilit\u00e0 e la forza d'urto delle sue forze meccanizzate ed esponendole a essere distrutte separatamente dalle colonne convergenti dei panzer, pur di guadagnare tempo e intralciare in tutti i punti il nemico.\nIl colonnello Joseph H. Gilbreth, comandante del \"Combat Command R\" della 9\u00aa Divisione corazzata, quindi si port\u00f2, secondo gli ordini di Middleton, rapidamente a est di Bastogne e organizz\u00f2, entro la mezzanotte del 17 dicembre, le sue forze in quattro raggruppamenti tattici: la \"Task Force\" Rose, guidata dal capitano L. K. Rose, con una compagnia di carri M4 Sherman, un plotone di genieri e reparti di fanteria meccanizzata, a Lullange (15\u00a0km a nord-est di Bastogne); un gruppo principale subito dietro, ad Allenborn: la \"Task Force\" Harper del tenente colonnello Ralph S. Harper con il grosso del 2\u00ba battaglione corazzato (due compagnie di carri armati) e due compagnie di fanteria (a cui si un\u00ec anche il colonnello Gilbreth con il suo quartier generale); e infine due gruppi pi\u00f9 piccoli: a nord di Allenborn la \"Task Force\" Booth (guidata dal tenente colonnello Robert M.Booth) e a sud la \"Task Force\" Hayze, a Derenbach, 10\u00a0km a est di Bastogne.\nAvanzata tedesca e primi scontri.\nLe colonne corazzate tedesche entrarono in contratto con questi improvvisati sbarramenti americani nella mattinata del 18 dicembre; il generale von L\u00fcttwitz, comandante del 47\u00ba \"Panzerkorps\", dopo aver sbaragliato le ultime resistenze della 28\u00aa Divisione fanteria, aveva spinto risolutamente in avanti le sue due Panzer-Divisionen per recuperare il tempo perduto; la 2. Panzer-Division (guidata dall'esperto colonnello Meinrad von Lauchert) super\u00f2 il Clerf e fece rapidi progressi, nonostante la sporadica resistenza di gruppi di soldati sbandati nemici, divisa nei due \"kampfgruppen\" Cochenhausen e Guttmann. I primi contatti dei reparti da ricognizione tedeschi si verificarono alle 8,30 lungo la strada per Lullange con la \"Task Force\" Rose.\nIl \"kampfgruppe\" Guttmann, dopo questi scontri iniziali, pass\u00f2 decisamente all'attacco alle ore 11.00: due compagnie di panzer (carri Panzer IV) entrarono in azione sotto la copertura di uno sbarramento di fumogeni; si verific\u00f2 un duro scontro di carri ed entrambe le parti subirono perdite. I panzer attaccarono metodicamente da tre lati la \"Task Force\" Rose bersagliando le deboli forze americane. Alle ore 14.00 il generale Middleton rifiut\u00f2 la disperata richiesta del capitano Rose di ripiegare verso Allenbron o di ricevere rinforzi, e nel pomeriggio la situazione della Task Force divenne drammatica. Pi\u00f9 a nord, a Buret, elementi della 116. Panzer-Division (al comando del maggior generale Siegfried von Waldenburg) travolsero un battaglione di artiglieria semovente che appoggiava con il suo fuoco le forze di Rose, mentre i panzer incominciarono ad aggirare e circondare i superstiti. Alle ore 14.30 l'incrocio stradale di Lullange era ormai in mano al \"kampfgruppe\" Guttmann; il capitano Rose, dopo aver resistito coraggiosamente e aver perso sette Sherman, tent\u00f2 di sfuggire a nord verso Houffalize con i cinque carri armati rimasti ma cadde ben presto in una imboscata di panzer; il capitano fu catturato e pochissimi scamparono, mentre Cochenhausen e Guttmann poterono proseguire lungo la strada di Allenborn dove era posizionata la \"Task Force\" Harper.\nIl destino di questo secondo sbarramento americano fu ancor pi\u00f9 sfortunato: schierato ad Allenborn su un terreno poco favorevole e con alle spalle una fitta foresta che ne intralciava un eventuale ripiegamento, la forza del tenente colonnello Harper alle 20.00 sub\u00ec un primo pesante bombardamento di artiglieria, seguito da un rapido attacco notturno dei panzer dei \"kampfgruppen\" Cochenhausen (equipaggiato anche con carri Panther) e Guttmann, che penetr\u00f2 subito il perimetro difensivo. In soli quindici minuti tutti i 24 Sherman americani furono distrutti; a mezzanotte la posizione era ormai stata travolta. Il tenente colonnello Harper con un plotone di cannoni semoventi tent\u00f2 di fuggire verso nord solo per essere ucciso negli scontri, mentre altri reparti sbandati, insieme ai resti della \"Task Force\" Rose fuggirono a sud verso Tintigny e Longville.\nLa strada diretta a Neffe e quindi a Bastogne era ormai praticamente sguarnita, mentre il colonnello Gilbreth con il quartier generale del \"Combat Command R\" abbandonava Allenborn e ripiegava, dopo la mezzanotte del 18 dicembre, con un plotone di carri leggeri verso la citt\u00e0 belga. Nella notte, pi\u00f9 a nord, anche la \"Task Force\" Booth della 9\u00aa Divisione corazzata, venne accerchiata da elementi della 2. Panzer-Division (\"kampfgruppe\" von B\u00f6hm) e della 116. Panzer-Division (\"kampfgruppe\" Stephan); il tentativo di ritirata verso nord, la mattina del 19 dicembre si concluse con un disastro, bersagliata dal fuoco dei panzer a Hardigny, la \"Task Force\" perse tutti i suoi carri armati e 600 uomini furono uccisi o catturati, mentre le colonne corazzate tedesche furono libere di proseguire anche a nord di Bastogne, lungo la strada per Noville e Bertogne.\nDifesa di Bastogne.\nDurante la giornata del 18 dicembre mentre venivano sbaragliati, nonostante la coraggiosa resistenza, gli sbarramenti della 9\u00aa Divisione corazzata americana, a Bastogne era arrivato, proveniente da Arlon, il grosso del \"Combat Command B\" della 10\u00aa Divisione corazzata al comando del colonnello William Roberts; di fronte agli sviluppi disastrosi della situazione il generale Middleton ordin\u00f2 a Roberts di schierare immediatamente le sue forze a est di Bastogne per sostenere il \"Combat Command R\" del colonnello Gilbreth in grave difficolt\u00e0 e bloccare le vie di accesso principali alla citt\u00e0. Con la prospettiva di una imminente irruzione tedesca a Bastogne, Middleton impose a Roberts di spiegare le sue truppe in piccoli raggruppamenti tattici per intercettare il nemico lungo tutte le possibili strade di accesso, nonostante le rimostranze del colonnello, contrario alla dissipazione delle sue forze meccanizzate in piccoli gruppi.\nIl \"Combat Command B\" della 10\u00aa Divisione corazzata si spost\u00f2 quindi a est di Bastogne e costitu\u00ec tre raggruppamenti principali per cercare di bloccare la marcia di avvicinamento del nemico. Un primo gruppo, il \"Team\" O'Hara (guidato dal tenente colonnello James O'Hara) si posizion\u00f2 vicino Wardin, appena a est della citt\u00e0; un secondo gruppo, il \"Team\" Desobry, al comando del maggiore William R. Desobry, venne schierato a nord per coprire Noville, mentre il grosso delle forze americane, il \"Team\" Cherry del tenente colonnello Henry T. Cherry e due contingenti pi\u00f9 piccoli, \"Team\" Hyduke e \"Team\" Ryerson, avanz\u00f2 verso nord-est e nella notte del 18 dicembre arriv\u00f2 a Longvilly dove stavano convergendo in rotta i resti della \"Task Force\" Harper, disfatta ad Allenborn.\nMentre i reparti meccanizzati americani subivano dure sconfitte contro le colonne corazzate tedesche in avvicinamento o si schieravano frettolosamente alla periferia di Bastogne per organizzare nuovi e precari sbarramenti stradali, nella giornata del 18 dicembre si verificarono sviluppi decisivi per il destino della citt\u00e0; alle ore 16.00 arriv\u00f2 al posto comando del generale Middleton il generale di brigata Anthony McAuliffe, comandante facente funzione della 101\u00aa Divisione aviotrasportata in assenza del comandante titolare, generale Maxwell Taylor, in licenza negli Stati Uniti. Nella confusione regnante a Bastogne, Middleton comunic\u00f2 all'ignaro MacAuliffe, giunto nella citt\u00e0 per informarsi sulla situazione ma con ordini di schierare la sua divisione a Werbomont per contrastare l'avanzata del \"kampfgruppe\" Peiper delle Waffen-SS, che il generale Hodges aveva assegnato la 101\u00aa alla difesa di Bastogne, e che la citt\u00e0 doveva essere tenuta a tutti i costi.\nMcAuliffe avrebbe assunto il comando della difesa mentre Middleton, secondo gli ordini ricevuti dal generale Bradley (comandante del 12\u00ba Gruppo d'armate), avrebbe evacuato il suo quartier generale entro il 19 dicembre. Gli elementi di testa della 101\u00aa Aviotrasportata, senza adeguati equipaggiamenti e con munizioni insufficienti, raggiunsero Bastogne nella notte del 18 dicembre: si trattava del 501\u00ba reggimento paracadutisti del colonnello Julian Ewell che schier\u00f2 subito le sue truppe lungo la strada per Mageret, a sud di Neffe. La sera del 18 dicembre arriv\u00f2 al comando di Middleton anche il generale Ridgway in persona (comandante del 18\u00ba Corpo d'armata aviotrasportato) per discutere sullo spiegamento delle sue due divisioni aviotrasportate; il giorno dopo entrambi i generali abbandonarono Bastogne, lasciando il comando a McAuliffe; Ridgway si rec\u00f2 a Werbomont per costituire il suo quartier generale mentre Middleton ripieg\u00f2 a Neufchateau.\nCrollo degli sbarramenti americani.\nL'importante citt\u00e0 belga, su cui affluivano sempre nuovi reparti americani, non era minacciata solo da est, dove marciavano i reparti corazzati della 2. Panzer-Division che, dopo aver superato la resistenza delle \"Task Force\" Rose e Harper, si stavano avvicinando a Longvilly, dove era in fase di schieramento il \"Team\" Cherry, ma anche da sud-est, dove avanzavano altre potenti formazioni panzer tedesche.\nLe forze corazzate in avvicinamento a Bastogne nel settore sud appartenevano alla famosa Panzer-Lehr-Division (sempre alle dipendenze del 47\u00ba \"Panzerkorps\" del generale von L\u00fcttwitz) guidata dal tenente generale Fritz Bayerlein; organizzata nei \"kampfgruppen\" Poschinger e Hauser, durante la mattinata del 18 dicembre aveva attraversato senza difficolt\u00e0 il Clerf e aveva poi proseguito, senza incontrare grande resistenza, fino a Eschweiler (raggiunta alle ore 15.00). Ancora pi\u00f9 a sud avanzava il terzo raggruppamento della divisione, il \"kampfgruppe\" Fallois che raggiunse ben presto Derenbach dove era stazionata la debole \"Task Force\" Hayze (\"Combat Command R\" della 9\u00aa Divisione corazzata). Le forze americane vennero sbaragliate dall'attacco combinato dei \"kampfgruppen\" Fallois e Poschinger che quindi poterono proseguire facilmente verso Bastogne.\nDopo qualche incertezza, il generale Bayerlein prese, con il grosso delle sue forze, la strada diretta per Mageret dove venne rallentato soprattutto dal fango, e a mezzanotte del 18 dicembre le punte del \"kampfgruppe\" Poschinger (una decina di panzer e alcuni reparti di panzergrenadier) raggiunsero e occuparono in parte la cittadina a tre km da Bastogne, ma non proseguirono ulteriormente. Bayerlein, preoccupato dalle notizie raccolte dalle popolazioni locali sulla presenza di potenti forze americane davanti a lui, e dopo aver appreso che una colonna meccanizzata nemica marciava su Longvilly e quindi poteva minacciare le sue retrovie (si trattava in realt\u00e0 del \"Team\" Cherry che stava accorrendo per sbarrare la strada da Allenborn) decise di sospendere l'avanzata notturna in attesa di chiarire la situazione.\nMentre il generale Bayerlein arrestava la sua avanzata diretta su Bastogne, perdendo forse l'occasione di conquistare di sorpresa la citt\u00e0 ancora debolmente difesa, nella notte del 18 dicembre, anche il colonnello Lauchert, alla testa della 2. Panzer-Division, prendeva una decisione sorprendente. In linea con le direttive tattiche ricevute, Lauchert, i cui \"kampfgruppen\" dove aver schiacciato la \"Task Force\" Harper si stavano avvicinando a Longvilly, dove ripiegavano i resti del comando del colonnello Gilbreth e dove si stava schierando il \"Team\" Cherry, decise di non attaccare direttamente questo nuovo sbarramento, ma devi\u00f2 a nord lungo una pista poco praticabile verso Bourcy (che venne raggiunta alla ore 04.00 del 19 dicembre) e Noville, per aggirare Bastogne a nord e proseguire rapidamente verso la Mosa, lasciando il compito di occupare la citt\u00e0 ai granatieri della 26\u00aa Volksgrenadier-Division, in arrivo per sostenere le forze corazzate.\nIl 19 dicembre il generale Bayerlein, sempre pi\u00f9 preoccupato dal crescente rafforzamento delle difese americane a Bastogne, fece un tentativo di occupare Neffe con il \"kampgruppe\" Fallois; i tedeschi entrarono nella cittadina entro le ore 8.00 ma non poterono proseguire oltre per l'intervento dei paracadutisti del colonnello Ewell e quindi si posizionarono in difesa in attesa di ronforzi. Nel frattempo la situazione precipitava per gli americani nel settore di Mageret-Longvilly dove era schierato il \"Team\" Cherry e i resti del \"Combat Command R\" del colonnello Gilbreth; desideroso di guardarsi le spalle e volendo favorire l'avanzata della 26\u00aa Volksgrenadier-Division (generale Heinz Kokott) su Bizory, il generale Bayerlein organizz\u00f2 una manovra per accerchiare da sud-ovest e da sud il raggruppamento americano. \nIl \"kampfgruppe\" Hauser, appena arrivato, fu quindi diretto a nord-est verso Mageret, mentre il battaglione cacciacarri della Panzer-Lehr-Division, al comando del capitano Bethke, si schier\u00f2 sulle dominanti alture a sud della strada Mageret-Longvilly. Le forze americane a Longvilly nel frattempo avevano dato inizio a un ripiegamento lungo quella strada e nel primo pomeriggio caddero nella trappola. L'enorme colonna meccanizzata americana, costituita dal \"Team\" Cherry, dai due gruppi pi\u00f9 piccoli, \"Team\" Hyduke e \"Team\" Ryerson della 10\u00aa Divisione corazzata e dai resti del \"Combat Command R\" della 9\u00aa Divisione corazzata, venne bersagliata da sud (\"kampfgruppe\" Hauser e cacciacarri del capitano Bethke), da est (elementi della 26\u00aa Volksgrenadier-Division) e anche da nord dove il colonnello Lauchert aveva opportunamente inviato un gruppo di panzer della 2. Panzer-Division per cooperare alla battaglia.\nLe forze americane, sottoposte a un devastante fuoco di artiglieria e di carri armati da tre direzioni, cercarono di resistere e colpirono otto panzer tedeschi, ma vennero quasi totalmente distrutte; il \"Team\" Hyduke schierato alla retroguardia, colpito dai panzer della 2. Panzer-Division, perse in un'ora tutti i suoi carri, mentre il \"Team\" Ryerson, che tentava di sfuggire attraverso Mageret, venne bloccato e decimato dai carri della Panzer-Lehr-Division, solo pochi resti riuscirono a ritirarsi a nord-ovest e a prendere contatto con i paracadutisti del 501\u00ba reggimento a Bizory. Con la distruzione del \"Team\" Cherry gli americani persero alcune centinaia di soldati e oltre 200 veicoli, tra cui 23 carri armati, 15 cannoni semoventi, 17 semicingolati, 14 autoblindo, 30 jeep e 25 autocarri, tuttavia questa schiacciante vittoria aveva impegnato elementi di tre divisioni tedesche per l'intera giornata del 19 dicembre, ritardando ulteriormente l'attacco a Bastogne e permettendo agli americani di schierare altri reparti della 101\u00aa Divisione aviotrasportata a difesa della citt\u00e0.\nConclusione e bilancio.\nAccerchiamento di Bastogne.\nMentre il \"Team\" Cherry veniva distrutto lungo la strada Mageret-Longvilly, anche gli altri due raggruppamenti del \"Combat Command B\" della 10\u00aa Divisione corazzata durante la giornata del 19 dicembre erano entrati in combattimento a nord e a sud-est di Bastogne. A Wardin il \"Team\" O'Hara venne attaccato dai reparti del \"kampfgruppe\" Fallois e dovette sgomberare la cittadina, ma riusc\u00ec a ripiegare a Marvie dove, rafforzato da un battaglione di paracadutisti respinse con successo ulteriori attacchi nemici, mettendo fuori uso quattro panzer. Nella serata il \"kampfgruppe\" Fallois sospese gli attacchi e il perimetro americano venne rafforzato. Nello stesso momento il generale von L\u00fcttwitz raggiunse Bayerlein e i due discussero sulla situazione; il comandante del 47\u00ba \"Panzerkorps\", molto agitato, temeva una disastrosa perdita di tempo attardandosi ancora intorno a Bastogne e insistette per sospedere gli attacchi, sollecitando una rapida ripresa dei movimenti per aggirare la citt\u00e0 e marciare sulla Mosa, mentre Bayerlein mise in evidenza la minaccia posta da quell'importante nodo di comunicazione, solidamente presidiato dal nemico, alle spalle delle sue forze.\nNel frattempo il colonnello Lauchert aveva gi\u00e0 aggirato a nord la citt\u00e0 per dirigere verso ovest e alla 04.30 entr\u00f2 in contatto con il terzo raggruppamento americano, il \"Team\" Desobry schierato a Noville con 19 mezzi corazzati (tra cui quattro efficaci cacciacarri M18 del 705\u00ba tank-destroyer battalion) che vennero rinforzati nel pomeriggio da un battaglione del 506\u00ba reggimento paracadutisti del tenente colonnello James L. LaPrade. Durante l'intera giornata del 19 dicembre si combatt\u00e9 in questa zona una confusa battaglia nella nebbia, tra i panzer della 2. Panzer-Division (\"kampfgruppe\" Cochenhausen) e i carri americani. Intralciati dalle difficolt\u00e0 del terreno e dalla tenace resistenza statunitense, i tedeschi non riuscirono a sloggiare i difensori anche se il tenente colonnello Desobry chiese il permesso di ripiegare (che fu negato). Al mattino del 20 dicembre i panzer ripresero gli attacchi, mentre un preciso tiro di artiglieria martellava le difese; il tenente colonnello LaPrade fu ucciso e Desobry seriamente ferito, Noville venne aggirata e Foy conquistata. McAuliffe e Roberts decisero infine di far ripiegare i superstiti (300 uomini e quattro carri), che riuscirono a sfuggire perdendo quasi tutti i mezzi corazzati. Senza attardarsi, Lauchert non insistette a nord di Bastogne ma invece, preceduto dal \"kampfgruppe\" von B\u00f6hm, prosegu\u00ec verso ovest, diretto a Bertogne e Herbamont.\nMentre la 2. Panzer-Division si allontanava verso ovest, il generale Bayerlein fece il 20 dicembre un ultimo tentativo di conquistare d'assalto Bastogne: a Neffe e a Bizory i paracadutisti della 101\u00aa Aviotrasportata respinsero gli attacchi del \"kampfgruppe\" Poschinger e dei reparti della 26\u00aa Volksgrenadier-Division. Dopo questo fallimento, il generale von L\u00fcttwitz, sollecitato anche dal generale Manteuffel a proseguire rapidamente in avanti senza attardarsi a Bastogne, decise infine di dirottare anche la Panzer-Lehr-Division verso ovest; il \"kampfgruppe\" Poschinger aggir\u00f2 quindi il perimetro della citt\u00e0 a sud-ovest, muovendo verso Sibret, mentre il \"kampfgruppe\" Fallois era gi\u00e0 pi\u00f9 avanti, a Moircy. Il \"kampfgruppe\" Huaser venne invece aggregato alla 26\u00aa Volksgrenadier-Division, a cui sarebbe stato affidato il compito di sconfiggere la guarnigione americana e conquistare la citt\u00e0 belga.\nSviluppi della situazione.\nDopo i confusi e accaniti combattimenti del 19 e 20 dicembre i resti del \"Combat Command B\" della 10\u00aa Divisione corazzata (una quarantina di carri armati) ripiegarono quindi all'interno del perimetro difensivo organizzato dai paracadutisti del generale McAuliffe. La 101\u00aa Aviotrasportata schier\u00f2 i suoi quattro reggimenti intorno a Bastogne in difesa circolare imperniata sui villaggi di Foy e Longchamps a nord, di Bizory e Neffe a est, di Senonchamps e Mande-St.Etienne a sud, di Champs a ovest. Nei giorni seguenti, dopo aver rigettato energicamente ogni richiesta di resa, la divisione respinse i ripetuti attacchi dei reparti tedeschi, rifornita per via aerea, in attesa dell'intervento delle forze del generale Patton da sud. Gi\u00e0 il 26 dicembre i reparti corazzati della 4\u00aa Divisione corazzata sarebbero riusciti a prendere contatto con i valorosi difensori di Bastogne. Nel frattempo le colonne corazzate tedesche di Bayerlein e Lauchert, che avevano aggirato la citt\u00e0 dopo aver sbaragliato i \"penny packets\" americani, erano giunte vicino alla Mosa quasi senza incontrare resistenza, ma, a corto di mezzi e di carburante, avrebbero a loro volta subito i contrattacchi alleati finendo per ripiegare entro la fine dell'anno.\nI combattimenti tra forze corazzate sulle vie di accesso a Bastogne si conclusero quasi tutti con pesanti sconfitte americane a causa della situazione tattica sul terreno, dell'impiego dei carri americani in piccoli gruppi ampiamente separati e dell'abilit\u00e0 ed esperienza delle colonne dei panzer tedeschi convergenti lungo le strade principali; tuttavia, anche se a costo di gravi perdite (due \"Combat Command\" vennero quasi totalmente distrutti), i comandi americani con questi scontri ritardarono l'avanzata tedesca e ne disturbarono in parte i piani e i tempi di marcia, permettendo di rafforzare i centri di comunicazione vitali e ponendo le premesse per la successiva resistenza e per la controffensiva finale alleata."}
{"id": "3196375", "revid": "599013", "url": "https://it.wikipedia.org/wiki?curid=3196375", "title": "Rovn\u00e1", "text": "Rovn\u00e1 pu\u00f2 riferirsi a diversi toponimi della Repubblica Ceca:"}
{"id": "3196377", "revid": "1593509", "url": "https://it.wikipedia.org/wiki?curid=3196377", "title": "Convento di Sant'Antonio (Tora e Piccilli)", "text": "Il convento di S.Antonio, di propriet\u00e0 del Fondo edifici di culto, \u00e8 stato costruito nel 1709, alla media distanza dai paesi di Tora e Piccilli, per volere del duca e barone di Tora, Francesco Galluccio, che lo affid\u00f2 ai Padri Cappuccini. La chiesa del convento, preesistente, fu consacrata nel 1683.\nNel 1806, in conseguenza delle leggi napoleoniche, il convento divenne propriet\u00e0 demaniale.\nUn decreto ministeriale del 2 ottobre 1835 lo riapriva al culto religioso, anche se al Comune fu riservata parte dei locali per allocarvi la Casa Comunale e l'Archivio municipale.\nNel 1860, durante la battaglia del Volturno, si trasform\u00f2 in ospedale per i garibaldini feriti. Fu soppresso nel 1867 .\nDopo varie vicissitudini, nel 1904, su richiesta del vescovo della Diocesi di Teano-Calvi e del sindaco di Tora e Piccilli, Girolamo Falco, fu riaperto e occupato dai frati della Provincia di S.Angelo. Nel 1905 il convento era popolato da venticinque frati e nel 1907 vi erano tredici sacerdoti.\nDall'ottobre 1917 sino al 12 gennaio 1918 vi dimor\u00f2 san Leopoldo da Castelnuovo.\nNella prima met\u00e0 del '900 una curiosa tradizione voleva che ogni anno venisse regalato ai frati un maialetto. Gli anziani di Tora ricordano ancora che per le vie del paese circolava liberamente \u00abgliu porco re S.Antonio\u00bb, che portava una campanella al collo per richiamare l'attenzione dei torani, che devotamente lo alimentavano di porta in porta. Era ritenuto sacro, perch\u00e9 offerto al Santo. Quando il maialetto aveva terminato il giro per il paese, ritornava tranquillo al suo convento.\nDal 1999 i cappuccini della provincia di Foggia hanno abbandonato il convento, affidandolo alla casa di noviziato della comunit\u00e0 mariana \"Oasi della Pace\", costituita giuridicamente il 25 marzo 1987. Dal novembre 2019 anche questa comunit\u00e0 ha lasciato il convento che \u00e8 ora inutilizzato ."}
{"id": "3196381", "revid": "767487", "url": "https://it.wikipedia.org/wiki?curid=3196381", "title": "Rebetes", "text": "Con il termine rebetes o rebeti (\u03c1\u03b5\u03bc\u03c0\u03ad\u03c4\u03b7\u03c2) ci si riferisce a persone che per aspetto, modo di vestire, comportamento e valori etici, si ritengono associate alla sottocultura greca del rebetiko, una forma musicale popolare greca.\nL'origine della parola non \u00e8 chiara. Potrebbe derivare dal serbo \"reben\u00f2k (pl. rebia'ta)\", che significa ribelle, dal turco antico \"rembet\" (agg. \"dei bassifondi\"), dalla locuzione turca \"rebet asker\", cio\u00e8 truppe irregolari, dall'arabo \"ribat\", un termine in uso fin dal decimo secolo per indicare la taverna, o dalla radice persiana ed arabica \"reb, rab, ruba'a\" o \"arba'a\", che significa \u201cquattro\u201d, infatti il plurale \"ruba'at\" o \"arba'at\" significa \u201cquartina\u201d, che \u00e8 la strofa di quattro versi tipica del rebetiko.\nStoria.\nSi suole far coincidere l'inizio del movimento dei rebeti col fallito tentativo del Regno di Grecia di annettersi parte dell'Asia Minore dopo la sconfitta dell'Impero ottomano nella prima guerra mondiale. La guerra greco-turca, che vide l'incendio e la distruzione di Smirne, si concluse nel 1922 con la ritirata dall'Anatolia dell'esercito greco e la conseguente rotta della popolazione turca di origine greca. Nel 1923 con il Trattato di Losanna la neonata Repubblica Turca ed il Regno di Grecia si accordarono per il definitivo rimpatrio reciproco delle minoranze di origine turca e greca dall'una e dall'altra sponda del Bosforo.\nCirca un milione e mezzo di Greci e cinquecentomila turchi furono tradotti nelle loro terre di origine.\nSenza un lavoro, senza una casa, con problemi di comunicazione (spesso parlavano il turco come prima lingua), malvisti dalla polizia e dai politici dell'epoca, che erano spesso legati al neo nazionalismo ellenico, anti asiatico ed europeista, i \u201cGreci-turchi\u201d finirono molto spesso per ingrossare le file degli sbandati senza tetto delle periferie di Atene e Salonicco.\nSu questo terreno si svilupp\u00f2 il rebetiko, una musica dalle forti matrici ottomane e orientali che ricorda l'intensit\u00e0 del blues americano, del ra\u00ef algerino o del fado portoghese .\nI temi sono le risse, la malattia, il disincanto, l'esclusione, l'amore non corrisposto. Un tratto originale \u00e8 l'elogio dell'hashish, come medicina, riparo dai torti e fuga dalla miseria. L'uso dell'hashish, normale ai tempi sia in Asia Minore che in Grecia, venne osteggiato dalle autorit\u00e0 che identificavano l'uso della sostanza con le \u201cmollezze\u201d ottomane, al punto da scoraggiare la produzione di canapa.I rebetes cantavano lo sberleffo alla polizia nel consumare droghe, la gioia nell'apprendere che un carico era giunto in Grecia, utilizzando frasi gergali per evitare la censura. Negli anni successivi si venne a creare un'estetica rebetes: n\u00e9 cravatta, n\u00e9 ombrello, vesti trasandate e larghe, per nascondere armi da taglio e, talvolta, un piccolo baglamas (lo strumento musicale dei rebetes), la giacca indossata solo a sinistra ed abbandonata sulla spalla per poterla usare come scudo contro i coltelli degli avversari , i capelli ed i baffi lunghi, unti di brillantina, e atteggiamenti da \u201cduri\u201d uniti a una forte misoginia. I luoghi dell'immaginario rebetes sono la prigione, il bordello, la fumeria. Nel 1937 il capo del governo Metaxas pose all'ordine del giorno la lotta ai rebetes, imponendo la censura ai dischi di rebetiko e chiudendo le fumerie di hashish (1939).\nI rebetes mantennero la loro identit\u00e0 sia durante la seconda guerra mondiale che nell'epoca della Dittatura dei Colonnelli (1967).\nLa cultura rebetes sopravvive sotterranea anche oggi. Attualmente il termine rebetes identifica prevalentemente i musicisti di rebetiko."}
{"id": "3196383", "revid": "599013", "url": "https://it.wikipedia.org/wiki?curid=3196383", "title": "Rozse\u010d", "text": "Rozse\u010d pu\u00f2 riferirsi a diversi toponimi della Repubblica Ceca:"}
{"id": "3196384", "revid": "287204", "url": "https://it.wikipedia.org/wiki?curid=3196384", "title": "Stuart Graham", "text": "Carriera.\nFiglio d'arte (il padre Leslie era stato, nel 1949, il primo Campione del Mondo della 500), inizi\u00f2 a correre nel 1961 con una Honda 125. Scoperto dall'ex pilota Bill Webster, Graham ottenne di l\u00ec a poco la sua prima vittoria, con una Aermacchi Ala d'Oro 250, in una gara locale. Nel 1962 fece il suo esordio nel Motomondiale, dove ottenne un sesto posto al GP dell'Ulster, sempre con la quarto di litro varesina. In quell'occasione fu anche decimo in 125 con una Bultaco.\nMorto Webster nel marzo 1963, Graham junior lasci\u00f2 l'Aermacchi 250 per correre su AJS 350 e Matchless 500. Nel 1964 fece il suo esordio al Tourist Trophy, arrivando 37\u00ba allo Junior TT e 19\u00ba nel Senior TT. Dopo un'anonima annata 1965, nella quale fu 17\u00ba allo Junior TT e si ritir\u00f2 nel Senior TT, nel 1966 fu ingaggiato dalla Honda per rimpiazzare l'infortunato Jim Redman in sella alla \"RC166\" 250 sei cilindri. Con la pluricilindrica nipponica fu secondo al Lightweight TT (a quasi sei minuti dal compagno di Marca Mike Hailwood) e sesto nella classifica finale del Mondiale.\nPer la stagione '67 Graham fu ingaggiato dalla Suzuki per correre in 50 e 125. In quella stagione vinse gli unici due GP della sua carriera, la gara della 50 al TT (quattordici anni dopo la morte del padre, avvenuta nel 1953 durante il Senior TT) e della 125 al GP di Finlandia.\nRitiratasi la Suzuki a fine 1967, Graham ottenne una 50 e una 125 per correre in forma privata. Le moto verranno cedute successivamente a Barry Sheene, che le user\u00e0 per il suo debutto nel Mondiale, nel 1970."}
{"id": "3196386", "revid": "767487", "url": "https://it.wikipedia.org/wiki?curid=3196386", "title": "Fools of Fate", "text": "Fools of Fate \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Cuddebackville, New York - usc\u00ec nelle sale il 7 ottobre 1909.\nTrama.\nFanny, moglie di un cacciatore, non riesce pi\u00f9 a sopportare la sua vita sacrificata e solitaria. Cos\u00ec, quando incontra per caso Hilton, un cacciatore canadese, si sente attratta dal nuovo venuto e accetta la sua corte. L'uomo, che ignora che lei sia sposata, le propone di venire con lui, lasciando quelle lande desolate e lei accetta. I due per\u00f2 vengono sorpresi da Webster, il marito della donna che riconosce nel suo rivale l'uomo che poco tempo prima lo ha salvato da morte certa e con il quale ha stipulato un patto di eterna amicizia. I due uomini non possono battersi: Hilton spinge fuori dalla capanna Fanny che ora implora il perdono del marito. Ma Webster ha il cuore spezzato e, quando Fanny gli si avvicina, trova il marito che si accascia senza vita sulla sedia.\nProduzione.\nIl film fu prodotto dalla Biograph Company. Venne girato a Cuddebackville.\nDistribuzione.\nDistribuito dalla Biograph Company, il film - un cortometraggio di una bobina - usc\u00ec nelle sale cinematografiche statunitensi il 7 ottobre 1909."}
{"id": "3196389", "revid": "857138", "url": "https://it.wikipedia.org/wiki?curid=3196389", "title": "Rozst\u00e1n\u00ed", "text": "Rozst\u00e1n\u00ed pu\u00f2 riferirsi a diversi toponimi della Repubblica Ceca:"}
{"id": "3196394", "revid": "547034", "url": "https://it.wikipedia.org/wiki?curid=3196394", "title": "Opere di Beato Angelico", "text": "Elenco delle opere di Beato Angelico in ordine cronologico.\nAltre opere.\nDisegni.\nDell'Angelico si conoscono anche numerosi disegni, conservati nelle raccolte di tutto il mondo, tra cui il Gabinetto dei Disegni e delle Stampe degli Uffizi, il Graphische Sammlung Albertina di Vienna, il D\u00e9partment des Arts Graphiques del Louvre, il Kupferstichkabinett di Berlino, ecc."}
{"id": "3196395", "revid": "109065011", "url": "https://it.wikipedia.org/wiki?curid=3196395", "title": "Personal Software Process", "text": "Il Personal Software Process o PSP (in italiano: \"Processo software personale\") \u00e8 un processo di sviluppo software strutturato volto ad aiutare gli ingegneri del software a capire e migliorare le loro prestazioni, usando una \"procedura guidata e disciplinata\".\nPSP \u00e8 stato creato da Watts Humphrey per applicare i principi del Modello di Maturit\u00e0 delle Capacit\u00e0 (Capability Maturity Model o CMM) del Software Engineering Institute (SEI) alle capacit\u00e0 di sviluppo software di un singolo sviluppatore.\nDichiara di dare agli ingegneri del software le abilit\u00e0 necessarie per lavorare in un Team Software Process (TSP).\n\"Personal Software Process\" e \"PSP\" sono marchi di servizio registrati della Carnegie Mellon University.\nStruttura.\nPSP \u00e8 strutturato su vari livelli.\nIl livello base \u00e8 PSP 0 si prosegue con PSP 1, PSP 2 e il finale TSP (T sta per team).\nOgni livello ha una descrizione dettagliata , liste di controllo e schede per guidare l'ingegnere al livello successivo migliorando il suo personale processo di sviluppo software."}
{"id": "3196399", "revid": "767487", "url": "https://it.wikipedia.org/wiki?curid=3196399", "title": "Wanted, a Child", "text": "Wanted, a Child \u00e8 un cortometraggio del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 30 settembre 1909 interpretato da George Nichols e Kate Bruce nel ruolo dei genitori.\nTrama.\nUna povera famiglia soffre nell'indigenza, non riuscendo neanche a mantenere dignitosamente i propri figli. Cos\u00ec, quando giunge una lettera dal fratello di pap\u00e0 che, solo e ricco, si offre di adottare uno dei bambini, all'inizio i genitori la leggono con gratitudine e sollievo. Per rendersi ben presto conto per\u00f2 che non riusciranno a privarsi di uno dei loro figli.\nProduzione.\nIl film fu prodotto dalla Biograph Company.\nDistribuzione.\nIl copyright del film, richiesto dalla Biograph Co., fu registrato il 2 ottobre 1909 con il numero J132957.\nDistribuito dalla Biograph Company, il film - un cortometraggio di novanta metri - usc\u00ec nelle sale cinematografiche statunitensi il 30 settembre 1909.\nNelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, \"The Awakening\"."}
{"id": "3196401", "revid": "767487", "url": "https://it.wikipedia.org/wiki?curid=3196401", "title": "DJ Champion", "text": "L'infanzia e gli inizi.\nMaxime Morin impara a suonare la chitarra all'et\u00e0 di 13 anni, suonando principalmente musica heavy metal. A 25 anni per\u00f2 si sposta verso la musica techno. Nel 1994 inizia a prodursi da solo musica dance, suonando in molti club di Montreal con il nome di Le Max o Mad Max. A 27 anni smette di suonare la chitarra, dedicandosi completamente all'elettronica.\nLavori come DJ Champion.\nI dischi di Morin sono frutto di sperimentazioni sul programma Albleton Live, utilizzato principalmente da Dj dal vivo. Successivamente produrr\u00e0 i suoi lavori introducendo chitarre campionate e sintetizzate. Quando si esibisce live, Dj Champion \u00e8 accompagnato da un gruppo di quattro chitarristi, un bassista e una cantante, mentre Morin gestisce il gruppo dal suo laptop. Occasionalmente Morin ha suonato la batteria dal vivo.\nChill 'em All.\nNel 2005 viene pubblicato il disco pi\u00f9 famoso di Dj Champion, \"Chill'em All\". Il disco contiene la canzone \"No Heaven\". Essa, dai toni blues e soul, si oppone ai rumorosi riff di chitarra e ai beat dance, orientandosi verso la musica afroamericana dei lavoratori di fine '800. Ci\u00f2 \u00e8 aiutato dalla presenza della voce di Betty Bonifassi, cantante blues (con la quale Morin aveva precedentemente lavorato alla colonna sonora del film \"Les Triplettes de Belleville\". Il singolo No Heaven \u00e8 stato utilizzato nel 2009 dalla Gearbox Software per accompagnare il trailer del videogame Borderlands e i crediti finali di Army of Two.\nProgetti recenti.\nNel 2006 esce \"The Remix Album\", un album contenente le tracce remixate di \"Chill 'em All\". Il 15 settembre 2009 viene pubblicato \"Resistance\".\nLa cancellazione dei tour del 2010.\nIl 18 maggio 2010 dal sito ufficiale del musicista canadese un comunicato annulla tutte le date dell'anno 2010. Il motivo sono le condizioni non buone di salute del musicista, che prende un periodo di pausa per recuperare le energie. Il 4 luglio i manager di Morin annunciano alla stampa che il cantante \u00e8 malato di leucemia."}
{"id": "3196402", "revid": "122665665", "url": "https://it.wikipedia.org/wiki?curid=3196402", "title": "Mattia Cavadini", "text": "Lavora a Lugano per la Radio svizzera di lingua italiana."}
{"id": "3196406", "revid": "44876", "url": "https://it.wikipedia.org/wiki?curid=3196406", "title": "Polisportiva Licata 1989-1990", "text": "Questa voce raccoglie le informazioni riguardanti la Polisportiva Licata nelle competizioni ufficiali della stagione 1989-1990.\nStagione.\nIn questa stagione 1989-1990, la seconda consecutiva in Serie B, il Licata retrocede in Serie C1 chiudendo il campionato al 18\u00ba posto. Sulla panchina siciliana c'\u00e8 il ritorno di Aldo Cerantola. Al termine del girone di andata chiuso con 16 punti, i giallobl\u00f9 hanno cinque squadre alle spalle, ed erano virtualmente salvi, pur restando nel pieno della lotta per non retrocedere, ma poi nel girone di ritorno raccolgono solo 12 punti, non sufficienti per mantenere la prestigiosa categoria. Miglior marcatore siciliano di stagione Francesco La Rosa con 8 reti. Nella Coppa Italia tornata ad essere ad eliminazione diretta nei primi due turni, il Licata viene eliminato al primo turno dalla Fiorentina, che v\u00ecola il \"Dino Liotta\" (1-3)."}
{"id": "3196407", "revid": "260676", "url": "https://it.wikipedia.org/wiki?curid=3196407", "title": "Plethodontidae", "text": "I Pletodontidi (Plethodontidae ) sono una famiglia di anfibi urodeli.\nDescrizione.\nI membri di questa famiglia sono caratterizzati dalla assenza di polmoni: la respirazione avviene attraverso la pelle e tessuti specializzati presenti all'interno della bocca. Funzionale in tal senso \u00e8 la forma leggermente appiattita del corpo di questi animali che consente di mantenere un'elevata superficie in rapporto al volume corporeo rispetto alle salamandre polmonate di pari dimensioni, cos\u00ec da garantire un apporto di ossigeno sufficiente a tutti gli organi e i tessuti. Altra peculiarit\u00e0 \u00e8 la presenza di globuli rossi privi di nucleo osservata in alcune specie, adattamento che sembra aver reso pi\u00f9 efficiente l'attivit\u00e0 trasportatrice dell'ossigeno da parte dell'emoglobina, contenuta in maggiori quantit\u00e0 in tali eritrociti anucleati. Possiedono inoltre dei solchi naso-labiali con funzioni chemorecettive.\nDistribuzione e habitat.\nL'attuale areale dei Pletodontidi si estende prevalentemente nel Nuovo Mondo, dall'Alaska e dalla Nuova Scozia (Canada) sino all'est del Brasile e alla Bolivia. In Europa la famiglia \u00e8 rappresentata dai geotritoni del genere \"Speleomantes\" (8 specie), presenti nella penisola italiana, in Sardegna e nel Nizzardo. Un'unica specie, \"Karsenia koreana\", \u00e8 presente in Corea.\nI pletodontidi, tra 60 e 100 milioni d'anni fa, avevano una distribuzione olartica. Il raffreddamento del clima comport\u00f2 la crescita delle popolazioni neartiche ed il declino di quelle paleartiche, i cui unici discendenti noti sono appunto la karsenia ed i geotritoni.\nLe diverse specie della famiglia si sono adattate ad habitat differenti: esistono specie arboricole, fossorie, terrestri, specie che vivono lungo i greti dei torrenti o in gallerie e grotte.\nTassonomia.\nCon 491 specie \u00e8 la pi\u00f9 grande famiglia di salamandre esistenti.\nComprende 2 sottofamiglie:"}
{"id": "3196408", "revid": "4252", "url": "https://it.wikipedia.org/wiki?curid=3196408", "title": "Pletodontidi", "text": ""}
{"id": "3196410", "revid": "110157", "url": "https://it.wikipedia.org/wiki?curid=3196410", "title": "Team Software Process", "text": "Il Team Software Process o TSP (in italiano: \"Processo software di squadra\") in combinazione con il Personal Software Process (PSP) fornisce un processo operazione per aiutare le squadre di manager e ingegneri a organizzare e produrre software in progetti su larga scala (Migliaia di linee di codice).\nTSP \u00e8 pensato per migliorare i livelli di qualit\u00e0 e produttivit\u00e0 di un team in un progetto di sviluppo software, aiutandolo a migliorare la programmazione ed i costi dei loro impegni nello sviluppo di un sistema software.\nPrima che gli ingegneri possano partecipare a TSP, \u00e8 richiesto che abbiano gi\u00e0 le conoscenze di PSP."}
{"id": "3196415", "revid": "119139056", "url": "https://it.wikipedia.org/wiki?curid=3196415", "title": "Partito Socialdemocratico di Serbia", "text": "Il Partito Socialdemocratico di Serbia (in serbo: \"\u0421\u043e\u0446\u0438\u0458\u0430\u043b\u0434\u0435\u043c\u043e\u043a\u0440\u0430\u0442\u0441\u043a\u0430 \u043f\u0430\u0440\u0442\u0438\u0458\u0430 \u0421\u0440\u0431\u0438\u0458\u0435\",\u0421\u0414\u041f\u0421-SDPS) \u00e8 un partito politico serbo di ispirazione liberale-sociale.\nIl movimento nasce nel 2009 dal gi\u00e0 esistente Partito Democratico del Sangiaccato (SDP), rappresentante della comunit\u00e0 bosgnacca in Serbia. Fondatore del SDPS \u00e8 Rasim Ljaji\u0107, presidente del SDP e ministro del lavoro dal 2007, che decide di ridurre l'SDP a un movimento locale interno al SDPS,lanciando quest'ultimo a livello nazionale.\nIl partito \u00e8 rappresentato da cinque deputati nell'Assemblea Nazionale di Serbia, eletti nelle liste del SDP e ora presenti nel SDPS.\nAlle elezioni parlamentari del 2012 SDPS si \u00e8 presentato insieme al Partito Democratico ottenendo 9 seggi. Durante le trattative per la formazione del nuovo governo SDPS decide di rompere l'alleanza con i democratici (passati all'opposizione) e partecipa al governo guidato da Ivica Da\u010di\u0107, nel quale Ljajic \u00e8 ministro per il commercio e telecommunicazione e vicepremier.\nAlle elezioni parlamentari del 2014 SDPS si allea con il Partito Progressista Serbo (moderato di centro-destra) e altri partiti. Questa coalizione guidata dal leader del Partito Progressista Aleksandar Vu\u010di\u0107 ha vinto le elezioni e Ljajic \u00e8 stato confermato vicepremier e ministro, mentre SDPS ha ottenuto 10 seggi.\nAlle elezioni parlamentari del 2016 SDPS sempre in alleanza coi progressisti mantiene i suoi 10 seggi e Ljajic \u00e8 nuovamente confermato ministro."}
{"id": "3196416", "revid": "4252", "url": "https://it.wikipedia.org/wiki?curid=3196416", "title": "Karsenia", "text": ""}
{"id": "3196420", "revid": "125317981", "url": "https://it.wikipedia.org/wiki?curid=3196420", "title": "Ooredoo (Tunisia)", "text": "Ooredoo (precedentemente nota come Tunisiana) \u00e8 il primo operatore telefonico privato in Tunisia. \u00c8 di propriet\u00e0 dell'omonima azienda del Qatar. Fu fondata l'11 maggio 2002.\nAl 30 marzo 2013 aveva circa 7 milioni di abbonati.\nAll'inizio del 2006 ha lanciato i servizi GPRS ed EDGE.\nIl 24 maggio 2012 ha ottenuto la licenza 3G.\nIl 24 aprile 2014 ha cambiato il suo nome da Tunisiana a Ooredoo."}
{"id": "3196422", "revid": "767487", "url": "https://it.wikipedia.org/wiki?curid=3196422", "title": "Leather Stocking", "text": "Leather Stocking \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, si basa su \"Leatherstocking\", serie di libri di James Fenimore Cooper, il primo dei quali, \"The Pioneers\", venne pubblicato a Filadelfia nel 1823.\nTrama.\nIl colonnello parte insieme alle due nipoti per Fort George, accompagnato da una guida indiana. Questi, per\u00f2, \u00e8 un pellerossa traditore che, a lungo, ha accarezzato l'idea di vendicarsi dei bianchi. Ora ha la possibilit\u00e0 di attuare il suo piano. Saranno Leather Stocking e Uncas, che incontrano il gruppo durante una sosta, a far nascere il dubbio sulla fedelt\u00e0 di Big Serpent, l'indiano infido.\nProduzione.\nIl film fu prodotto dalla Biograph Company. Venne girato a Cuddebackville, New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 27 settembre 1909."}
{"id": "3196430", "revid": "1305772", "url": "https://it.wikipedia.org/wiki?curid=3196430", "title": "Koro", "text": ""}
{"id": "3196439", "revid": "10125", "url": "https://it.wikipedia.org/wiki?curid=3196439", "title": "Ring species", "text": ""}
{"id": "3196440", "revid": "767487", "url": "https://it.wikipedia.org/wiki?curid=3196440", "title": "Espedito Chionna", "text": "Carriera.\nGiocatore.\nCresciuto nel settore giovanile del Mesagne, societ\u00e0 con la quale ha esordito in Interregionale nella stagione 1985-1986 a 17 anni, ha giocato in Serie B con le maglie di e , collezionando in tale categoria un totale di 118 presenze con 2 reti all'attivo. Ha terminato la carriera al termine della stagione 2006-2007, disputata in Promozione con la maglia del Casarano.\nAllenatore.\nDalla stagione 2010-2011 ha intrapreso la carriera di allenatore, guidando la squadra del suo paese, il Latiano.\nNella stagione 2011-2012 ha allenato per poche giornate la squadra di Mesagne, il Boys Mesagne, in Prima Categoria."}
{"id": "3196441", "revid": "767487", "url": "https://it.wikipedia.org/wiki?curid=3196441", "title": "In Old Kentucky (film 1909)", "text": "In Old Kentucky \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film fu girato a Cuddebackville. La sceneggiatura di Stanner E.V. Taylor si basa su un lavoro teatrale di Charles T. Dazey.\nTrama.\nAllo scoppio della guerra di secessione, il Kentucky all'inizio rimane neutrale. Tante famiglie si rompono, divise nella scelta di un campo da prendere. Dai Wilkinson, quando il padre arriva a casa con la notizia della guerra, George, il figlio minore, annuncia la sua partenza per raggiungere l'esercito dell'Unione, incitando anche il fratello Robert a fare lo stesso. Ma Robert, invece, sceglie l'esercito confederato dove gli viene affidata una pericolosa missione durante la quale, indossando la divisa nordista, deve infiltrarsi tra le linee nemiche. Scoperto, viene catturato e condannato alla fucilazione. Il fratello, che lo vede per la prima volta dopo la loro separazione, non ha dubbi e lo mette sotto scorta per condurlo alla fucilazione. Guadando un fiume, Robert riesce a fuggire e cerca scampo e rifugio nella casa paterna. Il padre non difende il fuggitivo mentre la madre, al contrario, lo nasconde nel suo letto. Scoperto da George che si \u00e8 messo sulle sue tracce, Robert viene difeso dalla madre che minaccia di spararsi se George far\u00e0 un passo avanti.\nFinita la guerra, George viene accolto come un eroe. Robert, affamato e lacero, ritorna anche lui a casa ma, vedendo i festeggiamenti, sta per andarsene quando il vecchio zio Jasper lo porta dentro. La madre se lo stringe al cuore e il fratello, con in braccio la bandiera dell'Unione, gli porge la mano.\nProduzione.\nIl film fu prodotto dalla Biograph Company e venne girato a Cuddebackville, nello stato di New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 20 settembre 1909."}
{"id": "3196443", "revid": "1564499", "url": "https://it.wikipedia.org/wiki?curid=3196443", "title": "Lingua koro (India)", "text": "La lingua Koro o aka koro \u00e8 una lingua tibeto-birmana parlata in India, nello stato dell'Arunachal Pradesh.\nDistribuzione geografica.\nLa lingua Koro \u00e8 parlata da 1500 persone nel distretto del Kameng Orientale, nella parte occidentale dell'Arunachal Pradesh. \nClassificazione.\nLa lingua koro appartiene al ramo tibeto-birmano delle lingue sinotibetane. \nStoria.\nIl riconoscimento nella letteratura accademica del Koro come linguaggio distinto dalla lingua hruso spunta fuori nell'edizione 2009 di \"Ethnologue\", la quale basa le sue scoperte su delle indagini condotte nel 2005. La similarit\u00e0 lessicale tra la parlata del gruppo Koro e la lingua Hruso \u00e8 del 9%, ed entrambe sono molto diverse dalle lingue vicine.\nNel febbraio 2012 alla lingua Koro \u00e8 stato assegnato il codice ISO 639-3 jkr.\nSistema di scrittura.\nLa lingua Koro non dispone di un sistema di scrittura, perch\u00e9 \u00e8 una lingua soltanto orale."}
{"id": "3196445", "revid": "1270755", "url": "https://it.wikipedia.org/wiki?curid=3196445", "title": "Euplectella aspergillum", "text": "Euplectella aspergillum \u00e8 una specie di spugna marina delle Hyalospongiae, classe da cui prende il nome di \"spugna di vetro\".\n\u00c8 nota anche come cestello di Venere.\nSfruttamento da parte dell'uomo.\nOggi viene raccolta ed essiccata a scopo decorativo, in passato in alcune culture tradizionali dell'Asia la si usava regalare ai novelli sposi come simbolo di fedelt\u00e0 coniugale, poich\u00e9 al suo interno vive una coppia di gamberetti (\"Spongicola venusta\"), che vi entrano come larve attraverso i pori e crescendo non riescono pi\u00f9 ad uscire e trascorrono in simbiosi con essa tutta la vita."}
{"id": "3196447", "revid": "3115", "url": "https://it.wikipedia.org/wiki?curid=3196447", "title": "Baschi (famiglia)", "text": "I Baschi sono stati un influente casato medievale che raggiunse il massimo splendore nel XIII e XIV secolo giungendo a controllare 60 castelli e ad avere possedimenti che si estendevano in Umbria, in Toscana e nelle Marche. I membri di tale famiglia ricoprirono nel corso dei secoli numerosissime cariche, fra le quali ricordiamo quelle di Capitani del Popolo, di Cavalieri di Malta e di Rodi, di Podest\u00e0 e di generali pontifici, veneziani, ecc.\nAlcuni tra i personaggi pi\u00f9 illustri di codesto casato furono Bindo de'Baschi detto \"Pastacalda\", comandante della pi\u00f9 grande lega ghibellina umbra il quale perse la vita nel corso della battaglia di Orvieto nel 1313 all'et\u00e0 di 27 anni e Ranuccio de'Baschi, restauratore del lustro famiglire e costruttore del palazzo attualmente sede del Comune di Baschi.\nMerita inoltre attenzione l'elenco delle pi\u00f9 importanti casate imparentate con questi ultimi, ossia gli Aldobrandeschi, i Farnese, gli Orsini, i Caetani, i Baglioni, gli Alviano, i Monaldeschi e i Vitelleschi.\nOrigini.\nLe origini del casato vengono fatte risalire a un nobile di nome Ugolino, vissuto verso la fine dell'XI secolo. Successivamente Federico Barbarossa concesse a un suo discendente, Ranieri II, il diploma di Conte dell'Impero.\nAltre teorie sostenute dallo storico orvietano Pericle Perali affermano invece che i Baschi discendono da antiche famiglie longobarde, come nel caso degli Atti e dei Marsciano.\nL'incontro con Francesco di Assisi.\nIl casato dei Baschi ebbe lunga fama per gli odi fraterni e in generale tra parenti. Suggestivo fu l'incontro tra Francesco d'Assisi e questo casato nel 1217 o 1218. L'intervento di Francesco ricompose le discordie nel casato. Fin dai tempi di San Francesco, sono ricordati ambedue i centri della potenza dei Baschi: il castello delle Teverina e quello di Carnano; ma la famiglia non era ancora scissa in due rami anche se gli eventi dimostrarono che vi fu sempre una unit\u00e0 formale ma una distinzione sostanziale. San Francesco, probabilmente in un suo viaggio a Roma, transitando per quelle montagne, oppure rinunciando ad un viaggio a Parigi decise di andarli a trovare e giunse sino al Castello di Carnano e poi a quello della Teverina, dove esercit\u00f2 appunto la sua missione di pace e di amore, ricomponendo gli odi di quei Signori. Fu proprio Bonconte uno dei figli di Ugolino, che aveva ascoltato frate Francesco ad Alviano, durante il suo viaggio verso Roma, a proporre la mediazione per la ricomposizione della lite. I tre fratelli, Ugolino, Ranieri e Bonconte dopo la pacificazione dimostrarono la loro riconoscenza a frate Francesco, donandogli un vetusto fabbricato (un piccolo fortilizio di vedetta), un \u201clocus\u201d, con del terreno adiacente, presso la riva sinistra del Tevere. L\u00ec San Francesco inizi\u00f2 la costruzione del Romitorio-Convento di Pantanelli, che fu ultimato dopo la sua morte. Nel convento dimor\u00f2 dopo la prigionia anche Jacopone da Todi e nel medesimo avrebbe composto lo \"Stabat Mater\" e altre \u201cLaudi\u201d; e qualche tempo dopo vi soggiorn\u00f2 anche Bernardino da Siena. Bonconte de' Baschi divenne frate Rizziero e vest\u00ec l'abito dei postulanti, e dal 1221 al 1224 fu scelto per accompagnare come \u201cguardiano\u201d l'ormai malato Francesco d'Assisi. I due vissero fianco a fianco a S. Maria degli Angeli, nell'Eremo di Fonte Colombo a Greccio. Poi Rizziero lasci\u00f2 Francesco per ritirarsi nella Comunit\u00e0 di Rieti e prepararsi a ricevere l'ordine sacro. Si ritrovarono qualche tempo dopo ad Assisi per l'ultimo abbraccio.\nTermine del casato.\nIl casato dei Baschi, dopo alterne vicende e un progressivo frazionamento, finisce nel 1751 con la morte di Francesco Maria."}
{"id": "3196450", "revid": "122871", "url": "https://it.wikipedia.org/wiki?curid=3196450", "title": "Texas Instruments TMS9918", "text": "Il TMS9918, detto anche Video Display Processor (VDP) \u00e8 un chip video fabbricato da Texas Instruments e commercializzato a partire dal 1979. Con le sue varianti, fu usato in sistemi quali il ColecoVision, il CreatiVision, il Memotech MTX, i computer MSX1, il Sega SG-1000, i computer di Spectravideo, il Sord M5, il Tatung Einstein, il TI-99/4 ed i suoi cloni. Il Sega Master System, il Sega Game Gear ed il Mega Drive usarono delle versioni modificate del TMS9918 contenenti dei registri aggiuntivi e delle nuove modalit\u00e0 grafiche (il VDP del Mega Drive non supportava le modalit\u00e0 grafiche del TMS9918).\nIl TMS9918 fu sostituito dallo Yamaha V9938, che supportava nuove modalit\u00e0 grafiche, sprite con pi\u00f9 colori, un registro per lo scorrimento verticale ed una tavolozza personalizzabile.\nVersioni.\nIl chip fu fabbricato in diverse varianti chiamate TMS9918A, TMS9928A e TMS9929A, dove la lettera \"A\" indica una seconda versione del chip con aggiunte nuove caratteristiche, principalmente una nuova modalit\u00e0 con grafica bitmap (Graphic 2). La prima versione, quella senza la \"A\", fu usata solo nel computer TI-99/4; il suo successore, il TI-99/4A, e gli altri computer avevano la versione TMS9918A. Il TMS9918 generava un segnale video composito mentre il TMS9928A generava un segnale video YPbPr; entrambi generavano un'immagine con 525 linee di scansione ed un segnale con frequenza di 60 Hertz, compatibile con lo standard NTSC. Il TMS9929A generava invece un segnale video YPbPr con 625 linee di scansione, adatto ai Paesi che usavano lo standard PAL/S\u00c9CAM. A livello di costi era pi\u00f9 conveniente generare un segnale video YPbPr e poi convertirlo in PAL/SECAM nel modulatore RF piuttosto che progettare e costruire un nuovo sistema per ogni standard video. Il TMS9918A (ed il TMS9918) aveva, rispetto agli altri 2 chip, anche un ingresso video composito che poteva miscelare all'immagine bitmap generata.\nTutti i chip di questa famiglia sono generalmente indicati con il nome TMS9918, alle volte con l'aggiunta della \"A\".\nA met\u00e0 degli anni ottanta furono rilasciate delle nuove versioni del TMS9918 chiamate TMS9118, TMS9128 e TMS9129: i chip differivano dai precedenti modelli per la funzione di un piedino cambiata e per una differente mappatura della memoria video.\nInterfaccia.\nIl TMS9918 gestiva un blocco dedicato di memoria video di 16 kB, esterno al chip grafico ma non visibile all'interno dello spazio di indirizzi gestibili dalla CPU: il bus di memoria del VDP era infatti separato da quello del processore centrale, a differenza di altri sistemi, come il MOS VIC-II del Commodore 64, che usavano memoria condivisa con il resto della macchina. Il VDC poteva cos\u00ec accedere ai dati della memoria video senza dover accedere alla RAM di sistema e, quindi, senza rallentare la CPU; inoltre la memoria video esterna consentiva di risparmiare RAM della memoria centrale. La CPU comunicava con il VDP attraverso una porta ad 8 bit ed i dati erano trasferiti tra questi chip tramite scritture su tale porta. La porta era mappata in memoria oppure gestita come porta di input/output (a seconda delle caratteristiche della CPU) ed il sistema di comunicazione ricorreva all'uso di 2 byte e di 3 segnali elettrici su altrettanti piedini del VDP: mediante questa interfaccia la CPU poteva istruire il VDP per leggere o scrivere nella sua memoria video o in un suo registro semplicemente inserendo nel primo byte l'indirizzo della cella o del registro oggetto dell'operazione e scrivendo o leggendo il dato dal secondo byte, e poi selezionando l'operazione voluta (lettura o scrittura) tramite i segnali elettrici.\nModalit\u00e0 video.\nIl TMS9918A supportava 4 differenti modalit\u00e0 video (il TMS9918 non aveva la modalit\u00e0 Graphic 2):\nIl TMS9918 aveva una tavolozza fissa di 16 colori (15 tonalit\u00e0 pi\u00f9 la trasparenza).\nSprite.\nLa documentazione tecnica del VDP introduce per la prima volta il termine \"sprite per indicare gli elementi grafici separati dallo sfondo e gestibili direttamente dall'hardware del processore grafico. Nelle modalit\u00e0 1, 2 e 3 il VDP poteva renderizzare 32 sprite monocromatici di 8\u00d78 o 16\u00d716 pixel, ognuno colorato diversamente. L'unica limitazione era il numero per riga orizzontale: non pi\u00f9 di 4 contemporaneamente, quelli eccedenti venivano scartati. Gli sprite avevano un attributo per impostare la priorit\u00e0: quelli con priorit\u00e0 pi\u00f9 alta venivano disegnati prima. Il VDP aveva un registro in cui veniva memorizzato lo sprite scartato: la CPU poteva quindi aggirare la limitazione dei 4 sprite per riga modificando la priorit\u00e0 degli sprite cos\u00ec da far apparire ad ogni fotogramma un gruppo di sprite differenti. In questo modo gli sprite non scomparivano completamente ma lampeggiavano sullo schermo. Questa tecnica \u00e8 nota come \"multiplazione degli sprite\" (\" sprite multiplexing\"). Il VDP permetteva di aumentare le dimensioni degli sprite mediante un attributo grafico che, se impostato, raddoppiava i singoli pixel permettendo quindi di avere sprite di dimensioni 16\u00d716 e 32\u00d732 pixel, rispettivamente.\nIl VDP non supportava il movimento automatico degli sprite per cui il posizionamento degli sprite doveva essere gestito via software.\nQuando 2 pixel non trasparenti di 2 sprite coincidevano veniva impostato il relativo flag della collisione fra sprite: ci\u00f2 era utile per poter gestire da programma l'esatta dinamica dell'evento dato che, a differenza del TIA dell'Atari 2600 e del MOS VIC-II del Commodore 64, il TMS9918 non indicava quali sprite erano entrati in collisione ma solo che si era verificata una collisione.\nPiani grafici.\nIl VDP gestiva l'immagine per piani grafici o livelli: i piani erano 35, ed ogni livello gestiva un componente dell'immagine. Il numero del livello indicava la \"distanza\" dall'osservatore: pi\u00f9 il numero era grande, pi\u00f9 il livello era \"lontano\", collocandosi sotto a tutti quelli con un numero minore e sopra a tutti quelli con un numero maggiore. Il livello 0 era perci\u00f2 il primo, quello pi\u00f9 \"vicino\", mentre il livello 34 era l'ultimo, quello pi\u00f9 \"lontano\":\nDettagli sulla Modalit\u00e0 2.\nTecnicamente la Modalit\u00e0 2 \u00e8 una modalit\u00e0 testuale con un insieme di caratteri colorati. Lo schermo \u00e8 diviso in 3 aree orizzontali di 256\u00d764 pixel ciascuna, ognuna delle quali pu\u00f2 avere il proprio insieme di caratteri. Modificando i caratteri e disegnandoli sullo schermo il programma pu\u00f2 simulare una modalit\u00e0 grafica in cui ogni pixel pu\u00f2 essere impostato individualmente. Ci\u00f2 nonostante il framebuffer risultante non \u00e8 lineare.\nIl programma pu\u00f2 anche usare 3 insiemi di caratteri diversi e poi gestire lo schermo come una modalit\u00e0 testuale con un insieme di caratteri colorati. I motivi dello sfondo e gli sprite consistono allora di caratteri colorati. Questo metodo fu usato comunemente nei giochi dato che il riempimento/scorrimento dell'intero schermo si limitava al riempimento/scorrimento di soli 32\u00d724 byte. Le parti grafiche potevano essere disegnate in modo tale che i bordi dei blocchi di 8\u00d78 pixel non fossero cos\u00ec marcati: questa fu un'arte in cui Konami eccelse particolarmente.\nIl TMS9918 gestiva i colori in Modalit\u00e0 2 permettendo di usare per ogni riga di 8\u00d71 pixel solo 2 tonalit\u00e0 diverse, lo sfondo ed il colore di riempimento, scelti liberamente da una tavolozza di 15. Ma per ogni area di 8\u00d71 pixel potevano esistere solo 2 colori. E quando si manipolava lo schermo via BASIC con istruzioni grafiche era facile superare tale limite, ad esempio attraversando una sezione con i 2 gi\u00e0 impostati con il tracciamento di una linea di un terzo colore. L'effetto che ne derivava era noto con il termine di \"color spill\" (visibile nell'immagine a lato). Questo difetto era comune anche al Sinclair ZX Spectrum.\nIl VIC-II del C64 era strutturato diversamente e non aveva questo limite: il chip, infatti, permetteva di avere massimo 4 colori (da una tavolozza di 16) ogni area di 4\u00d78 pixel, con 3 colori che potevano essere scelti per ogni area mentre il quarto, generalmente il colore di sfondo, che doveva rimanere uguale per tutto lo schermo. Utilizzando delle tecniche avanzate (ricorrendo a programmi in linguaggio macchina) si poteva comunque modificare tale colore di sfondo variandolo ad ogni linea di scansione dell'immagine.\nIl TMS9918 non aveva nessun registro di scorrimento, che doveva essere eseguito quindi via software.\nAccorgimenti usati nei giochi.\nAlcuni giochi cercarono di aggirare l'assenza dei registri di scorrimento eseguendo lo scorrimento dei pixel degli stessi caratteri, come il gioco \"Parsec\" per il TI-99/4A.\nLa conversione per MSX di \"Circus Charlie\" aveva lo scorrimento orizzontale e aggirava il limite dei 2 colori per ogni area di 8\u00d71 pixel ricorrendo ad una grafica monocromatica con la sovrapposizione di alcuni sprite colorati.\n\"Pippols\" scorreva verticalmente. Dato che lo scorrimento verticale non era afflitto dal limite dell'area 8\u00d71, il personaggio controllato dal giocatore poteva camminare tra delle siepi di fiori colorati che scorrevano dolcemente. Gli altri personaggi ed oggetti del gioco erano monocromatici e non erano dettagliati con la stessa cura.\n\"Road Fighter\" era un gioco di guida a scorrimento verticale: quando l'auto del giocatore viaggiava a tutta velocit\u00e0 lo schermo era spostato verso il basso di 8 pixel per fotogramma, rendendo lo scorrimento degli sprite dolce nonostante i salti di 8 pixel.\n\"Knightmare\" aveva uno scorrimento verticale cos\u00ec lento che i salti di 8 pixel non disturbavano pi\u00f9 di tanto. \"Zanac\" scorreva verticalmente molto pi\u00f9 velocemente ma grazie agli sfondi con cui il giocatore non entrava mai in collisione il problema non dava particolarmente noia.\nIn \"Nemesis\" (un gioco in stile R-Type), invece, lo scorrimento orizzontale era il lato negativo del gioco, con i salti di 8 pixel distintamente visibili. Il suo seguito, \"Nemesis 2\", sopperiva in parte agli scatti di 8 pixel offrendo una grafica altamente colorata e dettagliata.\nStrumenti grafici.\nIl TMS9918 ha visto nascere nel corso degli anni alcuni strumenti per la gestione delle immagini, il disegno degli sprite e, recentemente, anche alcuni strumenti di conversione delle immagini in formati compatibili con la risoluzione ed il numero di colori supportati in Modalit\u00e0 2, alcuni basati su algoritmi di dithering quali quello di Floyd-Steinberg. Alcuni di questi strumenti di conversione sono disponibili liberamente, come l'MSX Screen Conversor, che converte direttamente online, e lo Screen 2 Converter, versione in linguaggio C del precedente (offline)."}
{"id": "3196458", "revid": "767487", "url": "https://it.wikipedia.org/wiki?curid=3196458", "title": "The Broken Locket", "text": "The Broken Locket \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 16 settembre 1909.\nTrama.\nGeorge Peabody vive in maniera sregolata e ha il vizio di bere. Ruth, sua amica d'infanzia innamorata da sempre di lui, lo riporta sulla retta via e gli fa abbandonare i cattivi compagni che cos\u00ec tanto contribuiscono alla sua rovina. George decide di ricucire i brandelli della propria vita partendo per l'Ovest; prima di lasciarla, saluta la cara Ruth e, in quel momento, si accorge di amarla. Lei, allora, come pegno d'amore, spezza un medaglione e ne d\u00e0 una met\u00e0 a George: potranno riunire i due pezzi quando lui sar\u00e0 tornato da lei.\nNell'Ovest, George sembra rifarsi una nuova vita, ottenendo successo nel suo lavoro. Ma, un giorno, finisce per cedere al desiderio di un bicchierino. Sar\u00e0 l'inizio della fine: caduto tra le braccia di una ragazza messicana che finge di amarlo, la discesa di George sar\u00e0 inarrestabile. La sua amante, per staccarlo completamente dal ricordo di Ruth, scrive una lettera alla ragazza dove le annuncia che George \u00e8 morto. Quando riceve la missiva, la giovane innamorata cade in uno stato di grande prostrazione, ammalandosi seriamente. Ne guarir\u00e0, ma perder\u00e0 la vista.\nSenza pi\u00f9 un soldo, ormai ridotto a un ripugnante e lacero barbone sempre ubriaco, George ritorna. Un giorno si trova davanti alla ragazza che lo ama ancora e che ancora aspetta di ricomporre il loro medaglione. Lei, cieca, non pu\u00f2 vederlo. Lui, vergognoso, sgaiattola via con un sotterfugio, sottraendosi al riconoscimento. Il medaglione rester\u00e0 spezzato per sempre.\nProduzione.\nIl film fu prodotto dalla Biograph Company e venne girato a Edgewater, New Jersey.\nDistribuzione.\nDistribuito dalla Biograph Company, il film - un cortometraggio di 179 metri - usc\u00ec nelle sale cinematografiche statunitensi il 13 settembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"The Children's Friend\".\nNell'agosto 2006, la Grapevine lo ha inserito in un'antologia in DVD dal titolo \"D.W. Griffith, Director, Volume 4 (1909)\", contenente undici film di Griffith per un totale di 114 minuti."}
{"id": "3196459", "revid": "729019", "url": "https://it.wikipedia.org/wiki?curid=3196459", "title": "Centrale nucleare di Odessa", "text": "La centrale nucleare di Odessa (in ucraino \u041e\u0434\u0435\u0441\u0430 \u0410\u0415\u0421) \u00e8 una centrale nucleare ucraina accantonata, situata presso nei pressi della citt\u00e0 di Teplodar a 25 km da Odessa nell'Oblast' di Odessa, doveva essere composta da due reattori di tipo VVER1000 per 1800 MW. La centrale era studiata principalmente per il teleriscaldamento della zona circostante."}
{"id": "3196460", "revid": "89688", "url": "https://it.wikipedia.org/wiki?curid=3196460", "title": "Jump SQ", "text": ""}
{"id": "3196462", "revid": "110157", "url": "https://it.wikipedia.org/wiki?curid=3196462", "title": "Lingue tani", "text": "Le lingue tani o miric, \"adi-galo-nishi-apatani\" (Bradley 1997) o \"abor-miri-dafla\" (Matisoff) sono lingue tibeto-birmane parlate nell'Himalaya orientale.\nDistribuzione geografica.\nLe lingue tani sono parlate in un'area circondata dal Tibet, l'Assam, il Bhutan e la Birmania.\nLe lingue tani sono parlate da circa 600.000 persone dell'Arunachal Pradesh come il popolo Adi, Nyishi-Bangni, Hill Miri, Tagin e gli Apatani del Kameng Orientale, Basso Subansiri, Alto Subansiri, Siang Occidentale, Siang Orientale, e il Distretto della Bassa Valle del Dibang dell'Arunachal Pradesh.\nClassificazione.\nLe lingue tani sono classificate come un ramo distinto delle lingue tibeto-birmane. I parenti pi\u00f9 vicini sono i loro vicini orientali delle lingue digarish, taraon e idu.\nLe lingue tani comprendono:\nSecondo \"Ethnologue\", la classificazione delle lingue tani \u00e8 la seguente:"}
{"id": "3196463", "revid": "27723", "url": "https://it.wikipedia.org/wiki?curid=3196463", "title": "Stazione di Boretto", "text": "La stazione di Boretto \u00e8 una stazione ferroviaria della ferrovia Parma-Suzzara. Serve il comune di Boretto, in provincia di Reggio Emilia.\n\u00c8 gestita da Ferrovie Emilia Romagna (FER).\nStoria.\n Il 14 luglio 1944 fu distrutta durante un bombardamento alleato.\nStrutture ed impianti.\nIl fabbricato viaggiatori \u00e8 un edificio moderno, oggi adibito a sede della polizia municipale.\nLa stazione conta due binari per il servizio passeggeri. \u00c8 presente un piccolo scalo merci con un magazzino merci.\nIn passato era presente una piccola rimessa locomotive, utilizzata per l'esercizio della linea Reggio\u2013Po. L'edificio risulta in stato di abbandono.\nMovimento.\nLa stazione \u00e8 servita dai treni regionali in servizio sulla tratta Suzzara\u2013Parma. I treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 337 persone (166 saliti + 171 discesi).\nCuriosit\u00e0.\nAlla stazione di Boretto fu girata la scena finale del film \"Don Camillo e l'Onorevole Peppone\" (1955)."}
{"id": "3196464", "revid": "1005847", "url": "https://it.wikipedia.org/wiki?curid=3196464", "title": "Elezioni amministrative in Italia del 1993", "text": "Le elezioni amministrative in Italia del 1993 si sono tenute il 6 giugno (con ballottaggio il 20 giugno) e il 21 novembre (con ballottaggio il 5 dicembre). Furono le prime consultazioni per l'elezione diretta del sindaco o del Presidente della Provincia, introducendo a livello locale il modello semipresidenzialista.\nA corollario dell\u2019elezione democratica dei capi ente, si decise la modifica del sistema elettorale in senso maggioritario, assegnando un premio dei tre quinti dei seggi alla coalizione vincitrice delle elezioni sia comunali che provinciali. Anche nei comuni minori, la cui soglia venne drasticamente innalzata a 15.000 abitanti, si introdusse per la prima volta il vincolo di gruppo seppur tramite liste civiche, ma con un premio dei due terzi e una votazione in turno singolo. Diminu\u00ec in generale il numero dei consiglieri, dato che separando le loro cariche dagli assessori, le giunte vennero in pratica scorporate dai consigli.\nFu complicato stabilire, in base ai risultati di queste elezioni, una gerarchia dei partiti, dal momento che troppe erano le etichette d'occasione appiccicate a coalizioni che sostenevano i vari candidati. A livello generale, nel primo turno delle elezioni di giugno si constat\u00f2 il successo della Lega Nord nell'Italia settentrionale (con circa il 40% dei voti a Milano), mentre PDS e PRC erano stabili (persero meno voti rispetto ai democristiani) e il PSI praticamente spar\u00ec (nel capoluogo lombardo, dove per un secolo era stato protagonista della vita pubblica, non riusc\u00ec a eleggere nemmeno un consigliere comunale). Nel resto d'Italia gli ex comunisti ottennero diversi consensi, grazie al fatto che erano abbastanza abili nel fare alleanze, mentre le liste di centro non superarono il primo turno anche a causa delle loro divisioni interne. Proprio l'elettorato centrista divent\u00f2 decisivo nei ballottaggi, sia dove la lotta fu tra Lega Nord e la coalizione di sinistra, sia dove erano in corsa due candidati di sinistra (come a Torino, dove i leghisti avevano mancato il ballottaggio per 5.013 voti).\nLa tornata autunnale conferm\u00f2 il successo della coalizione di sinistra (vittoriosa a Genova, Roma, Napoli, Palermo, Trieste e Venezia), mentre dove era assente la Lega Nord (nell'Italia centrale e meridionale) ebbe molto successo il MSI. La destra missina ottenne molti consensi poich\u00e9 era uno dei pochi partiti non coinvolti nell'inchiesta Mani pulite e poich\u00e9 nello sfaldamento del centro, in particolare della DC, gran parte degli elettori moderati ritenne la formazione di estrema destra preferibile rispetto alle sinistre. Nelle grandi citt\u00e0 furono eletti sindaci personalit\u00e0 estranee ai partiti (a Genova vinse un magistrato, a Trieste un imprenditore e a Venezia un filosofo) oppure politici che non erano mai stati al governo (come a Roma e a Napoli). Significativo fu il successo di Leoluca Orlando, candidato a Palermo che vinse con il 75% dei voti al primo turno.\nNei comuni capoluogo si ebbero 17 successi di alleanze basate sul PDS e una sul PSI, 3 i successi di riformatori o pattisti, 8 le vittorie della Lega Nord, un successo di destra locale e 2 dell\u2019MSI, partito che ebbe altri due sindaci in condizioni di anatra zoppa.\nNelle province furono 4 le vittorie di alleanze basate sul PDS, 4 le vittorie della Lega Nord e una la provincia andata ad un partito locale.\nElezioni comunali del giugno 1993.\nSicilia.\nLa Sicilia, nel disciplinare con legge regionale la disciplina elettorale degli enti locali, fu la prima in Italia ad introdurre l'elezione diretta del sindaco. Secondo la legge elettorale siciliana (L.R. n. 7, 26 agosto 1992), il voto si esprimeva su due schede, l'una per l'elezione del Consiglio comunale e l'altra per l'elezione diretta del Sindaco.\nNei comuni con popolazione superiore a 10.000 abitanti, le liste potevano costituire una coalizione. L'apparentamento era ammesso esclusivamente tra le liste e non con i candidati alla carica di Sindaco. Il 70% dei seggi (con arrotondamento, in caso di numero frazionario, all'unit\u00e0 superiore) era assegnato proporzionalmente; i restanti seggi erano attribuiti, secondo il criterio proporzionale, per due terzi alla lista o al gruppo di liste coalizzate che avesse conseguito il maggior numero dei voti validi, e i seggi ulteriormente residui alla lista o alla coalizione di liste risultata seconda per numero di voti validi attribuiti (art. 23)."}
{"id": "3196465", "revid": "112614887", "url": "https://it.wikipedia.org/wiki?curid=3196465", "title": "M\u012bmu iro iro yume no tabi", "text": " \u00e8 un anime prodotto dalla Nippon Animation in 127 episodi e trasmesso dal network giapponese TBS dal 1983 al 1985.\nSi tratta di un anime educativo, rivolto prevalentemente ai bambini della scuola primaria (kodomo). Gli episodi di solito riguardano grandi scoperte scientifiche ed invenzioni, anche se a volte sono semplicemente storie di fantasia, fantascientifiche o futuribili.\nL'anime \u00e8 stato distribuito e trasmesso in numerosi Paesi, tra i quali non vi \u00e8 per\u00f2 l'Italia, dove \u00e8 ancora inedito.\nPersonaggi di rilievo.\nElenco di alcuni grandi personaggi le cui storie sono state trattate nell'anime:\nSigle.\nEnding Theme:"}
{"id": "3196466", "revid": "1305772", "url": "https://it.wikipedia.org/wiki?curid=3196466", "title": "Sing-hiozzo", "text": "Sing-hiozzo \u00e8 un singolo del gruppo musicale italiano Negramaro, il primo estratto dal loro quinto album in studio, \"Casa 69\", uscito il 16 novembre 2010. \u00c8 stato reso disponibile per il download digitale il 22 ottobre 2010 e mandato in rotazione radiofonica a partire dal 29 ottobre.\nIl giorno coincidente alla sua pubblicazione digitale, il singolo \u00e8 volato in testa alla classifica dei brani pi\u00f9 scaricati da iTunes, mentre ha debuttato al secondo posto tra i singoli pi\u00f9 venduti in Italia. Dopo essere sceso la settimana successiva al quarto posto, il brano \u00e8 poi uscito dalla top 10.\nIl brano fa parte della colonna sonora del film del 2010 \"Vallanzasca - Gli angeli del male\", diretto da Michele Placido e interpretato da Kim Rossi Stuart.\nVideo musicale.\nIl video ufficiale del brano \u00e8 stato realizzato in 3D in stereoscopia ed \u00e8 stato presentato in anteprima il 15 novembre 2010 alle ore 15:00 a Milano. La versione in 2D invece \u00e8 stata trasmessa in anteprima il 6 novembre 2010 nella trasmissione di MTV \"Hit List Italia\".\nIl video \u00e8 stato girato nel centro di Torino, tra Piazza Castello, Piazza Palazzo di Citt\u00e0, Piazza Carlo Alberto, Via Pietro Micca, la Galleria Romana, portici di Piazza San Carlo ed alcuni interni, tra cui la camera semi-anecoica del centro ricerche Fiat di Orbassano e diretto dal regista cinematografico Paolo Ameli."}
{"id": "3196468", "revid": "767487", "url": "https://it.wikipedia.org/wiki?curid=3196468", "title": "The Children's Friend", "text": "The Children's Friend \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph, aveva tra gli interpreti le piccole Adele DeGarde e Gladys Egan, due tra le prime attrici bambine del cinema muto negli Stati Uniti.\nTrama.\nAlcuni bambini, in gita al mare, litigano tra loro a causa della colomba che si \u00e8 portata dietro la piccola Gladys. Il gruppo si divide e Gladys, insieme a Pearl e a un altro bambino, si mette a giocare con la sabbia. Ad un tratto, per\u00f2, il terreno sprofonda e i piccoli non riescono a venire fuori dalla buca che si \u00e8 formata. Per fortuna hanno l'idea di usare la colomba, alla quale legano un biglietto che indica il posto dove si trovano. Lasciata libera, la colomba vola verso casa dove il messaggio \u00e8 raccolto dai soccorritori che corrono a salvare i bambini.\nProduzione.\nIl film fu prodotto dalla Biograph Company e venne girato a Edgewater e a Sea Breeze, nel New Jersey.\nDistribuzione.\nDistribuito dalla Biograph Company, il film - un cortometraggio di quattro minuti - usc\u00ec nelle sale cinematografiche statunitensi il 13 settembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, la commedia \"Getting Even\"."}
{"id": "3196469", "revid": "88740", "url": "https://it.wikipedia.org/wiki?curid=3196469", "title": "Hruso", "text": "Gli Hruso o Aka sono un popolo situato nell'area chiamata Thrinzo nel Distretto del Kameng Occidentale dello stato indiano dell'Arunachal Pradesh. \nLa loro lingua appartiene alle Lingue tibeto-birmane.\nStile di vita.\nPer una gestione del gruppo sociale, gli Aka eleggono un capo, che spesso agisce come governatore del villaggio. La poligamia \u00e8 ampiamente praticata nella loro societ\u00e0 patrilineare, e i matrimoni tra cugini sono accettati.\nCome molte trib\u00f9, gli Hruso hanno un sistema di caste elementare, i Kutsun aristocratici e i comuni Kevatsum.\nCultura.\nGli Hruso hanno forti affinit\u00e0 culturali con i Miji, e la maggior parte dei matrimoni avvengono con questa trib\u00f9. \nSecoli di Vaishnava e influenze tibetane ad intermittenza dagli Sherdukpen ne hanno formato la cultura nella sua forma attuale.\nL'artigiano, il tessitore di ceste, l'intagliatore del legno sono i principali mestieri della trib\u00f9.\nGli intermittenti contatti con i tibetani sono evidenziati dal fatto che gli Hruso e i Mishmi sono conosciuti come \"Khakhra\" (ovvero: \"barbari\") per i tibetani\nReligione.\nGli Aka sono principalmente animisti, e seguono una variante della religione Nyezi-No, che significa Cielo e Terra.\nI contatti occasionali con gli assamesi di religione induista, con le trib\u00f9 buddiste limitrofe ed i tibetani ne hanno influenzato il credo, i riti e la cultura."}
{"id": "3196470", "revid": "889336", "url": "https://it.wikipedia.org/wiki?curid=3196470", "title": "120 Collins Street", "text": "Il 120 Collins Street \u00e8 un grattacielo situato a Melbourne, in Australia. Costruito tra il 1989 e il 1991, \u00e8 alto 265 metri e ha 52 piani. \nL'edificio \u00e8 stato progettato dallo studio di architettura Hassell e da Daryl Jackson."}
{"id": "3196471", "revid": "33689", "url": "https://it.wikipedia.org/wiki?curid=3196471", "title": "Your Computer", "text": "Your Computer era una rivista inglese di informatica dedicata all'allora fiorente mercato degli home computer. Pubblicata con cadenza mensile dal 1981 al 1988, fu per un certo periodo la rivista dedicata agli home computer con maggiore vendita nel Regno Unito.\nPer molti anni venne pubblicata una rivista omonima anche in Australia, ma non ha collegamenti con quella britannica."}
{"id": "3196472", "revid": "278830", "url": "https://it.wikipedia.org/wiki?curid=3196472", "title": "Reggie Bannister", "text": "Attualmente \u00e8 sposato e vive in California."}
{"id": "3196475", "revid": "767487", "url": "https://it.wikipedia.org/wiki?curid=3196475", "title": "The Mills of the Gods (film 1909)", "text": "The Mills of the Gods \u00e8 un cortometraggio muto del 1909 scritto e diretto da David W. Griffith. Il film, di cui esistono ancora delle copie, fu prodotto dalla Biograph, interpretato da Arthur V. Johnson, Linda Arvidson, Marion Leonard e da un gruppo di attori, team fisso dello studio, tra i quali appaiono alcuni degli attori pi\u00f9 noti del cinema muto delle origini, come Owen Moore, Mack Sennett e Henry B. Walthall.\nTrama.\nHenry Woodson, uno scrittore alle prime armi si trova a dover combattere con agenti ed editori che non ne vogliono sapere delle sue opere. Ormai \u00e8 disperato ma Hulda, la domestica svedese della pensione dove Henry vive e che \u00e8 innamorata di lui, prende tutti i suoi poveri risparmi e li offre a un editore per le spese di pubblicazione del manoscritto del giovane autore. L'editore dapprima rifiuta sdegnato. Poi, mosso dalla sincera emozione di Hulda, accetta di leggere il romanzo. Henry verr\u00e0 sorpreso dall'arrivo di un assegno da parte dell'editore che, dopo aver letto il manoscritto, ha deciso di pubblicarlo.\nProduzione.\nIl film fu prodotto dalla Biograph Company e venne girato negli studi di New York della Biograph il 17 giugno 1909.\nDistribuzione.\nDistribuito dalla Biograph Company, il film - un cortometraggio di 205 metri - usc\u00ec nelle sale statunitensi il 30 agosto 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, la commedia \"Pranks\".\nCopie della pellicola sono conservate negli archivi del Museum of Modern Art e della Library of Congress ."}
{"id": "3196476", "revid": "729019", "url": "https://it.wikipedia.org/wiki?curid=3196476", "title": "Centrale nucleare della Crimea", "text": "La centrale nucleare della Crimea () \u00e8 una centrale nucleare accantonata, situata nei pressi della citt\u00e0 di \u0160\u010dolkine in Crimea; doveva essere composta da due reattori di tipo VVER1000 per 2.000 MW."}
{"id": "3196478", "revid": "198277", "url": "https://it.wikipedia.org/wiki?curid=3196478", "title": "Carmine Amato", "text": "Carriera.\nGiocatore.\nCresce nelle giovanili dell' dall'et\u00e0 di 15 anni, dopo aver osservato le parate dei portieri quando era raccattapalle, posizionandosi dietro la porta. Dopo aver militato in Serie A per due stagioni con la maglia dell' senza riuscire a debuttare nel massimo campionato italiano, gioca in Serie B con le maglie dello stesso Avellino, del Barletta, del , dell', della Fidelis Andria, del Cosenza e del , disputando nel campionato cadetto un totale di 187 presenze con 205 reti al passivo.\nAllenatore.\nComincia come vice di Angelo Alessio sulla panchina dell'Imolese, successivamente diviene allenatore dei portieri di Foggia e Benevento, con una esperienza di allenatore sulla panchina dell'Atripalda. Nella stagione 2014-2015 \u00e8 il preparatore dei portieri della Virtus Junior Napoli, e dal luglio 2015 del Melfi in Lega Pro.\nIl 28 novembre 2016, con l'arrivo di Walter Novellino che rileva l'esonerato Domenico Toscano sulla panchina dei Lupi, diviene il preparatore dei portieri dell', facendo cos\u00ec ritorno al sodalizio irpino dopo 24 anni."}
{"id": "3196480", "revid": "20654", "url": "https://it.wikipedia.org/wiki?curid=3196480", "title": "Repubblica del Maryland", "text": "La Repubblica del Maryland (anche conosciuta come Stato Indipendente del Maryland) fu un piccolo Stato africano esistito fra il 1854 e il 1857, quando fu annesso alla Liberia.\nL'area fu colonizzata per la prima volta nel 1834 da ex-schiavi liberati afroamericani e afroamericani nati liberi prevalentemente provenienti dallo Stato del Maryland, sotto gli auspici della Maryland State Colonization Society. Nel 1838, altre colonie del genere si riunirono nel Commonwealth di Liberia, che dichiar\u00f2 poi la sua indipendenza nel 1847. La colonia del Maryland in Liberia non vi ader\u00ec, poich\u00e9 la Maryland State Colonization Society voleva mantenere il monopolio dei commerci nell'area.\nL'indipendenza fu ufficialmente proclamata il 29 maggio 1854 come \"Maryland in Liberia\", fissando la propria capitale a Harper.\nStoria.\nNel dicembre del 1831, l'assemblea legislativa dello stato del Maryland stanzi\u00f2 10,000 dollari per 26 anni allo scopo di riportare in Africa dagli Stati Uniti persone di colore libere ed ex-schiavi, la Societ\u00e0 di Colonizzazione dello Stato del Maryland fu creata apposta per questo motivo.\nColonizzazione di Capo Palmas.\nLa Societ\u00e0 di Colonizzazione del Maryland, nata come ramo della Societ\u00e0 Americana di Colonizzazione (che aveva fondato la Liberia nel 1822), decise di stabilire un nuovo e personale insediamento che potesse accogliere i suoi emigranti. La prima area ad essere colonizzata fu Capo Palmas, nel 1834. Il Capo \u00e8 una piccola penisola rocciosa collegata alla terraferma da un istmo sabbioso. Andando verso ovest nella penisola si trova l'estuario del Fiume Hoffman. Circa 21\u00a0km (15\u00a0mi) lungo la costa verso est, il fiume Cavalla si riversa in mare, segnando il confine tra la Liberia e la Costa d'Avorio. Segna anche il versante occidentale del Golfo di Guinea, secondo l'International Hydrographic Organisation (IHO).\nLa maggior parte dei colonizzatori erano ex-schiavi liberati afroamericani provenienti dallo stato americano del Maryland. La colonia fu chiamata Maryland in Africa (anche conosciuta come Maryland in Liberia) il 12 febbraio del 1834.\nJohn Brown Russwurm.\nNel 1836 la colonia nomin\u00f2 il suo primo governatore di colore, John Brown Russwurm (1799-1851), che mantenne la sua carica fino alla morte. Russwurm incoraggi\u00f2 l'immigrazione degli afro-americani verso il Maryland e sostenne l'agricoltura e il commercio. Lui inizi\u00f2 la sua carriera come amministratore coloniale per la Societ\u00e0 Americana di Colonizzazione tra il 1830 e il 1834. Lavor\u00f2 anche come editore del \"Liberia Herald\", anche se abbandon\u00f2 il suo incarico nel 1835 per protestare contro le politiche della colonizzazione americana.\nNel 1838, un certo numero di colonie afro-americane nella costa occidentale dell'Africa si un\u00ec sotto il Commonwealth della Liberia, che in seguito dichiar\u00f2 la sua indipendenza nel 1847. Comunque la colonia del Maryland rimase indipendente dalla colonia Liberiana poich\u00e9 la Maryland State Colonization Society voleva mantenere il monopolio dei commerci nell'area. Nel febbraio del 1841 al Maryland in Africa fu concessa l'indipendenza e divent\u00f2 lo Stato del Maryland. Nel 1847 la Maryland State Colonization Society pubblic\u00f2 la \"Constitution and Laws of Maryland in Liberia\", basata sulla Costituzione degli Stati Uniti d'America.\nDichiarazione di indipendenza e annessione alla Liberia.\nNel maggio del 1854 lo Stato del Maryland dichiar\u00f2 la sua indipendenza, dandosi il nome di \"Maryland in Liberia\", con capitale Harper.\nPoco dopo, delle trib\u00f9 locali come i Grebo e i Kru attaccarono lo Stato del Maryland in risposta all'interruzione del commercio degli schiavi. Incapace di difendersi da solo, il Maryland chiese aiuto alla Liberia, il suo vicino pi\u00f9 forte. Il presidente Roberts invi\u00f2 in aiuto delle truppe e un'alleanza tra gli abitanti del Maryland ed i Liberiani riusc\u00ec a sconfiggere gli insorti. Comunque, era ormai chiaro che la Repubblica del Maryland non poteva sopravvivere come Stato indipendente, cos\u00ec il 18 marzo fu annessa alla Liberia, divenendo da allora in poi nota come Contea del Maryland."}
{"id": "3196485", "revid": "1629429", "url": "https://it.wikipedia.org/wiki?curid=3196485", "title": "Bill Thornbury", "text": "Attualmente \u00e8 sposato con Sharon Thompson, ha un figlio e vive in California."}
{"id": "3196488", "revid": "110157", "url": "https://it.wikipedia.org/wiki?curid=3196488", "title": "Pertusola Sud", "text": "Pertusola Sud S.p.A. (in passato nota come The Pertusola Lead Mining and Smelting Company Ltd.) era una societ\u00e0 italo-britannica con sede legale a Londra e sede operativa a Crotone nel settore della metallurgia; produsse semilavorati e leghe di zinco, oltre al solfuro di zinco, materiali interamente provenienti dal Canada, dall'Australia e dall'Irlanda. In questo procedimento si rendeva necessaria anche la fabbricazione e l'impiego dell'acido solforico. Insieme a Portovesme costituiva uno dei due poli italiani per la produzione di zinco. Era la pi\u00f9 grande fabbrica della Calabria.\nStoria.\nLa societ\u00e0 viene inizialmente fondata come \"The Pertusola Lead Mining and Smelting Company Ltd.\" da Lord Thomas Allnutt, visconte di Brassey (Hollington, 7 marzo 1863 \u2013 Westminster, 12 novembre 1919), per lo sfruttamento delle miniere sarde di piombo, zinco e argento di Gennamari e di Ingurtosu.\nNel 1920 entra a far parte del gruppo Pe\u00f1arroya tramite \"Societ\u00e0 Mineraria e Metallurgica di Pertusola\".\nNel 1927 inizia a Crotone la costruzione di un impianto di lavorazione dello zinco che diventer\u00e0 operativo nel 1932.\nNel 1950 i giacimenti sardi iniziano ad esaurirsi e dunque decide di cedere le concessioni minerarie.\nNel 1984 la GEPI entra con il 49% nel capitale sociale di Pertusola Sud e nel 1988 Nuova Samim (ENI) acquisir\u00e0 il 51%.\nNel 1997 viene ceduta a Enirisorse.\nIl 31 marzo 1998 Pertusola Sud \u00e8 posta in liquidazione e cessa la produzione nel febbraio 1999.\nNell'agosto 2000 Enirisorse vende l'intero capitale azionario di Pertusola Sud a \"Zincocalabra\", che per\u00f2 si ritira unilateralmente dal contratto.\nProcedimenti giudiziari.\nCon il d.lgs. n\u00b0. 468/01 del Ministero dell'Ambiente, lo stabilimento viene dichiarato sito di interesse nazionale da sottoporre ad attivit\u00e0 di \"bonifica di aree industriali dismesse, della fascia costiera contaminata da smaltimento abusivo di rifiuti industriali e del relativo specchio di mare, di discariche abusive\".\nInfatti, la Procura della Repubblica di Crotone ha aperto un'inchiesta denominata \"Black Mountains\" che ha portato, il 25 settembre 2008, al sequestro preventivo di 18 aree ubicate nei comuni di Crotone, Cutro (KR) e Isola Capo Rizzuto (KR), dove dal 1999 ad oggi, \"sarebbero state realizzate vaste discariche non autorizzate di rifiuti pericolosi (circa 350.000 tonnellate), effettuando lavori con l'impiego di materiali tossici costituiti da C.I.C. (Conglomerato Idraulico Catalizzato) e da \"scoria cubilot\", un composto di sabbia silicea, loppa di altoforno e catalizzatori, la cui matrice (il cubilot) altro non \u00e8 che un rifiuto proveniente dalla lavorazione delle ferriti di zinco, effettuata nello stabilimento dell'ex societ\u00e0 Pertusola Sud\". Le 350.000 tonnellate di rifiuti, dunque, sarebbero stati utilizzati come materiale edile (altamente cancerogeno) per la costruzione di scuole, palazzine popolari, centri commerciali, villette a schiera, strade, le banchine del porto e la questura.\nIl gup di Crotone, con sentenza confermata nel 2013 dalla Corte di Cassazione, ha prosciolto tutti i 45 imputati dall'accusa di disastro ambientale e avvelenamento delle acque. Tutti i campioni di C.I.C. analizzati nella perizia disposta dal giudice, e assunta nelle forme dell\u2019incidente probatorio, sono risultati \"non pericolosi ai sensi della normativa vigente sino al 25 dicembre 2010 [...] In particolare, nessun campione \u00e8 risultato possedere le caratteristiche di pericolo H5 'nocivo' e H6 'tossico', cos\u00ec come definite dalla vigente normativa\"."}
{"id": "3196493", "revid": "767487", "url": "https://it.wikipedia.org/wiki?curid=3196493", "title": "The Little Teacher", "text": "The Little Teacher \u00e8 un cortometraggio muto del 1909 diretto da David W. Griffith, scritto e interpretato da Mary Pickford.\nTrama.\nUna maestra, giovane e alle prime armi, si trova in difficolt\u00e0 con la sua classe composta in gran parte di ragazzoni e uomini pi\u00f9 grandi di lei. Uno di questi, un bullo, la prende in giro e lei, piangente, lascia l'aula. Fuori incontra Jack Browning che promette di aiutarla. Finisce che il bullo si innamora della nuova insegnante ma crede che lei sia fidanzata con Browning. Quando scopre che tra i due non c'\u00e8 nulla e che, anzi, Browning \u00e8 gi\u00e0 felicemente sposato, l'ex bullo pentito si mette con tutto il suo impegno a corteggiare la bella maestrina, conquistandone il cuore.\nProduzione.\nProdotto dalla Biograph Company, il film fu girato a Greenwich nel Connecticut.\nDistribuzione.\nIl copyright del film, richiesto dalla Biograph Co., fu registrato il 7 ottobre 1909 con il numero J132812.\nDistribuito dalla Biograph Company, il film - un cortometraggio di una bobina - usc\u00ec nelle sale cinematografiche statunitensi l'11 ottobre 1909."}
{"id": "3196494", "revid": "287204", "url": "https://it.wikipedia.org/wiki?curid=3196494", "title": "Paul Lodewijkx", "text": "Carriera.\nLa sua prima presenza nelle classifiche del motomondiale risale alla stagione 1967 in occasione del Gran Premio motociclistico d'Olanda dove si piazza al sesto posto in classe 50, ottenendo il primo punto iridato anche per la Jamathi, motocicletta artigianale olandese costruita da Jan Thiel e Martn Mijwaart e con cui Lodewijkx garegger\u00e0 per tutta la sua carriera senza mai cambiare neppure classe.\nUn anno dopo la conquista del primo punto e sempre in occasione del gran premio olandese, ottiene anche la sua prima vittoria, corredata anche dal giro pi\u00f9 veloce; \u00e8 diventato contemporaneamente il primo pilota olandese ad aggiudicarsi la gara di casa. Al termine dell'anno si \u00e8 laureato vicecampione del mondo alle spalle di Hans-Georg Anscheidt.\nNel motomondiale 1969 ha ottenuto altre tre vittorie, in Cecoslovacchia, Italia e Jugoslavia ma, nonostante il maggior numero di successi, peggiora il risultato dell'anno precedente, arrivando al 5\u00ba posto nella classifica generale.\nNell'ottobre del 1969 il pilota \u00e8 stato coinvolto in un grave incidente stradale al di fuori delle corse, che ha posto fine alla sua carriera agonistica."}
{"id": "3196496", "revid": "122871", "url": "https://it.wikipedia.org/wiki?curid=3196496", "title": "Yamaha V9990", "text": ""}
{"id": "3196501", "revid": "1924342", "url": "https://it.wikipedia.org/wiki?curid=3196501", "title": "Yandex", "text": "Yandex () \u00e8 una societ\u00e0 ICT russa che ha il pi\u00f9 grande motore di ricerca in Russia (con il 64% del mercato locale), lanciato nel 1997 e classificato come l'ottavo nel mondo. Offre una serie di servizi e prodotti per Internet tra cui Yandex Browser, un browser basato su Chromium, e il servizio di pagamenti elettronici Yandex.Money ed un servizio di DNS gratuiti.\nAlexa (Gruppo Amazon), una societ\u00e0 di statistiche internet, classifica il sito Yandex.ru al primo posto fra i siti pi\u00f9 visitati in Russia.\nIl suo nome significa: \"Yet Another iNDEXer\" (ancora un altro indicizzatore) o indice \u042f\u0437\u044b\u043a\u043e\u0432\u043e\u0301\u0439. La parola russa \"\u042f\" (\"Ja\") corrisponde al pronome personale italiano \"Io\", facendo diventare cos\u00ec \"\u042fndex\", in un gioco di parole bilingue, Index (ossia combinando \"I\", io in inglese, con \"ndex\" si ottiene \"Index\", inglese per \"indice\").\nDal 2011 \u00e8 quotata alla Borsa di New York e dal 2014 alla Borsa di Mosca.\nStoria.\nIl 23 settembre 1997 la societ\u00e0, fondata dal miliardario russo Arkadij Volo\u017e, da Arkadij Borkovskij e dal programmatore Il'ja Valentinovi\u010d Segalovi\u010d, esibisce a Mosca il suo primo motore di ricerca www.yandex.ru che \u00e8 stato in grado di indicizzare 5.000 siti della internet russa (Runet), contenenti ciascuno circa 4GB di testo. Nel 1998 per la prima volta comparve sul sito www.yandex.ru un'inserzione contestuale che diceva \u201c\u0412\u0430\u0448\u0430 \u043a\u0438\u0441\u043a\u0430 \u043a\u0443\u043f\u0438\u043b\u0430 \u0431\u044b Cisco\u201d cio\u00e8 \u201cIl vostro micio comprerebbe Cisco\u201d. La novit\u00e0 consisteva nel poter mettere in evidenza possibili contenuti d'interesse per gli utenti. Negli anni 2000 Yandex apr\u00ec al pubblico nuovi servizi come mail, news, servizi di hosting. Nel 2003 Yandex aggiunge il servizio di pagamento su click pubblicitario, nello stesso anno integra nel suo server mail, un antispam proprietario, migliorando quindi il servizio.\nNel 2004 lancia Yandex.Maps: tramite questo servizio Yandex rende possibile la consultazione di mappe online, inizialmente solo con una mappa dell'Europa e tre dettagliate mappe delle citt\u00e0 di Mosca, San Pietroburgo e Kiev. Nel 2005 viene aperto il primo ufficio di rappresentanza Yandex fuori dalla Russia in Ucraina a Odessa. Nel 2006 al servizio mappe di Yandex viene aggiunto il controllo del traffico in tempo reale.\nIl 25 agosto del 2008 Yandex cambia logo. Nonostante la crisi finanziaria del 2008, la pubblicit\u00e0 contestuale su Yandex \u00e8 cresciuta del 14%, la quota di mercato della pubblicit\u00e0 contestuale era del 78%. Il numero di annunci visualizzati aveva superato i 20.3 milioni al mese alla fine dell'anno.\nNel 2009 Yandex sviluppa un nuovo sistema di raccolta dati, per permettere una maggiore efficienza e velocit\u00e0 nell'effettuare ricerche, il MatrixNet. Il 2011 \u00e8 stato un anno fortunato per la compagnia, che dopo essere riuscita a piazzare i suoi servizi in Turchia, ha sviluppato una nuova tecnologia chiamata Crypta, capace di distinguere se l'utente in visita fosse un adulto o un ragazzo, offrendo quindi annunci pubblicitari ancora pi\u00f9 mirati. Sempre nel 2011 la compagnia rilascia Yandex traduttore, in grado di tradurre Inglese, Ucraino e Russo, successivamente il numero di lingue disponibili \u00e8 cresciuto. Nel 2012 viene rilasciato il browser Yandex, il primo browser sviluppato dalla societ\u00e0. Nel 2013 compare SpeechKit, ovvero la tecnologia di riconoscimento vocale della societ\u00e0, di cui le API sono disponibili al pubblico.\nNell'aprile 2014 \u00e8 stato rilasciato un film intitolato Startup, sulla storia di Yandex.\nIl 20 aprile 2020, in seguito all'effetto della pandemia globale COVID-19 in Russia, Yandex ha annunciato che render\u00e0 gratuito il test di positivit\u00e0 per il coronavirus, prima per i residenti di Mosca e dintorni, poi anche per le altre regioni."}
{"id": "3196503", "revid": "54354", "url": "https://it.wikipedia.org/wiki?curid=3196503", "title": "Aeroporto di Tampere", "text": ""}
{"id": "3196504", "revid": "767487", "url": "https://it.wikipedia.org/wiki?curid=3196504", "title": "A Change of Heart (film 1909)", "text": "A Change of Heart \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film usc\u00ec nelle sale il 14 ottobre 1909.\nTrama.\nHoward Norris, ricco e viziato, passa il tempo coi suoi amici, scioperati quanto lui, che si approfittano di Howard e del suo denaro. Le loro principali occupazioni sono il bere e il correre in macchina. Un giorno, in campagna, Howard conosce una bella ragazza che lo affascina con la sua innocenza. L'uomo la circuisce e le promette di sposarla. Quando lei acconsente, il giovane progetta l'inganno di un falso matrimonio aiutato dai suoi compagni che organizzano una finta cerimonia di nozze con un falso pastore. Il padre della ragazza, non vedendo rientrare la figlia, va a cercarla. Al Caff\u00e8, ritrovo della compagnia di Howard, sente la storia e scopre la verit\u00e0. Con il cuore spezzato, giura di uccidere il mascalzone che gli ha rovinato la figlia. La ragazza, intanto, viene a sapere del falso matrimonio e, a piedi, decide di tornare a casa. Se ne \u00e8 appena andata, che Howard \u00e8 raggiunto da sua madre: le parole della donna lo inducono a considerare il suo comportamento, facendolo pentire di ci\u00f2 che ha fatto. In auto, raggiunge la ragazza e la convince ad accompagnarlo, questa volta sul serio, da un vero pastore.\nProduzione.\nIl film fu prodotto dalla Biograph Company e fu girato a Greenwich nel Connecticut.\nDistribuzione.\nDistribuito dalla Biograph Company, il film - un cortometraggio di un rullo - usc\u00ec nelle sale cinematografiche statunitensi il 14 ottobre 1909."}
{"id": "3196505", "revid": "767487", "url": "https://it.wikipedia.org/wiki?curid=3196505", "title": "Yasmin Lucas", "text": "Biografia.\nInizia a cantare all'et\u00e0 di cinque anni, nella citt\u00e0 di C\u00e1ceres, dove ha iniziato la sua carriera professionale. Nel 1997 pubblica il suo primo album dal titolo \"Yasmin\", promosso dalla canzone \"Mentirinhas\", un tema composto per la telenovelas \"Chiquititas\", dove Yasmin canta insieme a Angela Marcia. L'album \u00e8 stato prodotto da Cesar Augusto e registrato da Paradoxx Music.\nNel 2000 pubblica il suo secondo album dal titolo \"Declara\u00e7\u00e3o\", registrato a San Paolo, dal produttore Sergio Carrera. Nel 2002 ha pubblicato un album prodotto da Bozzo Baretti e registrato per l'etichetta di M\u00fasica Antigua Abril.\nNel 2006 un uomo d'affari Paul Lovace propone a Yasmin di cantare la colonna sonora della telenovalas \"Proca de amor\" dal titolo \"O Que Eu Fui Ainda Eu Sou\".\nNel 2007 studia jazz e pop.\nNel 2008 ha rappresentato il Brasile nel Festival Jazz et H\u00e9ritage de La Nouvelle-Orl\u00e9ans, mentre l'anno successivo la cantante annuncia la partecipazione alla registrazione del DVD \"Com Toda For\u00e7a do Amor\", dove Yasmin ha dato la sua voce alla canzone \"Entrega\", poi partecipa in un duetto con Alex Band, dal titolo \"In Your Heart I'm Home\", appartenente alla serie televisiva \"Bela, A feia\".\nNel 2010 ha deciso il suo nome d'arte \"Yasmin Lucas\"."}
{"id": "3196517", "revid": "1566286", "url": "https://it.wikipedia.org/wiki?curid=3196517", "title": "Paula Irvine", "text": "Dal 1994 ha lasciato la carriera di attrice."}
{"id": "3196518", "revid": "1431409", "url": "https://it.wikipedia.org/wiki?curid=3196518", "title": "Loretta Di Pisa", "text": "Biografia.\nA 16 anni inizia il suo percorso formativo come attrice al C.T.A. di Milano. Frequenta laboratori teatrali e fa varie esperienze di canto. Dopo qualche anno di teatro e qualche lavoro in video, frequenta un corso professionale di doppiaggio, attivit\u00e0 che inizia nel 2005 prestando la voce a film, telefilm, cartoni animati, documentari, videogiochi e anche in qualit\u00e0 di speaker di vari spot pubblicitari radiofonici e televisivi negli studi di Milano e di Roma."}
{"id": "3196519", "revid": "36426", "url": "https://it.wikipedia.org/wiki?curid=3196519", "title": "Presentazione di Ges\u00f9 al Tempio (Gentile da Fabriano)", "text": ""}
{"id": "3196520", "revid": "729019", "url": "https://it.wikipedia.org/wiki?curid=3196520", "title": "Aeroporto di Tampere-Pirkkala", "text": "L'aeroporto di Tampere-Pirkkala (IATA: TMP, ICAO: EFTP), situato a Pirkkala, 13\u00a0km a sud-ovest di Tampere, \u00e8 il terzo aeroporto pi\u00f9 trafficato della Finlandia.\nTampere-Pirkkala \u00e8 anche uno degli aeroporti in maggiore crescita della Finlandia, ha avuto un numero annuale di passeggeri di 256.000 nel 2000 e di 632.000 nel 2006. La maggior parte di questa crescita \u00e8 attribuita ai voli a basso costo della Ryanair.\nL'aeroporto \u00e8 anche la base del Comando dell'aviazione di Satakunta (\"Satakunnan lennosto\") della Suomen ilmavoimat."}
{"id": "3196524", "revid": "767487", "url": "https://it.wikipedia.org/wiki?curid=3196524", "title": "A Strange Meeting", "text": "A Strange Meeting \u00e8 un cortometraggio muto del 1909 diretto da David W. Griffith. La sceneggiatura \u00e8 firmato dallo stesso regista e da Stanner E.V. Taylor.\nTrama.\nMary, suo malgrado, \u00e8 costretta ad aiutare una banda di ladri a rubare nell'appartamento di un pastore. Il religioso, quando sente il suo rammarico, vuole aiutarla.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio in un rullo - usc\u00ec nelle sale statunitensi il 2 agosto 1909.\nCopia della pellicola, un positivo in 35\u00a0mm, viene conservata negli archivi della Library of Congress.Nel 2006, la Grapevine Video ha inserito il film in un'antologia, \"D.W. Griffith, Director - Volume 3 (1909)\" (dieci cortometraggi firmati da Griffith per un totale di 112 minuti), distribuita negli USA in versione digitalizzata su DVD."}
{"id": "3196533", "revid": "247222", "url": "https://it.wikipedia.org/wiki?curid=3196533", "title": "10 Records", "text": ""}
{"id": "3196535", "revid": "767487", "url": "https://it.wikipedia.org/wiki?curid=3196535", "title": "His Lost Love", "text": "His Lost Love \u00e8 un cortometraggio muto del 1909 scritto e diretto da David W. Griffith.\nTrama.\nIn Inghilterra, James lascia la casa di campagna per andare a vivere in citt\u00e0. Al villaggio resta invece suo fratello Luke, pi\u00f9 posato e serio, che continua la sua vita tranquilla e onesta. Mary, la giovane vicina di casa che \u00e8 stata fin dall'infanzia la fidanzatina di James, sembra accettare adesso le attenzioni di Luke ma, quando un giorno, dopo molto tempo, il suo vecchio amore ritorna in paese, in lei si risveglia il vecchio amore. Luke, per farla felice, rinuncia a lei e la lascia libera di sposare James. Per un periodo, il matrimonio \u00e8 felice. Un giorno, per\u00f2, giunge in visita la sorella di Mary che si innamora, ricambiata, di James. Mary, che \u00e8 appena diventata mamma, si rende conto del sentimento reciproco dei due e, con il cuore spezzato, cade tra le braccia di Luke, morendo di crepacuore. Luke adesso si rende conto che la sua rinuncia, che doveva fare la felicit\u00e0 dell'amata, l'ha portata invece alla morte. Decide quindi di proteggere la bambina rimasta orfana e si offre di allevarla. James resta solo, continuando la sua vita in citt\u00e0.\nPassano gli anni. Luke ha dovuto lottare e la vita non \u00e8 sempre stata benigna con lui. James, al contrario, ha avuto fortuna con il lavoro e ora \u00e8 un signore benestante che per\u00f2 soffre la solitudine e ha nostalgia della figlia. Si reca allora al villaggio per conoscere la ragazza, ormai adolescente. Luke, sempre generoso, gli offre la possibilit\u00e0 di riprendersi la figlia se questa lo accetter\u00e0 come padre. Ma lei, che ama Luke di un affetto profondo, riconosce in lui il suo solo e vero padre.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale statunitensi il 18 ottobre 1909."}
{"id": "3196536", "revid": "599013", "url": "https://it.wikipedia.org/wiki?curid=3196536", "title": "Barry Smith (motociclista)", "text": "Carriera.\nLe sue prime presenze registrate in competizioni internazionali sono gi\u00e0 nel 1963 in occasione delle gare del Tourist Trophy ma le prime presenze nelle classifiche del motomondiale risalgono a due anni dopo.\nIl suo nome \u00e8 stato in particolare legato alla classe 50 e alla Derbi con cui ha corso dal 1965 al 1969; con la vittoria ottenuta nel Tourist Trophy del 1968 (corredata di giro pi\u00f9 veloce in gara) ha ottenuto anche la prima vittoria nella storia per la casa motociclistica spagnola.\nNei primi tempi della sua carriera ha corso anche con veicoli di un'altra casa spagnola, la Bultaco mentre, al rientro nelle competizioni dopo quasi dieci anni, si \u00e8 legato a case motociclistiche italiane come la Morbidelli (con cui ha vinto il suo quarto gran premio, quello del Belgio 1979, vittoria ottenuta grazie al boicottaggio da parte dei piloti ufficiali dovuto alla scarsa sicurezza del Circuito di Spa-Francorchamps) e la MBA. Smith vanta al suo attivo anche due titoli di Campione del Mondo (1979 e 1981) nella categoria TT Formula 3.\nIn totale nel Motomondiale ha vinto 4 gran premi e, come migliori risultati stagionali, ha ottenuto due terzi posti nella cilindrata minore."}
{"id": "3196538", "revid": "110157", "url": "https://it.wikipedia.org/wiki?curid=3196538", "title": "National Academy of Engineering", "text": "La \"United States National Academy of Engineering\", (\"Accademia nazionale di ingegneria degli Stati Uniti\", in sigla NAE) \u00e8 un'istituzione privata no profit fondata nel 1964 sotto lo stesso atto congressuale che ha portato alla fondazione della National Academy of Sciences (\"Accademia nazionale delle scienze\").\nL'elezione al NAE \u00e8 considerato il pi\u00f9 grande risultato nel campo dell'ingegneria e spesso arriva dopo un riconoscimento di una vita di risultati.\nI premi principali.\nL'accademia annualmente conferisce 3 premi del valore di 500.000$ per il vincitore:"}
{"id": "3196539", "revid": "22475", "url": "https://it.wikipedia.org/wiki?curid=3196539", "title": "Lago del cratere Lonar", "text": "Il cratere del lago Lonar, creato da un meteorite che colp\u00ec la Terra durante il pleistocene superiore o medio, \u00e8 un lago salato che si trova nei pressi di Lonar nel distretto di Buldhana, stato del Maharashtra, in India. Il cratere d'impatto dunque \u00e8 l'unico cratere d'impatto dovuto ad un meteorite iperveloce sulla roccia basaltica. Il lago che si \u00e8 sviluppato ed evoluto nella roccia basaltica ha le caratteristiche chimiche sia della salinit\u00e0 che dell'alcalinit\u00e0. Geologi, ecologi, archeologi, naturalisti e astronomi hanno riferito diversi studi sui vari aspetti dell'ecosistema di questo cratere.\nCaratteristiche.\nIl lago di Lonar ha un diametro medio di 1,2\u00a0km e si trova circa 137\u00a0m al di sotto del bordo del cratere. Il bordo del cratere meteorico ha un diametro di circa 1,8\u00a0km. La depressione circolare ha un lago di acque saline nella sua porzione centrale. Si stima che il cratere abbia un'antichit\u00e0 di circa 52.000 \u00b1 6.000 anni (Oligocene), anche se uno studio pubblicato nel 2010 gli assegna un'et\u00e0 di 656.000 \u00b1 81.000 anno. Si tratta del secondo maggiore cratere da impatto su roccia basaltica.\nAlcune istituzioni internazionali come lo Smithsonian Institution, il United States Geological Survey; e altre nazionali come la Geological Society of India, e l'University of Sagar hanno condotto studi estensivi nel sito.\nCaratteristiche geografiche.\nIl bacino \u00e8 circondato da basse colline che definiscono una forma ovale-rotondeggiante, con una circonferenza massima di circa 8\u00a0km. I versanti interni del bacino hanno una pendenza di circa 75\u00b0. La circonferenza del lago alla base \u00e8 di 4,8\u00a0km. Le sponde sono coperte da vegetazione bassa intervallata da alberi di tek ed altri arbusti.\nOrigine geologica.\nIl lago riempie un cratere che inizialmente era stato attribuito ad attivit\u00e0 vulcanica, poi riconosciuto come cratere d'impatto, ossia formatosi per l'impatto ad alta velocit\u00e0 di un oggetto quale cometa o meteorite con la Terra. Il ritrovamento di basalti soggetti a metamorfismo di shock, in particolare plagioclasio trasformato in maskelynite o contenente planar deformation features (PDFs), e di shatter cones ha permesso di confermare l'origine per impatto. Ulteriori studi hanno permesso di distinguere 5 zone caratteristiche:\nResoconti storici.\nLa presenza del lago \u00e8 riportata gi\u00e0 in antichi testi come la Skanda Pur\u0101\u1e47a, la Padma Puran e la Aaina-i-Akbari Il primo europeo a vedere il lago fu l'ufficiale britannico J.E. Alexander nel 1823.\nSottoprodotti del lago.\nLo sfruttamento industriale dei sali contenuti nel lago \u00e8 iniziato nel 1842 ed \u00e8 proseguito fino al 1903. Attualmente la richiesta si \u00e8 ridotta al solo livello locale.\nEcosistema del lago.\nLe caratteristiche chimiche del lago differiscono tra due regioni distinte che non si mescolano - una parte pi\u00f9 esterna, superficiale e neutra (a pH 7) e una parte interna pi\u00f9 profonda alcalina (a pH 11) ognuna con la propria flora e fauna.\nIl lago ospita un'ampia gamma di vita vegetale e animale. Uccelli stanziali e migratori come il cavaliere d'Italia (dall'ala nera), l'anatra brahmina, lo svasso, la casarca del ragi\u00e0 (i primi quattro in migrazione invernale dall'Europa), il mestolone rosso, l'alzavola, gli aironi, la schiribilla dalle zampe rosse, i \"blue jay\", gli uccelli tessitori baya, il parrocchetto del Malabar, i passeri alaudidi, l'uccello sarto, la gazza ladra, il pettirosso e le rondini si trovano nel lago. Tra i rettili, nelle coste proliferano i varani. Alle rive del lago si avvicinano migliaia di pavoni e di gazzelle chinkara. \u00c8 in corso un referendum per dichiarare il lago Lonar una area umida protetta.\nMicroorganismi fissanti l'azoto.\nMicroorganismi non simbiotici che fissano l'azoto come \"Halomonas\" sp., \"Paracoccus\" sp. \"Klebsiella\" sp., \"Slackia\" sp. \"Actinopolyspora\" sp. sono stati isolati dalle acque di questo lago. Tutti questi fissatori dell'azoto sono alo-alcalofili in natura, dal momento che possono crescere soltanto a pH 11. Alcuni dei batteri e attinomiceti isolati da questo lago possono crescere su alcuni mezzi di terreno inorganico che contengono componenti che simulano il suolo di Marte."}
{"id": "3196541", "revid": "1305772", "url": "https://it.wikipedia.org/wiki?curid=3196541", "title": "Ikariam", "text": "Ikariam \u00e8 un videogioco per browser strategico di simulazione storica, al quale possono giocare migliaia di persone nello stesso istante.\nIl gioco, nato in Germania nel 2008, viene distribuito dalla Gameforge, come molti altri giochi, sulla scia di OGame, il famoso videogioco per browser che ha riscosso notevole successo in tutto il mondo.\nIn Germania il gioco \u00e8 immediatamente un successo e in breve tempo viene distribuito anche in altri paesi, fino a raggiungere i 44 stati in cui \u00e8 attualmente presente.\nIl gioco \u00e8 gratuito, ma acquistando del credito virtuale (detto \"Ambrosia\") con denaro reale, si possono attivare diversi bonus e vantaggi.\nStruttura del gioco.\nLo scopo del gioco \u00e8 sviluppare una civilt\u00e0 ambientata nell'antico mondo greco, costruendo e ampliando le proprie citt\u00e0 su una serie di isole, e saccheggiando gli altri giocatori.\nIl gioco si evolve in tempo reale e non conosce pause, ad esempio tutte le operazioni (spostarsi, costruire un edificio e cos\u00ec via) richiedono una certa quantit\u00e0 di tempo; il giocatore, di conseguenza, deve seguire costantemente il proprio impero oppure utilizzare una strategia volta a limitare i danni nei momenti in cui non pu\u00f2 giocare.\nQuando un giocatore effettua l'iscrizione online, gli viene chiesto di scegliere tra uno dei \"mondi\" disponibili, e gli viene assegnato un piccolo territorio su una citt\u00e0, su una delle isole disponibili scelta a caso: qui pu\u00f2 fondare una prima \"Polis\", ossia una citt\u00e0. Se il giocatore \u00e8 stato invitato precedentemente da un altro gi\u00e0 presente nel gioco tramite l'invio di un apposito link, non finir\u00e0 in un'isola a caso, ma in quella del giocatore che l'ha invitato, o in un'isola vicina se la precedente era completamente occupata. Per permettere alla propria civilt\u00e0 di espandersi \u00e8 necessario raccogliere delle risorse: una \u00e8 il legno, le altre sono le \"risorse di lusso\", ossia marmo, zolfo, cristallo e vino. Su ogni isola sono presenti due punti di raccolta di risorse in cui far lavorare i propri cittadini: uno \u00e8 fisso e fornisce legno, l'altro una risorsa di lusso. Una risorsa particolare \u00e8 l'oro, che serve per pagare i soldati stanziati in citt\u00e0, comprare e vendere risorse e cos\u00ec via; la sua quantit\u00e0 aumenta automaticamente con il passare del tempo di un fattore che dipende da una serie di fattori, ad esempio ogni cittadino non lavoratore ne produce 3 unit\u00e0 all'ora.\nUtilizzando queste risorse i giocatori possono costruire gli edifici delle citt\u00e0, sviluppare le tecnologie disponibili, fondare il proprio esercito e colonizzare altri territori, anche su isole diverse.\nLe strategie di gioco generalmente usate sono tre:\nI giocatori combinano le strategie elencate per scalare pi\u00f9 velocemente possibile le varie classifiche del gioco.\nMondi, isole e citt\u00e0.\nIkariam \u00e8 diviso in \"mondi\" i cui nomi seguono le lettere dell'alfabeto greco: Alfa, Beta, Gamma e cos\u00ec via.\nOgni mondo \u00e8 ospitato su uno dei server di gioco disponibili, e i mondi sono quindi isolati uno dall'altro, motivo per il quale giocatori appartenenti a mondi diversi non possono interagire tra loro. Il regolamento di Ikariam prevede che ogni giocatore possa creare un solo account di gioco per mondo (possederne pi\u00f9 di uno nello stesso mondo \u00e8 punito con l'esclusione dal gioco), ma non pone limite al numero di mondi in cui ci si pu\u00f2 iscrivere.\nIl numero di server dipende a seconda della nazione in cui si gioca. In genere per\u00f2 se il gioco ha successo vengono aperti continuamente nuovi server. Nelle nazioni in cui il gioco \u00e8 stato distribuito da tempo, come la Germania e il Regno Unito, sono gi\u00e0 stati aperti pi\u00f9 di 18 server. In quelle dove invece il gioco \u00e8 presente da poco tempo ce ne sono 1 o 2.\nCi sono poi due mondi speciali, lo \"Speed server\" e il \"Test server\":\nOgni mondo \u00e8 diviso in \"isole\" in cui si hanno 16 spazi vuoti ognuno dei quali pu\u00f2 ospitare una polis, pi\u00f9 uno spazio extra utilizzabile se si usa denaro reale, per un totale di 17, dove i giocatori possono creare le loro citt\u00e0. Una volta costruita la prima citt\u00e0 (la \"capitale\"), dopo aver sviluppato opportune tecnologie, \u00e8 possibile espandere il proprio impero con altre citt\u00e0 (le \"colonie\").\nBonus giornaliero di Ikariam.\nA partire da 4 giorni dopo la registrazione, se si gioca ogni giorno, si riceve un bonus. Il bonus giornaliero consiste in una certa quantit\u00e0 supplementare di oro e vino.\nIl valore di questo bonus aumenta ogni giorno, per un massimo di sei giorni di seguito, a patto di connettersi ogni giorno. Una volta raggiunta la ricompensa del settimo giorno, si ricevono temporaneamente ulteriori navi commerciali (per un limitato periodo di tempo si ricevevano cinque unit\u00e0 di ambrosia gratuita).\nI bonus base vengono moltiplicati per il numero delle proprie citt\u00e0: questo significa che la quantit\u00e0 di risorse e navi bonus aumenta all`aumentare delle dimensioni del proprio regno.\nGli edifici.\nIn Ikariam ci sono diversi tipi di edifici che differiscono per funzione, costo e tempo di costruzione. Ogni edificio pu\u00f2 essere fatto salire di livello per incrementarne i benefici a cui d\u00e0 diritto. Nelle citt\u00e0 gli edifici devono essere costruiti in appositi spazi indicati da bandiere di diverso colore: 14 rosse per gli edifici normali, 2 azzurre per gli edifici navali e una gialla per le mura.\nAndando avanti con il livello dell'edificio, il tempo di costruzione aumenta e anche i costi.\nGli edifici si possono dividere a seconda della loro funzione:\nLa guerra e l'esercito.\nLa mano protettiva degli dei.\nPer consentire loro di progredire nel gioco, i nuovi giocatori di Ikariam non possono essere attaccati. Una colomba bianca posizionata accanto al nome della citt\u00e0 indicher\u00e0 che la protezione \u00e8 attiva.\nQuesta protezione termina quando:\nGli scenari.\nIn Ikariam sono previsti due tipi di combattimento: le battaglie navali in mare, e gli scontri con soldati e strumenti bellici sulla terraferma.\nGli attacchi via terra sfociano sempre in una battaglia su terra, a patto che il difensore abbia posizionato dei soldati e/o degli strumenti bellici nella sua citt\u00e0.\nQualora un attacco avvenga per mare, prima di tutto bisogna assicurarsi che l'avversario non disponga di alcuna nave da guerra per la difesa. In caso contrario, le navi mercantili con i soldati a bordo saranno intercettate e nel peggiore dei casi affonderanno.\nNon appena il porto della citt\u00e0 di destinazione non sar\u00e0 pi\u00f9 protetto, le truppe potranno approdarvi e combattere contro le eventuali unit\u00e0 da terra preposte alla difesa.\nDopo che un giocatore ha selezionato una citt\u00e0 nemica sulla mappa dell'isola, sono disponibili le seguenti opzioni d'attacco:\nClassi di unit\u00e0.\nIn Ikariam le unit\u00e0 di combattimento si suddividono in classi. La classe di unit\u00e0 definisce i compiti dei propri membri sul campo di battaglia.\nIl campo di battaglia.\nSu un campo di battaglia possono schierarsi massimo sei formazioni. L'ordine d'attacco delle singole \u00e8:\n1: Truppe d'approvvigionamento\n2: Bombardieri\n3: Artiglieria\n4: Linea di combattimento a lungo raggio\n5: Linea di combattimento principale\n6: Fianco\n7: Contraerea\n8: Riserve\nLa riserva comprende tutte le unit\u00e0 per le quali non c'\u00e8 posto sul campo di battaglia.\nDanni e perdite.\nOgni unit\u00e0 che partecipa alla battaglia ha un valore di salute, che viene espresso in punti. Se un'unit\u00e0 subisce dei danni, essi saranno sottratti dai suoi punti salute. Se il valore dei punti salute scende a zero, l'unit\u00e0 sar\u00e0 distrutta. Per proteggersi dai danni le unit\u00e0 hanno a disposizione un'armatura.\nL'armatura \u00e8 sottratta direttamente dal danno. Questo significa che se un'unit\u00e0 con armatura 3 subisce un attacco di danno 5, essa patir\u00e0 un danno salute pari a 2 punti salute (5-3=2).\nDispersione:\nTutte le unit\u00e0 di una formazione attaccano contemporaneamente. La concentrazione del danno dipende dalla precisione dell'arma. Pi\u00f9 l'arma sar\u00e0 imprecisa, pi\u00f9 il colpo sar\u00e0 ad ampio raggio, e quindi pi\u00f9 obiettivi saranno colpiti contemporaneamente. Una precisione di tiro elevata implicher\u00e0 invece maggiori perdite.\nGuarigione:\nFinch\u00e9 un'unit\u00e0 \u00e8 solo 'ferita' e non distrutta, ma ha ancora i punti salute, l'unit\u00e0 che ha abilit\u00e0 curative possono ristabilire il numero dei punti salute alla fine del round. Queste unit\u00e0 si trovano tra le truppe d'approvvigionamento.\nSfondamento:\nLa linea di combattimento principale e il fianco sono in grado di sfondare le linee degli avversari. Questo succede quando la formazione bersaglio \u00e8 stata annientata completamente, e la formazione attaccante presenta unit\u00e0 che non hanno ancora sferrato il loro attacco. Pu\u00f2 anche accadere che vengano annientate pi\u00f9 formazioni contemporaneamente.\nMorale.\nL'esito di una battaglia non \u00e8 determinato solo dal numero dei soldati e dall'equipaggiamento bellico, bens\u00ec anche dal morale dei combattenti. All'inizio di una battaglia il morale degli eserciti e dei combattenti \u00e8 al massimo. Al termine di ciascun turno di combattimento, il morale viene ricalcolato: esso pu\u00f2 aumentare o diminuire a causa di diversi fattori. Se il morale scende a zero, l'esercito si scompone e si sparpaglia. I seguenti fattori determinanti sono:\nNegativi:\nPositivi:\nBattaglie navali.\nAnche in mare c'\u00e8 una linea di combattimento principale. Le navi con armi a lungo raggio bombardano, invece, gli avversari dalla seconda fila. I sottomarini attaccano le navi con bombe di superficie e non possono essere colpiti da esse, ma solo da altri sottomarini.\nOvviamente in mare non ci sono mura cittadine o altri ostacoli di questo tipo da superare, quindi non ci sono nemmeno navi artigliere.\nLe alleanze.\nIn Ikariam c'\u00e8 la possibilit\u00e0 di fondare o entrare a far parte di un'alleanza. Questo significa che ci si pu\u00f2 unire ad altri giocatori al fine di aiutarsi reciprocamente a livello militare ed economico per far avanzare al meglio il proprio impero.\nL'appartenenza ad un'alleanza non cambia di molto lo svolgimento e i meccanismi del gioco, ma oltre a permettere la collaborazione tra i vari membri, favorisce anche la conoscenza tra questi ultimi. Una delle finalit\u00e0 che si propongono molte persone che si affacciano a questi giochi \u00e8, infatti, quella di conoscere persone nuove, con le quali si entra in contatto quotidianamente attraverso il gioco, magari intrecciando un'amicizia che potrebbe sfociare in un incontro nella vita reale.\nOgni alleanza decide autonomamente le proprie regole, come per esempio richiedere un punteggio minimo per l'ingresso oppure una certa attitudine e propensione al combattimento, e si presenta al resto del gioco attraverso una pagina esterna gestita dai fondatori dell'alleanza.\nOgni giocatore \u00e8 libero di entrare in un'alleanza oppure mantenere una condotta di gioco solitaria.\nLe cariche.\nL'alleanza \u00e8 governata da quattro cariche principali cos\u00ec divise:\nOltre a queste cariche, ne possono essere istituite molte altre dal Ministro degli interni, che per\u00f2 non hanno particolari funzioni o capacit\u00e0. Servono pi\u00f9 che altro a definire il ruolo e il grado dei vari membri.\nLe forme di governo.\nIn Ikariam \u00e8 possibile scegliere la forma di governo pi\u00f9 adatta al proprio stile di gioco, con i suoi vantaggi e svantaggi\nForme di Potere\nIkacrazia (Re dell'Isola)\nAristocrazia (Nobilit\u00e0)\nDemocrazia (Persone)\nDittatura\nNomocrazia (Regolata dalle leggi)\nOligarchia (Il potere \u00e8 nelle mani di poche persone)\nTecnocrazia (Scienziati)\nTeocrazia (Preti)\nAnarchia\nSar\u00e0 possibile diminuire questa corruzione aggiuntiva con pi\u00f9 alti livelli di Palazzo/Residenze\nCasi speciali\nL'occupazione della capitale causa la Xenocrazia (regolata da altri): tutti i vantaggi e gli svantaggi della Forma di Potere attuale sono dimezzati!"}
{"id": "3196542", "revid": "547034", "url": "https://it.wikipedia.org/wiki?curid=3196542", "title": "Madonna col Bambino (Gentile da Fabriano Settignano)", "text": "La Madonna col Bambino \u00e8 un dipinto frammentario a tempera e oro su tavola (24,8x19 cm) di Gentile da Fabriano, databile al 1423-1425 circa e conservata nella Collezione Berenson di Villa I Tatti a Settignano (Firenze).\nStoria.\nL'opera \u00e8 il frammento di una tavola pi\u00f9 grande, sezionata probabilmente nel XVIII o XIX secolo per isolare la parte meglio conservata da un dipinto malconcio prima di metterla sul mercato, con gravi tracce di bruciature. Venne scovata dallo storico dell'arte Bernard Berenson nel mercato antiquario romano, che la acquist\u00f2 per la propria collezione all'inizio del Novecento.\nLa datazione al periodo fiorentino dell'artista si basano su affinit\u00e0 stilistiche con la Vergine del \"Polittico Quaratesi\" e con la \"Madonna col Bambino\" di Yale, anche se i gravi danni impediscono una valutazione a fondo della superficie pittorica.\nDescrizione e stile.\nIl frammento mostra il volto di Maria e la sua aureola, mentre taglia via una parte della testa del Bambino, col bordo inferiore all'altezza delle spalle di Maria e del collo di Ges\u00f9: evidentemente al sezionatore interessava solo la testa di Maria. Essa \u00e8 colta mentre guarda il figlio, inclinando la testa verso di lui. Si riesce a intuire come la trama dell'oro nell'aureola, nel velo e nel vestito di Maria, nei suoi capelli, fosse di altissima lavorazione, con numerosi effetti a graffito, punzoni, ricami di lettere. Linee sinuose guidano i risvolti dei bordi, che si arricciano come se esitassero a toccare terra."}
{"id": "3196543", "revid": "767487", "url": "https://it.wikipedia.org/wiki?curid=3196543", "title": "A Sweet Revenge", "text": "A Sweet Revenge \u00e8 un cortometraggio muto del 1909 scritto e diretto da David W. Griffith.\nTrama.\nLasciata dal fidanzato per un'altra donna, una giovane cerca la vendetta mandando alla nuova fiamma del suo ex un pacchetto contenente le lettere d'amore che l'uomo le aveva spedito insieme a una foto dove li si vede felici insieme. Appena il fattorino se ne va, la donna si pente del suo gesto e vorrebbe ritornare sui suoi passi. Sembra che il destino la ascolti, perch\u00e9 il fattorino perde per un incidente il pacchetto che vola da un ponte nel fiume.\nProduzione.\nGirato al Central Park, a New York, il film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 144 metri - usc\u00ec negli statunitensi il 18 novembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"A Midnight Adventure\"."}
{"id": "3196546", "revid": "287204", "url": "https://it.wikipedia.org/wiki?curid=3196546", "title": "Els Limits", "text": ""}
{"id": "3196550", "revid": "991694", "url": "https://it.wikipedia.org/wiki?curid=3196550", "title": "Guerra messicano-americana", "text": ""}
{"id": "3196551", "revid": "1543377", "url": "https://it.wikipedia.org/wiki?curid=3196551", "title": "Notazione Z", "text": "La notazione Z \u00e8 un linguaggio di specifica formale utilizzato per la descrizione e progettazione di sistemi informatici. Il suo nome deriva dalla teoria degli insiemi di Zermelo - Fraenkel.\nDescritta per la prima volta nel 1974 da Jean-Raymond Abrial, la notazione Z \u00e8 stata standardizzata dall'ISO nel 2002. \u00c8 basata sulla notazione della teoria assiomatica degli insiemi, del lambda calcolo e della logica del primo ordine. Le espressioni sono tipate."}
{"id": "3196555", "revid": "767487", "url": "https://it.wikipedia.org/wiki?curid=3196555", "title": "The Gibson Goddess", "text": "The Gibson Goddess \u00e8 un cortometraggio muto del 1909 scritto e diretto da David W. Griffith.\nTrama.\nPer lasciarsi alle spalle le fatiche di una convulsa stagione dell'alta societ\u00e0, Nanette Renfrae si rifugia in una localit\u00e0 marina frequentata dalla classe media, dove lei \u00e8 una perfetta sconosciuta. Ma il suo stile, il portamento da gran dama, la sua bellezza attirano comunque legioni di ammiratori che lei non riesce pi\u00f9 a sopportare, tanto da costringerla a chiudersi in casa. La domestica ha per\u00f2 la bella idea di farla vestire goffamente, cos\u00ec da spaventare i suoi nuovi spasimanti, facendole indossare sotto il costume da bagno delle orrende calze che la fanno sembrare una cicciona. Solo uno non si d\u00e0 per vinto, il commodoro FItzmaurice, che insiste nel corteggiamento. Nanette, davanti a quell'unico ammiratore, cede, contenta di avere ora al suo servizio solo un unico cicisbeo. Tutti gli altri, scoperta la beffa, restano con le pive nel sacco, invidiosi del commodoro, che \u00e8 diventato il preferito di Nanette.\nProduzione.\nIl film fu prodotto dalla Biograph Company, girato a Highlands, nel New Jersey.\nDistribuzione.\nDistribuito dalla Biograph Company, il film usc\u00ec nelle sale cinematografiche statunitensi il 1\u00ba novembre 1909, programmato in split reel insieme a un altro cortometraggio, \"What's Your Hurry?\". Digitalizzato, il film fu distribuito dalla Grapevine Video in un'antologia dal titolo \"D.W. Griffith, Director - Volume 4 (1909)\"\nData di uscita.\nSilent Era DVD\nAlias"}
{"id": "3196556", "revid": "944090", "url": "https://it.wikipedia.org/wiki?curid=3196556", "title": "Terremoto di Sumatra del 2010", "text": "Il terremoto di Sumatra dell'ottobre 2010 \u00e8 stato un terremoto di magnitudo 7,7 della scala Richter, avvenuto il 25 ottobre 2010 al largo della costa occidentale di Sumatra in Indonesia (precisamente nell'arcipelago delle Isole Mentawai) alle 21:42 ora locale.\nIl terremoto ha provocato uno \"tsunami\" che ha colpito molte isole con onde che hanno raggiunto un'altezza di 3 metri e sono penetrate fino a 600 metri nell'entroterra, provocando oltre 400 vittime nonch\u00e9 danni a oltre 4.000 abitazioni e a 20.000 abitanti."}
{"id": "3196558", "revid": "27723", "url": "https://it.wikipedia.org/wiki?curid=3196558", "title": "Stazione di Brescello-Viadana", "text": "La stazione di Brescello-Viadana \u00e8 una stazione ferroviaria posta lungo la linea Parma\u2013Suzzara, a servizio del comune emiliano di Brescello e della citt\u00e0 lombarda di Viadana, posta sulla sponda opposta del fiume Po.\n\u00c8 gestita da Ferrovie Emilia Romagna (FER).\nStoria.\nLa stazione fu aperta nel 1883 dalla Societ\u00e0 Veneta, come parte della linea Parma\u2013Suzzara.\nTra il 2003 e il 2010, la stazione funse da capolinea provvisorio, in quanto il tratto in direzione della stazione di Parma fu chiuso per permettere la costruzione dell'interconnessione di Parma Est della linea ad alta velocit\u00e0 Milano-Bologna.\nNel 2012, in seguito al terremoto che ha colpito l'Emilia il 20 e 29 maggio, il fabbricato viaggiatori sub\u00ec alcuni danni.\nStrutture e impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di giallo. La struttura \u00e8 dotata di cinque finestre a centina per ciascun piano.\nAccanto al fabbricato viaggiatori \u00e8 presente un piccolo edificio ad un solo piano che viene usato come deposito di materiali.\nLa stazione dispone di uno scalo merci con annesso magazzino. \nL'architettura del magazzino \u00e8 molto simile a quella delle stazioni delle Ferrovie dello Stato.\nLa pianta dei fabbricati \u00e8 rettangolare.\nIl piazzale \u00e8 composto da due binari. Il binario 1, sul tracciato deviato, viene usato per gli incroci e le precedenze fra i treni, il binario 2, sul corretto tracciato, \u00e8 il binario di corsa.\nEntrambi i binari sono dotati di banchine collegate fra loro da una passerella in cemento.\nMovimento.\nLa stazione \u00e8 servita dai treni regionali in servizio sulla tratta Suzzara\u2013Parma. I treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 340 persone (157 saliti + 183 discesi).\nCuriosit\u00e0.\nLa stazione di Brescello fu ritratta in numerose scene nei quattro film di Don Camillo:\nLa stazione compare anche nel film \"Strategia del ragno\" (1970) che per\u00f2 cambia il nome del paese in \"Tara\".\nFu inquadrata anche nella scena finale del film \"Don Camillo\" (1983)"}
{"id": "3196560", "revid": "767487", "url": "https://it.wikipedia.org/wiki?curid=3196560", "title": "Two Women and a Man", "text": "Two Women and a Man \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Fort Lee, nel New Jersey - usc\u00ec nelle sale il 15 novembre 1909.\nTrama.\nJohn Randolph mette a segno un grosso colpo sul mercato azionario: diventato ricco, lascia la moglie e se ne va a vivere con l'amante che diventa la sua seconda moglie. Per\u00f2 la donna, una cantante fascinosa ed amorale, lo pianta quando Randolph ha un rovescio finanziario e si rifiuta di aiutarlo vendendo i gioielli che lui le aveva regalato.\nProduzione.\nIl film fu prodotto dalla Biograph Company\nVenne girato negli studi della compagnia a Fort Lee, nel New Jersey.\nDistribuzione.\nDistribuito dalla Biograph, il film - un cortometraggio in una bobina - usc\u00ec nelle sale statunitensi il 15 novembre 1909."}
{"id": "3196561", "revid": "149727", "url": "https://it.wikipedia.org/wiki?curid=3196561", "title": "Stazione di Brescello", "text": ""}
{"id": "3196567", "revid": "339392", "url": "https://it.wikipedia.org/wiki?curid=3196567", "title": "Grand Gascon Saintongeois", "text": ""}
{"id": "3196568", "revid": "767487", "url": "https://it.wikipedia.org/wiki?curid=3196568", "title": "Oh, Uncle!", "text": "Oh, Uncle! \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film usc\u00ec nelle sale il 26 agosto 1909.\n\u00c8 il terzo cortometraggio della serie \"Harry and Bessie\" interpretata da Mary Pickford e Billy Quirk. Tra gli attori, appare anche Mack Sennett.\nTrama.\nZeke Wright, un ricco vecchio scapolone, decide di lasciare tutti i suoi averi ai suoi due nipoti, Tom e Harry. Prima, per\u00f2, vuole vederli. Si reca da Tom ma resta presto disgustato da sua moglie. Cos\u00ec, manda un messaggio all'altro nipote, senza sapere che Harry si \u00e8, nel frattempo, sposato: \"La moglie di tuo cugino \u00e8 una frana. Se anche tu ti sposi, ti diseredo\".\nChe fare? Quando lo zio arriva nella loro casa, Bessie finge di essere la cameriera. Lo zio, che non si lascia prendere per il naso, comincia a corteggiarla in maniera serrata finch\u00e9 Harry \u00e8 costretto a rivelargli la verit\u00e0. Ma Bessie \u00e8 piaciuta al vecchio volpacchione che dichiara non solo di non volere diseredare Harry, ma di raddoppiargli l'eredit\u00e0. E si installa dai Wright.\nProduzione.\nIl film fu prodotto dalla Biograph Company e venne girato il 21 e il 22 luglio 1909 negli studi di New York della Biograph.\nDistribuzione.\nDistribuito dalla Biograph Company, il film - un cortometraggio di 89 metri - usc\u00ec nelle sale cinematografiche statunitensi il 26 agosto 1909, programmato in split reel insieme a un altro cortometraggio di Griffith, \"The Seventh Day\". Copia del film (negativo in nitrato in 35\u00a0mm) viene conservata negli archivi del Museum of Modern Art; un'altra (un positivo in 35\u00a0mm) si trova negli archivi della Library of Congress.\nIl titolo originale \u00e8 \"Oh, Uncle\", ma \u00e8 stato distribuito anche con quello alternativo di \"Oh, Uncle!\"."}
{"id": "3196569", "revid": "339392", "url": "https://it.wikipedia.org/wiki?curid=3196569", "title": "Petit Gascon Saintongeois", "text": ""}
{"id": "3196570", "revid": "108087349", "url": "https://it.wikipedia.org/wiki?curid=3196570", "title": "Hendrik Cornelis Siebers", "text": "A partire dal 1925 esplor\u00f2 le regioni orientali dell'Indonesia, in particolar modo l'isola di Buru. Descrisse e classific\u00f2 per primo tre nuove specie di uccelli: il lorichetto fronteazzurra (\"Charmosyna toxopei\"), il pigliamosche di Sumba (\"Ficedula harterti\") e il pigliamosche bruno di Sumba (\"Muscicapa segregata\")."}
{"id": "3196574", "revid": "404338", "url": "https://it.wikipedia.org/wiki?curid=3196574", "title": "Segugi", "text": ""}
{"id": "3196575", "revid": "404338", "url": "https://it.wikipedia.org/wiki?curid=3196575", "title": "Segugio", "text": ""}
{"id": "3196578", "revid": "767487", "url": "https://it.wikipedia.org/wiki?curid=3196578", "title": "Mr. Jones' Burglar", "text": "Mr. Jones' Burglar \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Coytesville nel New Jersey - usc\u00ec nelle sale il 9 agosto 1909.\nTrama.\nLa sera, per poter andare al club, il signor Jones racconta alla moglie che deve assentarsi per lavoro. Lei non gli crede e promette che lo aspetter\u00e0 al suo ritorno. Quando Jones lascia il club, si accorge che un ladro sta per penetrare nel suo appartamento. Per fortuna il ladro \u00e8 un codardo e Jones fa un figurone mettendolo fuori gioco e ammorbidendo, in questo modo, l'arrabbiatura della moglie.\nProduzione.\nIl film fu prodotto dalla Biograph Company. Venne girato a Coytesville, New Jersey dal 26 giugno 1909 al luglio 1909.\nDistribuzione.\nDistribuito dalla General Film Company, il film - conosciuto anche con il titolo alternativo \"Jones' Burglar\" - usc\u00ec nelle sale cinematografiche statunitensi il 9 agosto 1909, proiettato nella stessa bobina con un altro corto di Griffith, \"They Would Elope\". Copie del film sono conservate negli archivi del Museum of Modern Art e in quelli della Library of Congress."}
{"id": "3196581", "revid": "767487", "url": "https://it.wikipedia.org/wiki?curid=3196581", "title": "The Light That Came", "text": "The Light That Came \u00e8 un cortometraggio muto del 1909 diretto da David W. Griffith.\nTrama.\nCarl Wagner \u00e8 rimasto cieco, ma continua a vivere amando la sua musica e suonando il violino nelle sale da ballo dell'East Side. Tre sorelle, Grace, Vivian e Daisy frequentano la sala da ballo. Vivian e Daisy sono due belle ragazze, sempre al centro dell'attenzione. Grace, invece, \u00e8 sfigurata nel volto; quando conosce Carl, i due si innamorano. Ma la ragazza teme che l'amore possa svanire se Carl recuperer\u00e0 la vista, come sembra sia possibile. I suoi timori saranno fugati quando si render\u00e0 conto che Carl la ama per s\u00e9 stessa e non per il suo aspetto.\nProduzione.\nProdotto dalla Biograph Company, il film fu girato in interni negli studi della Biograph il 30 settembre e il 2 e 4 ottobre 1909.\nDistribuzione.\nDistribuito dalla Biograph Company, il film - un cortometraggio di una bobina - usc\u00ec nelle sale l'8 novembre 1909. In Francia, fu presentato in TV con il titolo \"La Lumi\u00e8re retrouv\u00e9e\".\nRipubblicato in video e DVD, il film usc\u00ec nel 2007 in cofanetto insieme ad altri lavori con \"Nickelodia Vol.II\" Silent Era DVD\nTesti sul film.\n\"Questo film, uno dei primi di Griffith alla Biograph, \u00e8 interessante perch\u00e9 mostra il maestro che impara l'arte. Le scene, infatti, sono relativamente lunghe e girate senza cambiare posizione alla macchina da presa, mancano le interruzioni. Il tempo relativo allo svolgimento della scena reale corrisponde al tempo della sua proiezione sullo schermo. (...) Mary Pickford disse che aveva accettato un ruolo che nessun'altra avrebbe accettato: la vediamo qui in un ruolo minore e per niente commovente. C'\u00e8 un'altra attrice come protagonista: la nostra curiosit\u00e0 \u00e8 quella di immaginare cosa avrebbe potuto fare nei suoi panni Mary Pickford, con il suo naturale dono per il pathos."}
{"id": "3196583", "revid": "31789", "url": "https://it.wikipedia.org/wiki?curid=3196583", "title": "Lombardo (nave)", "text": "Il piroscafo Lombardo fu una delle imbarcazioni utilizzate per trasportare i Mille al comando di Giuseppe Garibaldi da Quarto verso la Sicilia.\nCaratteristiche.\nSi trattava di una nave in ferro con propulsione a vapore, con due ruote a pale, sebbene fosse dotata anche di attrezzatura velica a vele quadre, come tutti i piroscafi coevi; dislocava 729 tonnellate e il motore, costruito a Londra dalla ditta \"Maudslay, Sons e Field\", aveva una potenza di 220 cavalli. Di propriet\u00e0 della societ\u00e0 armatoriale \"Rubattino\", era adibita al trasporto civile, mentre il \"Piemonte\", il secondo piroscafo utilizzato nell'impresa, svolgeva servizio postale.\nStoria.\nIl piroscafo, costruito a Venezia nel 1841, fu immatricolato a Livorno per usufruire del favorevole regime doganale toscano. Dopo varie vicissitudini fu acquistato nel 1846 dalla compagnia Rubattino.\nNel 1855 fu noleggiato dal Regno di Sardegna per il trasporto di truppe durante la guerra di Crimea.\nL'utilizzo delle due navi, dopo che un gruppo di garibaldini al comando di Nino Bixio se ne impadron\u00ec nella notte tra il 5 ed il 6 maggio del 1860, nel porto di Genova, \u00e8 al centro di controverse ricostruzioni storiche, anche se fu chiaro, fin dall'inizio, che il loro furto fosse simulato, poich\u00e9 avvenuto sulla base di un accordo tra Garibaldi e il direttore della societ\u00e0 Giovanni Battista Fauch\u00e9.\nIn attesa di far raggiungere alle macchine la sufficiente pressione il \"Lombardo\", al cui comando fu posto Bixio, mentre secondo era il capitano anconetano Augusto Elia, fu rimorchiato dal \"Piemonte\" che salp\u00f2 nella notte con una complessa manovra nel vecchio porto di Genova. Garibaldi si imbarc\u00f2 sul \"Piemonte\" nel porto di Genova, dove si era fatto portare a remi avendo atteso inutilmente per ore in barca davanti a Quarto.\nIl \"Piemonte\", insieme al \"Lombardo\", usciti dal porto, dopo avere raccolto i volontari e i materiali dalle barche in attesa presso il vicino quartiere di Foce, (vedere: Foce e la Spedizione dei Mille), si diressero verso Quarto, dove fu imbarcato il resto degli uomini. \nDurante la sosta a Talamone, fu sbarcato il timoniere Andrea Rossi, dipendente della societ\u00e0 Rubattino e \"sequestrato\" insieme alla nave, e sostituito con il volontario Lorenzo Carbonari, esperto marinaio; dopo questa sosta il \"Lombardo\", essendo stati ridistribuiti i passeggeri, trasportava probabilmente 627 uomini. \nDopo una successiva sosta a Porto Santo Stefano, effettuata per fare rifornimento di carbone, le due navi diressero verso la Sicilia o, per meglio dire, verso le Egadi.\nNella notte tra il 10 maggio e l'11 maggio il \"Lombardo\" fu distanziato dal pi\u00f9 veloce \"Piemonte\", forse anche per aver dovuto fermarsi a raccogliere un uomo caduto in mare. Il ricongiungimento avvenne in maniera rocabolesca poco prima dell'alba dopo che Bixio, avendo scambiato il \"Piemonte\" per una nave nemica, stava quasi per ordinarne l'arrembaggio,\n(vedere: Lo sventato incidente tra il Piemonte e il Lombardo).\nDurante lo sbarco dei garibaldini a Marsala l'11 maggio 1860, il Lombardo and\u00f2 ad arenarsi, forse per un'errata manovra, forse volutamente per favorire un pi\u00f9 veloce sbarco. Il legno piemontese fu oggetto dei colpi dei cannoni delle navi borboniche sopraggiunte e fu in seguito saccheggiato dagli abitanti di Marsala. I borbonici, non essendo riusciti a disincagliarlo, tentarono di renderlo inservibile. L'equipaggio, costretto ad abbandonarlo, costitu\u00ec, insieme ai marinai del \"Piemonte\", la compagnia di marinai cannonieri che fu posta al comando di Salvatore Castiglia e si distinse nella battaglia di Calatafimi.\nIl piroscafo rimase semiaffondato nel porto di Marsala fino al mese di luglio, quando fu laboriosamente recuperato dalle forze garibaldine e rimorchiato fino all'Arsenale di Palermo, dove fu messo a nuovo e, invece di essere restituito alla societ\u00e0 Rubattino (comunque indennizzata con 750.000 lire), venne iscritto nella \"marina dittatoriale siciliana\". Garibaldi, con decreto del 5 ottobre dispose che dovesse venir preservato, insieme al \"Piemonte\", \u00abin memoria della iniziativa del popolo italiano\u00bb ma, dopo la conclusione della spedizione dei Mille, pass\u00f2 invece al servizio della Regia Marina svolgendovi anche servizi umili e trasportando truppe e detenuti, cosa di cui Garibaldi fortemente si lament\u00f2.\nNella notte tra il 12 e il 13 marzo 1864, quattro anni dopo aver sbarcato i garibaldini a Marsala, il \"Lombardo\" naufrag\u00f2 presso l'Isola di San Domino, nell'Adriatico, dopo essere finito su una secca a causa di una tempesta, mentre stava trasportando truppe da Ancona a Manfredonia e detenuti alle Tremiti; non vi furono vittime.\nIl vessillo del bastimento, issato sull'albero di trinchetto, a strisce orizzontali bianche e rosse con la scritta \"Lombardo\" a caratteri maiuscoli, \u00e8 conservato al Museo Pepoli di Trapani."}
{"id": "3196584", "revid": "767487", "url": "https://it.wikipedia.org/wiki?curid=3196584", "title": "Adolf Bernhard Meyer", "text": "Biografia.\nMeyer fu un professore del Museo Antropologico ed Etnografico di Dresda. Verso la fine del XIX secolo viaggi\u00f2 per molto tempo attraverso le Indie Orientali.\nIl falcibecco bruno, un uccello scoperto nel 1884, venne classificato col nome scientifico \"Epimachus meyeri\" in suo onore. Egli stesso descrisse varie nuove specie di uccelli, tra cui la parotia di Carola (\"Parotia carolae\"), l'astrapia di Stephanie (\"Astrapia stephaniae\"), il beccafiore capirosso (\"Dicaeum geelvinkianum\") e il takahe (\"Porphyrio hochstetteri\").\nOltre agli uccelli rivolse il proprio interesse anche ai primati. Classific\u00f2 come \"Tarsius sangirensis\" il tarsio di Sangihe, un piccolo primate scoperto in Indonesia nel 1897.\nLe collezioni di uccelli, coleotteri e farfalle raccolte da Meyer a Celebes e in Nuova Guinea sono conservate allo Staatliches Museum f\u00fcr Tierkunde di Dresda."}
{"id": "3196585", "revid": "767487", "url": "https://it.wikipedia.org/wiki?curid=3196585", "title": "What's Your Hurry? (film 1909)", "text": "What's Your Hurry? \u00e8 un cortometraggio muto del 1909 scritto e diretto da David W. Griffith.\nNel ruolo della cameriera, Bessie McCoy, una famosa cantante di variet\u00e0, soprannominata \"The Yama Yama Girl\".\nTrama.\nHarry si presenta in casa della sua ragazza proprio il giorno del compleanno del padre di Mary. Pap\u00e0 \u00e8 stato riempito di regali ma il suo preferito \u00e8 un magnifico fucile che lui non vede l'ora di provare. Cos\u00ec, quando Harry vede per la prima volta il futuro suocero con in braccio un fucile, non ha dubbi sul fatto che la preda debba essere per forza lui.\nProduzione.\nProdotto dalla Biograph Company, il film fu girato a Fort Lee nel New Jersey.\nDistribuzione.\nDistribuito dalla Biograph Company, il film - un cortometraggio di 123 metri - usc\u00ec nelle sale cinematografiche statunitensi il 1\u00ba novembre 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, \"The Gibson Goddess\"."}
{"id": "3196589", "revid": "767487", "url": "https://it.wikipedia.org/wiki?curid=3196589", "title": "Jo\u00eblle Ursull", "text": "Inizialmente nella formazione del gruppo Zouk Machine, ha successivamente avviato una carriera da solista durante la quale ha pubblicato tre album.\nBiografia.\nDopo essere stata eletta Miss Guadalupa nel 1979, \u00e8 entrata a far parte del gruppo femminile Zouk Machine, che produceva musica zouk, uno stile musicale originario dei Caraibi. Con questo gruppo ha inciso il primo album eponimo \"Zouk Machine\", pubblicato nel 1986, per poi essere successivamente estromessa dalla formazione.\nSuccessivamente all'uscita dal gruppo che l'ha lanciata nel mondo della musica, ha firmato un contratto con le etichette CBS e Sony, con le quali ha avviato una carriera da solista. Ha quindi successivamente pubblicato il suo primo album come solista, intitolato \"Miyel\". Per la promozione di questo disco ha partecipato, in Italia, alla nota manifestazione musicale estiva \"Festivalbar\" nel 1989 con il brano che ha dato il titolo al disco.\nNel 1990 ha rappresentato la Francia all'Eurofestival con il brano \"White and Black Blues\", scritto da Serge Gainsbourg e piazzatosi al secondo posto nella competizione, a pari merito con l'irlandese Liam Reilly e alle spalle dell'italiano Toto Cutugno con \"\". Il singolo ha riscosso anche un ottimo successo commerciale piazzandosi al secondo posto della classifica francese dei singoli e riscuotendo consensi anche in Austria e Svezia. La canzone \u00e8 stata inserita nel suo secondo album come solista, \"Black French\", pubblicato nel 1990. Altri singoli tratti da questo disco sono stati \"Amazone\" e \"Position Feeling\", che tuttavia non hanno bissato i risultati del precedente.\nDopo una collaborazione con Kova Rea con il brano musicale \"Serre moi\", pubblicato nella primavera 1992, ha pubblicato il suo terzo album dal titolo \"Comme dans un film\". Uscito nel dicembre 1993, questo disco non ha tuttavia riscosso successo. Si \u00e8 trattato dell'ultimo disco di inediti pubblicato dalla cantante, seguito nel 2000 dalla raccolta \"White &amp; Black Blues\", che riprende il titolo della sua canzone pi\u00f9 nota.\nNegli anni successivi ha comunque collaborato con diversi artisti come Djamatik, il rapper M\u00e9n\u00e9lik e Daddy Yod."}
{"id": "3196590", "revid": "767487", "url": "https://it.wikipedia.org/wiki?curid=3196590", "title": "The Expiation", "text": "The Expiation \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 21 ottobre 1909.\nTrama.\nQuando Edward Waterbury, un alcolizzato senza speranza, assiste non visto all'incontro tra la moglie e l'amico Trevor, fraintende le intenzioni dei due che, bench\u00e9 innamorati, si sono incontrati invece proprio per dirsi addio, non volendo cedere al loro sentimenti. Trevor, infatti, parte per il West mentre la signora Waterbury si ritira nella sua stanza. Ubriaco e geloso, Waterbury si lascia trascinare dall'ira, minacciando la moglie con una pistola. Poi, per\u00f2, si pente e, in un momento di lucidit\u00e0, le scrive un biglietto di addio, dove le chiede perdono e la consiglia di sposare Trevor dopo che lui sar\u00e0 morto. Quando la moglie vede il corpo senza vita del marito, si autoaccusa della sua morte e lacera la lettera. Avvisato da un amico, Trevor torna indietro. Ma la vedova, ormai, vive come una reclusa e niente pu\u00f2 cambiare la sua decisione di restare fedele alla memoria del marito, neanche il sincero amore di Trevor.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di una bobina - usc\u00ec nelle sale cinematografiche statunitensi il 21 ottobre 1909."}
{"id": "3196591", "revid": "287204", "url": "https://it.wikipedia.org/wiki?curid=3196591", "title": "Joelle Ursull", "text": ""}
{"id": "3196593", "revid": "767487", "url": "https://it.wikipedia.org/wiki?curid=3196593", "title": "Pranks", "text": "Pranks \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, usc\u00ec nelle sale il 30 agosto 1909.\nTrama.\nTom e Ethel decidono, ognuno per proprio conto, di andare al fiume a fare il bagno. Dei burloni scambiano i loro vestiti, cos\u00ec ognuno dei due \u00e8 costretto a indossare gli abiti del sesso opposto.\nProduzione.\nIl film - girato a Little Falls, New Jersey - fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 100 metri - usc\u00ec nelle sale cinematografiche statunitensi il 30 agosto 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Griffith, \"The Mills of the Gods\""}
{"id": "3196594", "revid": "767487", "url": "https://it.wikipedia.org/wiki?curid=3196594", "title": "The Mended Lute", "text": "The Mended Lute: A Stirring Romance of the Dakotas \u00e8 un cortometraggio muto del 1909 diretto da David W. Griffith.\nSi tratta di uno dei circa 30 cortometraggi diretti da David W. Griffith che hanno per soggetto l'esperienza dei nativi americani degli Stati Uniti d'America. In questo caso si tratta di una \"storia indiana\" che seguendo uno schema consolidato presenta la figlia di un capo indiano che rifiuta il matrimonio cui \u00e8 destinato per unirsi all'uomo che ama.\nSecondo le convenzioni dell'epoca e come di regola in tutti i film di Griffith, i ruoli protagonisti di nativi americani sono interpretati da attori bianchi in \"redface\", qui Florence Lawrence e Owen Moore. Le rigide regole di segregazione razziale condivise da Griffith rendevano particolarmente improponibile che un attore e un'attrice \"di razze diverse\" risultassero coinvolti, sia pure nella finzione scenica, in un rapporto di amore. Poich\u00e9 non ci sono personaggi \"bianchi\" nel film, gli stereotipi caricaturali sono tuttavia meno marcati che in altri film. L'approccio \u00e8 simpatetico e tra i comprimari accreditati ci sono anche due attori nativi americani: Red Wing e James Young Deer.\nTrama.\nRising Moon, la figlia di un capo indiano, viene data in sposa a Standing Rock anche se lei ama il pi\u00f9 povero Little Bear. I due giovani scappano insieme, inseguiti dal marito furioso. Quando vengono catturati, Little Bear viene crudelmente torturato ma lui affronta la tortura con tanto coraggio e stoicismo da suscitare l'ammirazione del suo carnefice che non solo lo libera, ma lo lascia anche andare via con Rising Moon.\nProduzione.\nProdotto dalla Biograph Company, il film fu girato a Cuddebackville, New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale statunitensi il 5 agosto 1909.\nCopia della pellicola, un negativo in nitrato 35\u00a0mm, \u00e8 conservata negli archivi del Museum of Modern Art; un'altra si trova alla Library of Congress e una terza pellicola, sottotitolata in ceco (un positivo in nitrato 35\u00a0mm) si trova al Det Danske Filminstitut."}
{"id": "3196595", "revid": "767487", "url": "https://it.wikipedia.org/wiki?curid=3196595", "title": "They Would Elope", "text": "They Would Elope \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Little Falls, New Jersey - usc\u00ec nelle sale il 9 agosto 1909.\n\u00c8 il primo film della serie \"Harry and Bessie\" interpretata da Billy Quirk e Mary Pickford.\nTrama.\nHarry e Bessie filano d'amore e d'accordo con tutto l'entusiasmo della giovent\u00f9. Mentre si scambiano tenerezze, vengono colti di sorpresa dal pap\u00e0 che, scherzosamente, li rimprovera come fossero due bambini. I due mettono su il broncio e decidono di scappare per andare a sposarsi. Per mezzo di una carrozzella tirata da un cavallo, si allontanano da casa. Ma la fuga dura poco, la carrozza si rompe e i due sono costretti a vagare a piedi tentando di raggiungere la strada. Qui, incrociano un'automobile che d\u00e0 loro un passaggio. Ma anche questa volta il veicolo d\u00e0 forfait. Harry si procura una carriola sulla quale trasporta Bessie esausta. Poi, a piedi, arrivano al lago dove si imbarcano su una canoa. Bessie, gelata, vuole tornare a casa.\nL\u00ec, pap\u00e0, invece di preoccuparsi per la loro fuga, ha messo tutti al lavoro per festeggiare il ritorno dei due. Sulla scena, decorata come una festa di nozze irrompono Harry e Bessie, bagnati, inzaccherati e infelici, annunciando che non sono riusciti a sposarsi. Ma non fa niente, perch\u00e9 al party \u00e8 presente anche il reverendo Wiffles che pone rimedio alla cosa.\nProduzione.\nIl film fu prodotto dalla Biograph Company. Venne girato il 24-25 giugno e il 15 luglio 1909 negli studi di New York della Biograph e a Little Falls, New Jersey.\nDistribuzione.\nDistribuito dalla Biograph Company, il film - un cortometraggio di circa sei minuti - usc\u00ec nelle sale cinematografiche statunitensi il 9 agosto 1909, programmato in split reel con un altro cortometraggio di Griffith, \"Jones\u2019 Burglar\". Copie del film sono conservate negli archivi della Library of Congress (American Film Institute / Mary Pickford collection: un negativo in nitrato 35\u00a0mm e un positivo 35\u00a0mm.) e nel Mary Pickford Institute for Film Education film collection (un duplicato 35\u00a0mm) ."}
{"id": "3196596", "revid": "1543377", "url": "https://it.wikipedia.org/wiki?curid=3196596", "title": "Luigi Guarnieri", "text": "Biografia.\nLuigi Guarnieri \u00e8 nato a Catanzaro e vive a Roma. Laureato in lettere classiche all'Universit\u00e0 di Pisa, diplomato al Centro Sperimentale di Cinematografia di Roma, ha scritto testi teatrali e radiofonici (\"Blu notte\", in collaborazione con Melania G. Mazzucco) ed \u00e8 autore di romanzi, tradotti in numerosi paesi. \nL'esordio letterario avviene con \"L'Atlante criminale - Vita scriteriata di Cesare Lombroso \" (Mondadori 2000, Premio Bagutta Opera Prima e Premio Procida-Isola di Arturo-Elsa Morante) che racconta le vicende biografiche del noto antropologo criminale.\nSeguono: \"Tenebre sul Congo\" (Mondadori 2001) romanzo imperniato su figure quali Joseph Conrad ed esploratori e avventurieri come Emin Pasci\u00e0, il generale Gordon, Romolo Gessi e Gaetano Casati. \"La doppia vita di Vermeer \"(Mondadori 2004, Premio Selezione Campiello), \"La sposa ebrea\" (Rizzoli 2006, Premio nazionale letterario Pisa, Premio Nazionale Rhegium Julii). \nCon \"I sentieri del cielo \"(Rizzoli 2008, Guarnieri consegue il Premio Grinzane Cavour) \u00e8 il racconto della repressione del brigantaggio in Calabria a opera dell'esercito piemontese all'indomani dell'Unit\u00e0 d'Italia. \nAnche nei successivi romanzi di Guarnieri appaiono figure storiche divergenti e singolari: \"Una strana storia d'amore\" (Rizzoli 2010) indaga i legami artistici e sentimentali di un grande trio di musicisti romantici ottocenteschi: Johannes Brahms, Robert Schumann e Clara Wieck.\nI titoli pi\u00f9 recenti sono: \"Il sosia di Hitler\" e \"Forsennatamente Mr. Foscolo\"."}
{"id": "3196597", "revid": "767487", "url": "https://it.wikipedia.org/wiki?curid=3196597", "title": "The Better Way (film 1909)", "text": "The Better Way \u00e8 un cortometraggio muto del 1909 diretto da David W. Griffith. Prodotto e distribuito dalla Biograph Company, il film - girato a Coytesville, New Jersey - usc\u00ec nelle sale il 12 agosto 1909.\nTrama.\nElizabeth \u00e8 innamorata di Oliver ma sua madre, una povera vedova, si trova in difficolt\u00e0, cos\u00ec lei acconsente a sposare lo squire Calvin Cartwright, un agricoltore benestante e onesto, ma molto pi\u00f9 vecchio di lei. Oliver non sa darsi pace e cerca con insistenza Elizabeth la quale ora \u00e8 sinceramente innamorata del marito e, di conseguenza, non sa come comportarsi con lui. Lo squire, dal canto suo, si sente vecchio e inadeguato e quando vede Oliver, gli dice di andare via con Elizabeth. Lei, sbigottita, si lascia convincere da Oliver e lascia il marito. Quando i due giovani si trovano soli, lui la bacia appassionatamente: quel bacio ha come il potere di risvegliare i sensi intorpiditi di Elizabeth che si rende conto di amare lo squire. La donna corre via, precipitandosi a casa della madre, non osando tornare dal marito. Ma lui, anche se pare impassibile, \u00e8 straziato dall'abbandono e potrebbe morire di dolore se la moglie non tornasse.\nProduzione.\nIl film fu prodotto dalla Biograph Company. Venne girato a Coytesville, New Jersey.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 12 agosto 1909. Copie del film sono conservate negli archivi della Library of Congress e al Museum of Modern Art."}
{"id": "3196598", "revid": "81195", "url": "https://it.wikipedia.org/wiki?curid=3196598", "title": "Calpestamento", "text": "Il calpestamento \u00e8 l'atto del calpestare, ovvero pestare qualcosa sotto i piedi (anche in senso figurato).\nNello specifico pu\u00f2 riferirsi a:"}
{"id": "3196601", "revid": "767487", "url": "https://it.wikipedia.org/wiki?curid=3196601", "title": "Nursing a Viper", "text": "Nursing a Viper \u00e8 un cortometraggio muto del 1909 diretto da David W. Griffith che ne firma anche la sceneggiatura in collaborazione con Frank E. Woods. Prodotto e distribuito dalla Biograph Company, il film - ambientato all'epoca della rivoluzione francese - usc\u00ec nelle sale il 4 novembre 1909.\nTrama.\nUn gruppo di nobili cerca di sfuggire ai rivoluzionari ma solo uno riesce a nascondersi, chiedendo aiuto a un aristocratico legato alla rivoluzione. Il padrone di casa fa passare il fuggitivo per il suo domestico, mentre la folla fruga la casa e i terreni, rubando tutto il possibile. L'uomo, ormai installato in casa, si rivela un codardo spregevole che approfitta della situazione mettendo le mani addosso alla moglie del padrone di casa. Lei, all'inizio, pensa solo che lui dimostri la propria gratitudine in maniera esagerata, poi per\u00f2 la situazione si fa decisamente pi\u00f9 esplicita e pi\u00f9 pericolosa. Tanto che \u00e8 solo l'arrivo del marito che la salva. Quest'ultimo potrebbe abbattere l'aggressore, ma poi decide di buttarlo fuori di casa, in pasto alla folla che non aspettava altro.\nProduzione.\nIl film - che venne girato a Englewood, nel New Jersey - fu prodotto dalla Biograph Company.\nDistribuzione.\nDistribuito dalla Biograph Company, il film - un cortometraggio di 280 metri - usc\u00ec nelle sale statunitensi il 4 novembre 1909."}
{"id": "3196602", "revid": "767487", "url": "https://it.wikipedia.org/wiki?curid=3196602", "title": "The Restoration", "text": "The Restoration \u00e8 un cortometraggio muto del 1909 scritto e diretto da David W. Griffith.\nTrama.\nHenry Morley, sofferente di quello che sembra un attacco di ipocondria, cade in un equivoco quando crede che la moglie lo tradisca con Jack che, in realt\u00e0, ha dei problemi con la fidanzata Alice. Quando, nel buio vede la coppia allacciata, immagina che la donna sia sua moglie e, in preda all'ira, colpisce Jack che cade a terra come morto. Il medico che cura Jack vorrebbe curare anche Henry, ma questi fugge, convinto che sia il fantasma del morto a perseguitarlo. Il medico escogita un piano per guarire Henry, che ormai sembra sull'orlo di perdere la ragione, facendogli rivivere l'episodio che ha provocato le sue allucinazioni.\nProduzione.\nProdotto dalla Biograph Company, il film fu girato a Little Falls, New Jersey.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale statunitensi l'11 novembre 1909."}
{"id": "3196603", "revid": "599013", "url": "https://it.wikipedia.org/wiki?curid=3196603", "title": "Legge di Tafel", "text": "In elettrochimica, la legge di Tafel mette in relazione l'intensit\u00e0 di corrente elettrica che circola in una cella elettrochimica con la sovratensione.\nSiccome la corrente elettrica che circola in una cella \u00e8 correlata alla velocit\u00e0 della reazione elettrochimica che avviene nella cella e la sovratensione \u00e8 pari alla differenza tra il potenziale di cella all'equilibrio (cio\u00e8 in assenza di corrente) \"Eeq\" e il potenziale di cella nella condizioni di lavoro \"E (i)\", si pu\u00f2 dire che la legge di Tafel mette in relazione la velocit\u00e0 della reazione elettrochimica con la differenza di potenziale elettrico esistente tra i morsetti della cella (corrispondenti all'anodo e al catodo).\nStoria.\nLa legge di Tafel \u00e8 stata inizialmente ricavata per via sperimentale e successivamente \u00e8 stata riscontrata una sua giustificazione teorica. Prende il nome dal chimico tedesco Julius Tafel (1862-1918), che la elabor\u00f2 nel 1905 nella seguente forma:\nin cui:\nForma canonica.\nLa legge di Tafel per un singolo elettrodo (anodo o catodo) pu\u00f2 essere scritta come:\nin cui:\nSiccome la costante dei gas e la costante di Faraday sono espressioni molari delle costanti fisiche fondamentali rispettivamente costante di Boltzmann \"kB\" e carica elementare \"e\", dividendo entrambe per la costante di Avogadro si esprime la legge in forma elementare:\nForma alternativa.\nEsplicitando la densit\u00e0 di corrente di scambio come formula_7, si ottiene la seguente forma della legge di Tafel:\ndove \"k\" \u00e8 la costante di velocit\u00e0 della reazione che avviene all'elettrodo (ossidazione all'anodo o riduzione al catodo).\nDi nuovo in forma elementare questa si riesprime:\nLimitazioni.\nLa legge di Tafel \u00e8 valida (cio\u00e8 in accordo con i dati sperimentali) solo per alti valori di sovratensione e nel caso di controllo per trasferimento di carica elettrica.\nNegli altri casi \u00e8 invece necessario ricorrere all'equazione di Butler-Volmer, che considera sia il contributo anodico sia il contributo catodico:\ndove formula_11 e formula_12 sono rispettivamente il coefficiente di trasferimento di carica anodico e coefficiente di trasferimento di carica catodico."}
{"id": "3196605", "revid": "290948", "url": "https://it.wikipedia.org/wiki?curid=3196605", "title": "Equazione di Tafel", "text": ""}
{"id": "3196606", "revid": "767487", "url": "https://it.wikipedia.org/wiki?curid=3196606", "title": "Lines of White on a Sullen Sea", "text": "Lines of White on a Sullen Sea \u00e8 un cortometraggio muto del 1909 diretto da David W. Griffith che ne firma anche la sceneggiatura insieme a Stanner E.V. Taylor.\nFu il primo e unico film dove appare nei panni di attrice Harriet Quimby, una famosa aviatrice, la prima donna ad ottenere il brevetto di pilota negli Stati Uniti e la prima ad aver attraversato in volo il Canale della Manica.\nTrama.\nIn un villaggio di pescatori, Emily deve scegliere tra due innamorati che si sono dichiarati. Tra Joe, che le ha offerto un anello di fidanzamento, e Bill, che le mette al polso un braccialetto chiuso con una chiavetta che lui si porta via, Emily sceglie il bel Billy. Un bel giorno, il marinaio deve imbarcarsi e partire, lasciando l'innamorata a terra. Bill \u00e8 giovane e spensierato: arrivato in un altro porto, si innamora di un'altra ragazza, dimentica Emily e si sposa.\nPassano gli anni: Emily, sempre fedele, aspetta il ritorno di Bill che, in tutto quel periodo, non le ha scritto neanche una parola. La povera giovane si consuma per quell'amore infelice che la porta inesorabilmente verso la tomba. Al villaggio, arriva un giorno Bill con la famiglia. Joe, quando lo incontra, vorrebbe colpirlo per tutte le pene che ha procurato alla donna di cui lui \u00e8 ancora innamorato. Ma si trattiene e, invece, lo costringe a venire al capezzale di Emily, fingendo di essere tornato per lei. Emily vive i suoi ultimi istanti finalmente felice, ingannata da quella pietosa bugia.\nProduzione.\nProdotto dalla Biograph Company, il film fu girato ad Atlantic Highlands nel New Jersey.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 28 ottobre 1909."}
{"id": "3196610", "revid": "767487", "url": "https://it.wikipedia.org/wiki?curid=3196610", "title": "In the Watches of the Night", "text": "In the Watches of the Night \u00e8 un cortometraggio muto del 1909 scritto e diretto da David W. Griffith.\nTrama.\nJohn Whitney perde il suo lavoro. Disoccupato e disperato, non riuscendo a trovare il denaro per mantenere la moglie e il loro bambino, penetra in una ricca casa per rubare. Sorpreso sul fatto, viene arrestato. Uno dei poliziotti \u00e8 per\u00f2 un suo vecchio amico che, prima di portarlo in prigione, gli permette di andare a casa a salutare i suoi. John, umiliato, decide di suicidarsi insieme alla sua famiglia. Ma il derubato, cui sono state spiegate le condizioni del disgraziato ladro, ferma Whitney prima che questi riesca a mettere in atto il suo disperato progetto.\nProduzione.\nProdotto dalla Biograph Company, il film fu girato a Edgewater nel New Jersey.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 25 ottobre 1909."}
{"id": "3196614", "revid": "339392", "url": "https://it.wikipedia.org/wiki?curid=3196614", "title": "Batteria ad ossido di mercurio", "text": ""}
{"id": "3196615", "revid": "339392", "url": "https://it.wikipedia.org/wiki?curid=3196615", "title": "Cella a mercurio", "text": ""}
{"id": "3196617", "revid": "339392", "url": "https://it.wikipedia.org/wiki?curid=3196617", "title": "Pila Ruben-Mallory", "text": ""}
{"id": "3196618", "revid": "767487", "url": "https://it.wikipedia.org/wiki?curid=3196618", "title": "With Her Card", "text": "With Her Card \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 16 agosto 1909.\nTrama.\nInnamorata di Randolph Churchill, un ricco finanziere di Wall Street, Adele decide di vendicarsi quando lui, dopo averla sedotta, la lascia per sposare una signora dell'alta societ\u00e0. Cerca allora l'aiuto di un altro broker, Harry Larkin, che promette di sposare il giorno che sar\u00e0 riuscito a rovinare finanziariamente Churchill.\nProduzione.\nIl film fu prodotto dalla Biograph Company. Venne girato il 7 luglio 1909 negli studi Biograph di New York.\nDistribuzione.\nDistribuito dalla Biograph Company, il film - un cortometraggio in una bobina - usc\u00ec nelle sale cinematografiche statunitensi il 16 agosto 1909. Copie del film sono conservate negli archivi del Museum of Modern Art e della Library of Congress."}
{"id": "3196620", "revid": "767487", "url": "https://it.wikipedia.org/wiki?curid=3196620", "title": "Mrs. Jones' Lover", "text": "Mrs. Jones' Lover \u00e8 un cortometraggio muto del 1909 scritto e diretto da David W. Griffith. Il film \u00e8 l'ultimo di una serie che ha come protagonista il personaggio di \"mister Jones\".\nTrama.\nGeloso come Otello, il signor Jones sospetta della moglie quando trova nel vestibolo un magnifico mazzo di fiori. Lei, seccata dalle rimostranze del marito, si rifiuta di dargli una spiegazione su quei fiori che, in realt\u00e0, sono stati portati da un'amica. Le cose per\u00f2 si aggravano quando Jones trova anche un cappello misterioso di cui la moglie \u00e8 assolutamente ignara.\nProduzione.\nIl film fu prodotto dalla Biograph Company, girato nel maggio e giugno 1909.\nDistribuzione.\nDistribuito dalla Biograph Company, il film - un cortometraggio di 142,34 metri - usc\u00ec nelle sale statunitensi il 19 agosto 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, \"His Wife's Visitor\"."}
{"id": "3196622", "revid": "481666", "url": "https://it.wikipedia.org/wiki?curid=3196622", "title": "I Want My Hat", "text": ""}
{"id": "3196624", "revid": "767487", "url": "https://it.wikipedia.org/wiki?curid=3196624", "title": "His Wife's Visitor", "text": "His Wife's Visitor \u00e8 un cortometraggio muto del 1909 scritto e diretto da David W. Griffith. Prodotto e distribuito dalla Biograph Company, il film usc\u00ec nelle sale il 19 agosto 1909 interpretato da Billy Quirk e Mary Pickford. Tra gli altri attori, Frank Powell, Owen Moore e Mack Sennett.\n\u00c8 il secondo film della serie \"Harry and Bessie\" dopo \"They Would Elope\".\nTrama.\nBessie e Harry vivono felicemente tubando come colombi nel loro nido d'amore. La serena vita matrimoniale dura per\u00f2 solo fino a quando alcuni amici non trascinano Harry a una partita di poker al club. Harry promette che non far\u00e0 tardi e che torner\u00e0 quanto prima dalla mogliettina. Bessie, per niente contenta, vedendo che il marito tarda a rientrare, ordisce un piano per farlo ingelosire: piazza due sedie molto vicine, un paio di bicchieri di vino l\u00ec accanto, un sigaro abbandonato sul tavolino. Quando Harry ritorna e vede la scena, non si contiene e lancia degli epiteti contro la moglie che si \u00e8 rinserrata nella stanza da letto. Alla fine, Harry vede alcuni abiti da bambino che Bessie dice di aver cucito durante la serata: i due sposi, dopo una spiegazione e un chiarimento, si riconciliano. Con Harry che promette che, da quel momento in poi, far\u00e0 il bravo ragazzo.\nProduzione.\nIl film fu prodotto dalla Biograph Company.\nDistribuzione.\nDistribuito dalla Biograph Company, usc\u00ec nelle sale cinematografiche statunitensi il 19 agosto 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio, \"Mrs. Jones\u2019 Lover; or, \u201cI Want My Hat\u201d\".\nCopia del film, i cui diritti sono di pubblico dominio, \u00e8 conservata negli archivi della Library of Congress."}
{"id": "3196627", "revid": "290948", "url": "https://it.wikipedia.org/wiki?curid=3196627", "title": "Elettrolizzatore", "text": ""}
{"id": "3196628", "revid": "110157", "url": "https://it.wikipedia.org/wiki?curid=3196628", "title": "Ankoku Butoh", "text": "Ankoku Butoh \u00e8 il sesto album dei Faith and the Muse.\nIl disco.\nL'album si ispira prevalentemente alla cultura giapponese e presenta un ritorno alle prime sonorit\u00e0 dopo il distacco avuto con \"The Burning Season\". Presenta inoltre brevi canzoni strumentali, perlopi\u00f9 molto dolci ed eteree, in netto contrasto ad altre canzoni presenti come \"Blessed\" o \"Nine Dragons\". \u00c8 presente la cover di \"To Be Continued\" dei Conflict."}
{"id": "3196629", "revid": "767487", "url": "https://it.wikipedia.org/wiki?curid=3196629", "title": "Cella elettrolitica", "text": "In elettrochimica, con il termine cella elettrolitica (o elettrolizzatore o reattore elettrochimico) si indica una particolare cella elettrochimica che permette di convertire energia elettrica in energia chimica. Tale processo viene detto elettrolisi.\nL'energia elettrica necessaria allo svolgimento del processo viene fornita da un circuito elettrico esterno, collegato ai poli della cella, per cui il processo di elettrolisi non avviene in maniera spontanea ovvero la differenza di energia libera di Gibbs associata al processo \u00e8 maggiore di zero:\nDescrizione.\nSchema di funzionamento.\nUna cella elettrolitica \u00e8 costituita da due elettrodi immersi in una vasca contenente un elettrolita. In genere l'elettrolita \u00e8 costituito da due soluzioni elettrolitiche che possono scambiarsi ioni attraverso un ponte salino o un setto poroso.\nAll'anodo avviene una reazione di ossidazione, mentre al catodo avviene una reazione di riduzione, per cui nella cella si realizza globalmente una reazione redox, la quale sfrutta l'energia elettrica fornita dall'esterno per avvenire (per cui non \u00e8 una reazione spontanea).\nI segni dei poli sono invertiti rispetto a una cella galvanica: in una cella elettrolitica l'anodo \u00e8 il polo positivo, mentre il catodo \u00e8 il polo negativo (a tal proposito si veda anche la pagina dedicata alla raffinazione elettrolitica, viste le interessanti implicazioni industriali che possono derivare).\nApplicazioni.\nI principali processi industriali dove vengono utilizzate celle elettrolitiche sono:\nLe celle elettrolitiche vengono inoltre utilizzate nell'elettrogravimetria, galvanostegia e galvanoplastica."}
{"id": "3196630", "revid": "290948", "url": "https://it.wikipedia.org/wiki?curid=3196630", "title": "Celle elettrolitiche", "text": ""}
{"id": "3196637", "revid": "125668584", "url": "https://it.wikipedia.org/wiki?curid=3196637", "title": "Morte in Vaticano", "text": "Morte in Vaticano \u00e8 un film del 1982 diretto da Marcello Aliprandi.\nIspirato al romanzo di Maurice Serrault e Max Savigny, \u00e8 stato realizzato a quattro anni di distanza dalla morte di papa Giovanni Paolo I.\nTrama.\nSono gli anni ottanta e il Vaticano \u00e8 teatro di un complotto al cui centro \u00e8 la figura di papa Giovanni Clemente I, al secolo monsignor Andreani.\nIl Pontefice \u00e8 sotto accusa per i suoi modi rivoluzionari e la sua visione di una Chiesa \"di poveri\" per i poveri: un Papa cos\u00ec \"rivoluzionario\" non pu\u00f2 che portare la Chiesa stessa alla distruzione e deve quindi essere fermato.\nSullo sfondo della vicenda si staglia un'antica amicizia tra il Pontefice e don Bruno Martello, un tempo teologo controcorrente e ora integralista esacerbato e pericoloso.\nLa differenza di vedute incrina fatalmente il rapporto tra i due uomini: le azioni violente di don Martello, deciso a punire esemplarmente il Papa, verranno influenzate dalla sotterranea cospirazione vaticana per il mantenimento del potere clericale."}
{"id": "3196639", "revid": "119064106", "url": "https://it.wikipedia.org/wiki?curid=3196639", "title": "Paolo Giusti", "text": "Biografia.\nInizia la sua carriera cinematografica negli anni '60 in piccoli ruoli nei film \"Che gioia vivere\" di Ren\u00e9 Cl\u00e9ment, \"Che fine ha fatto Tot\u00f2 Baby?\" (1964) con Tot\u00f2 e \"L'indomabile Angelica\" (1967) con Mich\u00e8le Mercier. Si fa notare nel 1967 in un ruolo pi\u00f9 importante nel thriller \"Criminal story\" (\"La route de Corinthe\") di Claude Chabrol accanto a Jean Seberg e Maurice Ronet. Nello stesso anno gira il western \"Con lui cavalca la morte\" con Mike Marshall e Carole Andr\u00e9. L\u2019anno seguente viene scelto per interpretare il ruolo del doppio di Alain Delon nel film a episodi \"Tre passi nel delirio\", tratto da tre racconti di Edgar Allan Poe, realizzato da Roger Vadim, Louis Malle e Federico Fellini; l\u2019episodio in questione \u00e8 William Wilson girato dal regista Louis Malle con Alain Delon e Brigitte Bardot. Nel frattempo inizia una lunga incursione nei fotoromanzi, soprattutto \"Grand Hotel\" e \"Lancio\", attraverso i quali ottiene una grande popolarit\u00e0 in Italia e all\u2019estero. Impiega lo pseudonimo inglese di Paul Just solo in un film di genere bellico dal titolo \"I diavoli della guerra\" (1969).\nSeguono poi una lunga serie di film negli anni settanta tra i quali \"Gli Eroi \" (1973) di Duccio Tessari con Claude Brasseur, il poliziesco \"Scacco alla mafia\" (1970), l\u2019ultimo capitolo della saga di Don Camillo dal titolo \"Don Camillo e i giovani d'oggi\" (1972) di Mario Camerini con Gastone Moschin, \"\" (1973).\nNel 1975 \u00e8 ancora Claude Chabrol a chiamarlo per il noir \"Gli innocenti dalle mani sporche\" con Romy Schneider e Rod Steiger, il film pi\u00f9 importante della sua carriera. Qui interpreta il giovane scrittore Jeff Marle che instaura una relazione con la vicina di casa Julie (Schneider); i due diventeranno presto amanti e decideranno di organizzare l'assassinio del marito di lei, Louis Wormser (Steiger).\nProsegue la sua carriera all\u2019estero in altre produzioni internazionali con le pellicole \"La spiaggia del desiderio\" (1976) con Arthur Kennedy e \"La gang dell'Anno Santo \" (1976) con Jean Gabin e Jean-Claude Brialy. \nPartecipa anche ad alcune Serie tv trasmesse in Rai come \"K2 + 1\" del 1971 nell\u2019episodio \u201cIl decimo marito\u201d per la regia di Luciano Emmer, con Johnny Dorelli e le gemelle Kessler, \"La vedova e il piedipiatti\" del 1979 di Mario Landi, e \"Quo vadis?\" (1985) di Franco Rossi con Klaus Maria Brandauer. \nMuore a Roma il 24 giugno 2020 dopo una lunga degenza in ospedale. "}
{"id": "3196643", "revid": "123203301", "url": "https://it.wikipedia.org/wiki?curid=3196643", "title": "Palio dei somari di Torrita di Siena", "text": "Il palio dei somari di Torrita di Siena, in provincia di Siena, si corre ogni anno la domenica seguente il 19 marzo (o il 19 marzo stesso se cade di domenica).\nTalvolta vengono organizzati palii straordinari, che vengono corsi in notturna. Il palio nasce nel 1966 per festeggiare San Giuseppe, patrono dei falegnami.\nLe origini.\nLa manifestazione \u00e8 nata nel 1966, quando un'associazione del paese la istitu\u00ec come festa popolare in onore del santo protettore dei falegnami, san Giuseppe; si intese che fungesse anche da motivo di ritrovo per tutti gli emigrati di Torrita di Siena che in passato, in genere per motivi di lavoro, avevano dovuto lasciare il loro paese di origine e trasferirsi altrove.\nSi deve la dedica a san Giuseppe al fatto che a Torrita di Siena la lavorazione del legno \u00e8 sempre stata un'attivit\u00e0 molto praticata.\nLa festa voleva mettere in evidenza la fatica e la semplicit\u00e0 del lavoro umano, di conseguenza proprio l'asino, animale umile e soprattutto instancabile, fu scelto come simbolo.\nL'attuale palio viene corso da otto contrade: dalle quattro porte dell'antico castello medioevale di Torrita di Siena: Porta a Pago, Porta a Sole, Porta Gavina e Porta Nova (che nella prima edizione furono le uniche concorrenti) e dalle quattro contrade corrispondenti ai quattro rioni del paese: Stazione, Refenero, Le Fonti e Cavone.\nOgni contrada \u00e8 orgogliosa del proprio stemma, dei colori e dei figuranti, ambientati nella met\u00e0 del XIV secolo, costituiti dalla dama, dal principe, dall'alfiere, dall'armato, dai paggetti, dal dotto,dal capitano d'armi,dagli sbandieratori e tamburini, tutti vestiti con ricchi e preziosi costumi ricamati, talmente perfetti e rifiniti in ogni singolo dettaglio, che sembrano provenire realmente dal Medioevo.\nGli eventi.\nGi\u00e0 a partire dalle prime settimane di marzo, le bandiere delle contrade sventolano ai lati delle strade e dei vicoli medioevali, che risuonano delle prove dei tamburini.\nNella settimana che precede il palio, in passato, nel centro storico sono stati organizzati balli medioevali, duelli tra cavalieri, esibizioni di arcieri e falconieri, spettacoli itineranti di giullari, giocolieri e cantastorie.\nLa domenica precedente al palio si svolge la \"Festa della bandiera\" dove si esibiscono sbandieratori e tamburini provenienti da tutta Italia.\nNegli stessi giorni vi \u00e8 sia l'apertura delle \"4 taverne\", denominate rispettivamente \"Nencia\", \"Ponticino\", \"Da Ghino\" e \"Pagone\", gestite dalle otto contrade, che offrono specialit\u00e0 toscane (come i Pici della Valdichiana o la bistecca di vitello di razza chianina), sia la presentazione del palio (un drappo di stoffa dipinto che deve essere realizzato tenendo conto di alcune caratteristiche, come ad esempio la presenza dell'immagine di San Giuseppe), che l'incontro con il relativo pittore. Tra i pittori che hanno dipinto il palio di Torrita di Siena, Paoli, Pogni, Bedeschi, Censini, Cantini. Il pittore che fino ad ora ha dipinto il maggior numero di palii \u00e8 Giuliano Censini, torritese, autore anche del palio straordinario del giugno 2006, dedicato a San Costanzo, patrono di Torrita di Siena.\nDurante i due giorni che precedono il palio nelle sedi delle rispettive contrade si svolgono le cene propiziatorie. Nel giorno precedente la manifestazione si tengono il \"Banchetto Medioevale\", la benedizione del palio, l'esibizione della scuola sbandieratori e tamburini di Torrita di Siena ed, infine, in notturna, una gara a coppie tra gli sbandieratori e i tamburini delle otto contrade.\nLa domenica mattina le otto contrade si presentano nella piazza del centro storico di Torrita di Siena e, dopo la santa messa officiata nell'antica chiesa romanica di Santa Flora e Lucilla, ciascuna esibisce, al suono delle chiarine medioevali, l'abilit\u00e0 dei propri sbandieratori e tamburini. Terminata la gara, le contrade formano un corteo che, preceduto dai cavalieri e dagli arcieri medioevali portanti gli antichi stemmi di Torrita di Siena e dei suoi quattro castelli (Ciliano, Guardavalle, La Fratta e Montefollonico) e dalla banda che intona l'inno del palio, percorre le antiche vie del paese.\nLa corsa.\nIl campo di gara \u00e8 allestito nello spiazzo del \"Gioco del Pallone\", esterno all'antica cinta muraria di Torrita di Siena.\nNel primo pomeriggio, dopo l'ingresso del palio e delle contrade, i tamburini e gli sbandieratori di ciascuna contrada ripetono la loro esibizione davanti al pubblico disposto nelle tribune. Successivamente si premia la miglior coppia di sbandieratori e tamburini e il miglior corteo storico con il premio Sfoggiato. Prima che si dia inizio alla corsa vera e propria, per pubblico sorteggio si effettua l'abbinamento degli otto asini alle rispettive contrade. Dal 2019 il Palio \u00e8 corso da asini provenienti non da una sola scuderia,ma dalla selezione di quelli ritenuti pi\u00f9 adatti alla manifestazione torritese all'interno di una rosa di esemplari messi a disposizione da pi\u00f9 allevatori. Le contrade gareggeranno,quindi,a coppie in quattro batterie eliminatorie (il sorteggio delle otto contrade e il rispettivo abbinamento nelle batterie viene invece pubblicamente effettuato nel sabato precedente al palio).\nLe quattro contrade che riescono a superare il turno vengono ammesse alla sfida finale, mentre le altre quattro sconfitte si sfidano in una batteria di recupero e quella che prevale si unisce insieme alle altre alla corsa finale, che si svolge in tre giri di pista. La contrada vincitrice della competizione ha come premio il drappo dipinto, il palio, che viene poi trasportato insieme al fantino nella sede della relativa contrada."}
{"id": "3196646", "revid": "36088655", "url": "https://it.wikipedia.org/wiki?curid=3196646", "title": "Oz\u00ebrskij", "text": ""}
{"id": "3196650", "revid": "3831", "url": "https://it.wikipedia.org/wiki?curid=3196650", "title": "Accademia nazionale di ingegneria degli Stati Uniti", "text": ""}
{"id": "3196651", "revid": "36088724", "url": "https://it.wikipedia.org/wiki?curid=3196651", "title": "Rito greco-bizantino", "text": ""}
{"id": "3196652", "revid": "367445", "url": "https://it.wikipedia.org/wiki?curid=3196652", "title": "Adolf Bernard Meyer", "text": ""}
{"id": "3196656", "revid": "1305772", "url": "https://it.wikipedia.org/wiki?curid=3196656", "title": "Lesnoj rajon", "text": "Lesnoj rajon "}
{"id": "3196657", "revid": "765509", "url": "https://it.wikipedia.org/wiki?curid=3196657", "title": "Pretty Cure Max Heart", "text": " \u00e8 la seconda serie anime del franchise di \"Pretty Cure\", sequel della precedente, creata da Izumi T\u014dd\u014d e prodotta dalla Toei Animation. Trasmessa in Giappone su TV Asahi dal 6 febbraio 2005 al 29 gennaio 2006, in Italia la serie \u00e8 stata acquistata dalla Rai, che l'ha mandata in onda su Rai 2 dal 4 maggio al 30 luglio 2007.\n\"Pretty Cure Max Heart\" \u00e8 preceduta da \"Pretty Cure\" e seguita da \"Pretty Cure Splash\u2606Star\".\nTrama.\nLa Regina della Luce, colpita da un raggio di energia oscura, torna alla sua forma originaria, dividendosi in tre parti: la vita, il cuore (ovvero il trono della Regina) e i dodici Cuori Magici, che rappresentano le sue aspirazioni.\nNagisa e Honoka si trasformano cos\u00ec nuovamente nelle Pretty Cure per ritrovare tutte le parti della Regina e per evitare che Re Jaaku venga risvegliato. A loro si unisce Hikari Kujo, che si trasforma in Shiny Luminous, ovvero la vita stessa della Regina della Luce.\nNuovi personaggi.\nOltre a quelli della serie precedente, in \"Max Heart\" si aggiungono nuovi personaggi.\nQuattro Guardiani.\nFanno parte dell'esercito delle tenebre di Dotsuku e hanno come obiettivo riportare in vita Re Jaaku. A questo scopo, tengono sotto la loro protezione un bambino e ce l'hanno con Shiny Luminous. Dalla serie precedente ritornano i due Zakenna maggiordomi, che hanno il ruolo di spalla comica.\nGiardino della Luce.\nCuori Magici.\nI rappresentano le dodici aspirazioni della Regina e sono una delle tre forme in cui essa si divide. Sono sparsi nel mondo e una volta recuperati entrano a riposare nel Trono della Regina, nel quale \u00e8 contenuto il Cuore, la seconda parte in cui essa si divide, sotto forma di sfere.\nEpisodi.\nSigle.\nLa sigla originale di apertura \u00e8 composta da Yasuo Kosugi, la prima di chiusura da Naoki Sat\u014d e la seconda di chiusura da K\u014dji Mase; i testi sono di Kumiko Aoki. La sigla italiana, invece, interpretata per Rai Trade con testo di Bruno Tibaldi, segue lo stesso arrangiamento della sigla di testa giapponese, sia in apertura che in chiusura.\nDel video della prima sigla di coda sono state realizzate due versioni: nella prima, sopra uno sfondo colorato con Mipple, Mepple e Pollun, scorrono immagini dell'episodio in un riquadro che si sposta al cambio dell'inquadratura; nella seconda, Nagisa, Honoka e le loro compagne di scuola camminano per la citt\u00e0 e sui maxischermi dei palazzi o nelle televisioni dei negozi vengono mostrate alcune sequenze dell'episodio.\nDistribuzione.\nIn Giappone la serie \u00e8 stata raccolta in una collezione di 12 VHS e 12 DVD sia da Marvelous Entertainment che Pony Canyon tra il 21 settembre 2005 e il 18 agosto 2006. Nei primi 11 DVD sono presenti quattro episodi, mentre nell'ultimo solo tre. Il 21 dicembre 2011 e il 18 gennaio 2012 la serie \u00e8 stata raccolta in due DVD-BOX.\nIl 16 giugno 2021 \u00e8 stato pubblicato, sia in DVD che per la prima volta in Blu-ray, uno special dal titolo che condensa tutti i 47 episodi in 310 minuti riassumendo la trama della serie.\nManga.\nIl manga di \"Pretty Cure Max Heart\", disegnato da Futago Kamikita, \u00e8 stato serializzato sulla rivista \"Nakayoshi\" di K\u014ddansha da marzo 2005 a febbraio 2006, saltando il mese di settembre 2005. Le storie raccontate negli undici capitoli fanno da contorno all'anime e narrano la vita quotidiana delle protagoniste, senza combattimenti. Nonostante la serie cambi nome, la numerazione dei capitoli prosegue quella di \"Pretty Cure\", andando quindi dal numero 12 al 22. Il secondo capitolo della serie, contrassegnato dal numero 13 e pubblicato nel numero di aprile 2005, \u00e8 stato incluso come storia bonus nel tank\u014dbon del manga di \"Eiga Futari wa Pretty Cure Max Heart\". I capitoli sono stati raccolti per la prima volta in un unico volume il 1\u00ba dicembre 2014.\nAltre pubblicazioni.\nL'8 ottobre 2005 e il 12 maggio 2006 la K\u014ddansha ha pubblicato in Giappone con e con , due libri dedicati alla serie contenenti alcune immagini e i retroscena dello sviluppo, oltre a una storia nuova a colori di Futago Kamikita in ciascun volume.\nIl 19 ottobre 2017 \u00e8 stato pubblicato un romanzo scritto da Akiko Inoue e illustrato da Akira Inagami con che racconta in dettaglio quando Nagisa \u00e8 diventata capitano della sua squadra di lacrosse, Honoka presidentessa del club di scienze e Hikari spaesata tra l'essere divisa e unita alla Regina della Luce mentre lavora al Tako Caf\u00e9, e approfondisce la loro vita quotidiana.\nCD e videogiochi.\nDurante il corso della serie sono stati pubblicati diversi CD e raccolte, sia di brani musicali che di colonna sonora, da Marvelous Entertainment. I videogiochi, invece, sono stati distribuiti da Bandai.\nTrasmissioni e adattamenti nel mondo.\n\"Pretty Cure Max Heart\" \u00e8 stato trasmesso, oltre che in Giappone e in Italia, anche in diversi Paesi in tutto il mondo.\nIn Spagna le sigle vengono cantate in lingua spagnola e sono stati mantenuti i nomi originali, tranne Shiny Luminous, che viene chiamata Shiny Luminosa; le trasformazioni e gli attacchi sono tradotti. In Francia, invece, la serie \u00e8 stata resa disponibile in streaming in versione sottotitolata in lingua locale.\nIn Corea del Sud le sigle sono tradotte in coreano e restano invariate le formule di trasformazione e gli attacchi, ma viene eliminato ogni riferimento al Giappone e cambiano tutti i nomi dei personaggi: Nagisa si chiama Mook Ha-ram (), Honoka Baek Shi-yeon () e Hikari Lee Ye-bin ().\nL'adattamento adottato a Taiwan, in cinese, rende la parola \"Cure\" con il carattere (\"Ti\u0101nsh\u01d0\"), che significa \"Angelo\", nei nomi delle protagoniste, e con i caratteri (\"Gu\u0101ng zh\u012bm\u011bi sh\u00e0on\u01da Max Heart\", ) il titolo della serie. Gli episodi, oltre ad essere doppiati, sono anche sottotitolati e hanno entrambe le sigle in mandarino; le trasformazioni e gli attacchi sono tradotti. A Hong Kong, i nomi presentano gli stessi ideogrammi degli originali, ma cambia la pronuncia, e trasformazioni e attacchi sono tradotti; il testo della sigla di apertura \u00e8 di Chen Li Heng ed \u00e8 cantata dalle Twins. In Indonesia, a differenza della serie precedente, ha conservato le sigle nipponiche; sono stati mantenuti i nomi originali dei personaggi, delle formule di trasformazione e degli attacchi.\nIn Thailandia, l'adattamento modifica leggermente il nome della serie in \"\u0e21\u0e2b\u0e31\u0e28\u0e08\u0e23\u0e23\u0e22\u0e4c\u0e2a\u0e32\u0e27\u0e19\u0e49\u0e2d\u0e22 \u0e1e\u0e23\u0e34\u0e15\u0e15\u0e35\u0e49\u0e40\u0e04\u0e35\u0e22\u0e27 \u0e41\u0e21\u0e01\u0e0b\u0e4c\u0e2e\u0e32\u0e23\u0e4c\u0e15\" (), ma conserva i nomi originali, anche i suffissi onorifici giapponesi come \"-chan\" e \"-san\". Il doppiaggio non mantiene il labiale dei personaggi, sovrapponendo a volte le voci. Un episodio dura all'incirca 40-43 minuti, per via degli intermezzi pubblicitari."}
{"id": "3196659", "revid": "110157", "url": "https://it.wikipedia.org/wiki?curid=3196659", "title": "Lesnoj rajon (Oblast' di Tver')", "text": "Il Lesnoj rajon () \u00e8 un rajon dell'Oblast' di Tver', nella Russia europea; il capoluogo \u00e8 Lesnoe. Istituito nel 1939, ricopre una superficie di 1.663 chilometri quadrati."}
{"id": "3196667", "revid": "36088892", "url": "https://it.wikipedia.org/wiki?curid=3196667", "title": "Periodo preistorico", "text": ""}
{"id": "3196672", "revid": "767487", "url": "https://it.wikipedia.org/wiki?curid=3196672", "title": "Zah\u010din", "text": "I Zah\u010din (mongolo: \u0417\u0430\u0445\u0447\u0438\u043d; in russo \u0417\u0430\u0445\u0447\u0438\u043d\u044b, Zah\u010diny), Zakhchin nella traslitterazione anglosassone, sono una trib\u00f9 oirato-mongola che risiede nella Mongolia occidentale. Zah\u010din significa \"gente di confine\". Sono cos\u00ec chiamati perch\u00e9 hanno origine dalle guarnigioni di confine (soprattutto torgud, d\u00f4rv\u00f4d e \u00f4\u00f4ld) dell'impero zungaro. Parlavano originariamente il dialetto zah\u010din della lingua oirata, in realt\u00e0 le vecchie generazioni usavano l'oirato puro, le nuove generazioni parlano un dialetto con forti influenze khalkha. La popolazione contava 29.800 individui nel 2000 e, secondo una stima, era di 31.196 nel 2007."}
{"id": "3196691", "revid": "647919", "url": "https://it.wikipedia.org/wiki?curid=3196691", "title": "Albert Stanislaw Radziwi\u0142\u0142", "text": ""}
{"id": "3196700", "revid": "767487", "url": "https://it.wikipedia.org/wiki?curid=3196700", "title": "From a Second Story Window", "text": "I From a Second Story Window, solitamente abbreviati in FASSW, sono una band Metalcore/Mathcore formatasi del 2000 in Ohio, Stati Uniti.\nCollegamenti esterni.\nMySpace ufficiale"}
{"id": "3196709", "revid": "47767", "url": "https://it.wikipedia.org/wiki?curid=3196709", "title": "Comunit\u00e0 delle Giudicarie", "text": "La Comunit\u00e0 territoriale delle Giudicarie (C8) \u00e8 una comunit\u00e0 di valle della Provincia autonoma di Trento. \u00c8 stata istituita con la legge provinciale 16 giugno 2006 n\u00b03 e comprende 25 comuni.\nGeografia fisica.\nLa Comunit\u00e0 confina a Nord con la Comunit\u00e0 della Valle di Sole ad Est con le Comunit\u00e0 della Val di Non, della Paganella, della valle dei laghi e Alto Garda e Ledro; a Sud e a Ovest, con la Provincia di Brescia della Regione Lombardia. Il territorio della Comunit\u00e0 geograficamente pu\u00f2 essere suddiviso in Giudicarie Esteriori con le zone di Lomaso, Bleggio e Banale, in Giudicarie Interiori che comprendono l'alto corso del Sarca (con la Val Rendena e la \"Busa\" di Tione) ed il bacino del Chiese."}
{"id": "3196710", "revid": "599013", "url": "https://it.wikipedia.org/wiki?curid=3196710", "title": "Rudice", "text": "Rudice pu\u00f2 riferirsi a diversi toponimi della Repubblica Ceca:"}
{"id": "3196711", "revid": "300067", "url": "https://it.wikipedia.org/wiki?curid=3196711", "title": "Tour de Corse", "text": "Il Rally di Corsica \u00e8 un rally fondato nel 1956 in Corsica. \u00c8 stata una gara valevole per l'assegnazione del World Rally Championship dall'inizio della competizione nel 1973 fino al 2008; dal 2010 \u00e8 stato sostituito dal Rally d'Alsazia. Torna a far parte del mondiale dal 2015.\nStoria.\nIl nome \"Tour de Corse\" si riferisce al fatto che nelle prime edizioni esso si svolgeva lungo le coste dell'isola; oggi si svolge nelle strade intorno ad Ajaccio. Si svolge su strade asfaltate, ed \u00e8 conosciuto come \u201cRally delle 10.000 curve\u201d a causa dei continui tornanti esistenti sulle strade di montagna del suo tracciato.\nDiversi piloti sono morti sul suo tracciato. Attilio Bettega, alla guida di una Lancia Rally 037, mor\u00ec nel corso della quarta prova speciale del rally del 1985, \"Z\u00e9rubia-Santa Giulia\". Nel rally del 1986, esattamente un anno dopo, Henri Toivonen ed il suo navigatore Sergio Cresto, morirono nella Lancia Delta S4 durante la diciottesima tappa, \"Corte-Taverna\".\nLa prima edizione del rally venne vinta dalla pilota belga Gilberte Thirion su Renault Dauphine. Due piloti hanno vinto la gara sei volte: Bernard Darniche (1970, 1975, 1977, 1978, 1979 e 1981) e Didier Auriol (1988, 1989, 1990, 1992, 1994 e 1995). Gli unici piloti, non francesi, a vincere pi\u00f9 di una volta la gara sono stati: Sandro Munari, Markku Al\u00e9n e Colin McRae.\nAlbo d'oro.\nDal 1996, a seguito della rotazione a cui sono sottoposti gli eventi nel World Rally Championship, il rally \u00e8 valevole soltanto per il \"Campionato FIA 2-Litri Costruttori\"."}
{"id": "3196715", "revid": "62748", "url": "https://it.wikipedia.org/wiki?curid=3196715", "title": "Rally di Corsica", "text": ""}
{"id": "3196716", "revid": "110157", "url": "https://it.wikipedia.org/wiki?curid=3196716", "title": "Rudn\u00e1 (Boemia centrale)", "text": "Rudn\u00e1 \u00e8 una citt\u00e0 della Repubblica Ceca facente parte del distretto di Praha-z\u00e1pad, in Boemia Centrale."}
{"id": "3196719", "revid": "599013", "url": "https://it.wikipedia.org/wiki?curid=3196719", "title": "Rudn\u00e1", "text": "Rudn\u00e1 pu\u00f2 riferirsi a diversi toponimi:"}
{"id": "3196722", "revid": "599013", "url": "https://it.wikipedia.org/wiki?curid=3196722", "title": "Rybn\u00ed\u010dek", "text": "Rybn\u00ed\u010dek pu\u00f2 riferirsi a diversi toponimi della Repubblica Ceca:"}
{"id": "3196726", "revid": "923674", "url": "https://it.wikipedia.org/wiki?curid=3196726", "title": "Cecilia Sacchi", "text": "Biografia.\nFiglia del critico cinematografico Filippo Sacchi e di Josepha Gianzana (zia di Giangiacomo Feltrinelli), moglie dell'attore Vittorio Mezzogiorno e madre dell'attrice Giovanna Mezzogiorno, ha recitato nella \"pi\u00e8ce\" di Maurizio Costanzo \"Vuoti a perdere\".\nHa lavorato anche in televisione (conducendo pure il programma per i bambini Giocagi\u00f2) e in lavori prodotti da Lucio Ardenzi, recitando a fianco di noti attori, fra cui Domenico Modugno.\nDopo l'incontro con Mezzogiorno, avvenuto nel 1969 al Teatro Greco di Segesta, e la nascita della figlia Giovanna, nel 1974, si \u00e8 ritirata dal mondo dello spettacolo, tranne che per partecipare a ruoli televisivi negli anni novanta. \u00c8 deceduta dopo una lunga malattia il 29 ottobre 2010. Le sue ceneri riposano col marito nel cimitero di Griante, sul Lago di Como, sede di una villa ereditata dal nonno materno, il banchiere Mino Gianzana. Nello stesso cimitero sono sepolti i genitori."}
{"id": "3196727", "revid": "599013", "url": "https://it.wikipedia.org/wiki?curid=3196727", "title": "Rybn\u00edky", "text": "Rybn\u00edky pu\u00f2 riferirsi a diversi toponimi della Repubblica Ceca:"}
{"id": "3196731", "revid": "161273", "url": "https://it.wikipedia.org/wiki?curid=3196731", "title": "Sofora del Giappone", "text": ""}
{"id": "3196734", "revid": "599013", "url": "https://it.wikipedia.org/wiki?curid=3196734", "title": "Sebranice", "text": "Sebranice pu\u00f2 riferirsi a diversi toponimi della Repubblica Ceca:"}
{"id": "3196735", "revid": "889336", "url": "https://it.wikipedia.org/wiki?curid=3196735", "title": "Pavel Cristian Balaj", "text": "Carriera.\nApprodato in Liga I (la massima divisione rumena) nel 2000, in seguito \u00e8 nominato internazionale il 1\u00ba gennaio 2003. Gi\u00e0 prima di essere promosso tale, era apparso in alcune importanti competizioni europee, sia tra club che tra nazionali, figurando come quarto uomo.\nNei primi anni da internazionale, riceve designazioni per l'Intertoto e in genere per turni preliminari di Coppa UEFA. Fa il suo debutto in un preliminare di UEFA Champions League gi\u00e0 nel luglio del 2004.\nNel dicembre 2005 approda per la prima volta alla fase a gironi della Coppa UEFA, mentre nel 2007 fa il suo esordio in una gara tra nazionali maggiori. Dirige infatti Armenia-Polonia, terminata 1-0 e valida per le qualificazioni a Euro 2008.\nNel 2008 in patria \u00e8 eletto miglior arbitro rumeno dalla commissione arbitrale.\nNel 2009 ottiene per la prima volta un sedicesimo di finale di Coppa UEFA, e nello stesso anno dirige una gara di qualificazione valida per i Mondiali 2010.\nIl suo esordio nella fase a gironi della UEFA Champions League \u00e8 datato 15 settembre 2010: viene infatti designato per la sfida della prima giornata tra e AJ Auxerre, terminata 2-0."}
{"id": "3196738", "revid": "76963", "url": "https://it.wikipedia.org/wiki?curid=3196738", "title": "Dana Wynter", "text": "Biografia.\nFiglia del medico inglese Peter Wynter e dell'ungherese Jutta Oarda, Dana Wynter nacque a Berlino, trascorse l'infanzia in Inghilterra, quindi si trasfer\u00ec con la famiglia in Sudafrica, dove studi\u00f2 alla \"South Africa's Rhodes University\" e inizi\u00f2 a recitare in produzioni teatrali studentesche come \"Through a Glass Darkly\". Rientrata in Inghilterra, lasci\u00f2 gli studi di medicina e intraprese definitivamente la carriera di attrice. Nel 1951 debutt\u00f2 nel cinema, ricoprendo brevi ruoli, spesso non accreditati, in alcuni film britannici come \"Nuda ma non troppo\" (1951) di Frank Launder, una commedia sulla vicenda di Lady Godiva in cui ebbe quali partner alcune future star inglesi del grande schermo come Kay Kendall, Diana Dors e Joan Collins.\nMentre era impegnata nella rappresentazione della pi\u00e8ce \"Hammersmith\", Wynter venne notata da un talent scout americano e, nel novembre 1953, si trasfer\u00ec negli Stati Uniti, dove inizi\u00f2 a lavorare per la televisione nelle serie antologiche \"Robert Montgomery Presents\" (1953), \"Suspense\" (1954) e \"Studio One\" (1955). Dopo un altro ruolo non accreditato nella pellicola \"I cavalieri della Tavola Rotonda\" (1953) di Richard Thorpe, nel 1955 l'attrice venne messa sotto contratto dalla Twentieth Century Fox e interpret\u00f2 il ruolo di Dinah Blackford Higgins nel dramma sentimentale \"Il treno del ritorno\" (1955) di Philip Dunne, al fianco di Richard Egan e Cameron Mitchell.\nL'anno successivo venne scritturata per la parte di Becky Driscoll nel celebre film di fantascienza \"L'invasione degli ultracorpi\" (1956) di Don Siegel, un classico del genere interpretato anche da Kevin McCarthy, Larry Gates e Carolyn Jones. Il successo della pellicola consent\u00ec alla Wynter di ottenere ruoli da protagonista al fianco di celebri star maschili dell'epoca, come Robert Taylor in \"Operazione Normandia\" (1956) di Henry Koster, Rock Hudson e Sidney Poitier in \"Qualcosa che vale\" (1957) di Richard Brooks, Mel Ferrer in \"Fr\u00e4ulein\" (1958) di Henry Koster, Robert Wagner in \"In amore e in guerra\" (1958) di Philip Dunne, James Cagney e Don Murray in \"Il fronte della violenza\" (1959) di Michael Anderson, Kenneth More in \"Affondate la Bismarck!\" (1960) di Lewis Gilbert, Danny Kaye in \"Un generale e mezzo\" (1961) di Melville Shavelson. Nel 1963 venne diretta da John Huston nel thriller \"I cinque volti dell'assassino\" (1963), in cui interpret\u00f2 il ruolo dell'aristocratica Lady Jocelyn Bruttenholm, corteggiata dal misterioso George Brougham (Kirk Douglas), un assassino senza scrupoli. Nel 1968 recit\u00f2 ancora insieme a Kevin McCarthy in \"ll cocktail del diavolo\" di Charles Martin.\nNella prima met\u00e0 degli anni sessanta, l'attrice lasci\u00f2 progressivamente il cinema per dedicarsi a tempo pieno alla televisione. Innumerevoli le sue partecipazioni a serie di successo, popolarissime anche all'estero, come \"Il virginiano\" (1963), \"Carovane verso il West\" (1961-1964), \"Gunsmoke\" (1967), \"Get Smart\" (1969), nelle quali continu\u00f2 a distinguersi per l'aristocratica eleganza e bellezza.\nTra le sporadiche apparizioni sul grande schermo, sono da ricordare quelle nel catastrofico \"Airport\" (1970) di George Seaton, nel western \"Vivo quanto basta per ammazzarti\" (1973) di Gary Nelson e nella commedia \"Il mio uomo \u00e8 un selvaggio\" (1975) di Jean-Paul Rappeneau, un film di produzione francese co-interpretato da Yves Montand. Durante gli anni settanta l'attrice continu\u00f2 la sua attivit\u00e0 televisiva con successo, partecipando ad altre celebri serie come \"Ironside\" (1969-1973), \"Cannon\" (1973-1975), \"Ellery Queen\" (1976), di cui interpret\u00f2 l'ultimo episodio (\"Il pugnale scomparso\") nel ruolo della ricca Alyssa Hendricks Child, \"Fantasilandia\" (1979), \"Agenzia Rockford\" (1979).\nAlla prima met\u00e0 degli anni ottanta risalgono le ultime interpretazioni televisive di rilievo dell'attrice, con ruoli in telefilm come \"Cuore e batticuore\" (1981), \"Love Boat\" (1979-1981) e \"Magnum, P.I.\" (1982), e nel film biografico \"Il romanzo di Carlo e Diana\" (1982), dove interpretava la Regina Elisabetta II. La Wynter far\u00e0 poi un'unica ricomparsa sui set televisivi negli anni novanta per il film \"Il ritorno di Ironside\" (1993), in cui interpret\u00f2 Katherine, la moglie del detective protagonista.\nSposatasi nel 1956 con l'avvocato Greg Bautzer, legale di molte celebrit\u00e0 statunitensi, Wynter ebbe un unico figlio, Mark Ragan, nato nel 1960. Nel 1981 divorzi\u00f2 da Bautzer, continuando a dividere il proprio tempo tra le sue due residenze, una in California (ove \u00e8 deceduta il 5 maggio 2011) e l'altra in Irlanda, nella contea di Wicklow.\nDoppiatrici italiane.\nNelle versioni in italiano dei suoi film, Dana Wynter \u00e8 stata doppiata da:"}
{"id": "3196739", "revid": "827882", "url": "https://it.wikipedia.org/wiki?curid=3196739", "title": "Sam Phillips (1966)", "text": ""}
{"id": "3196740", "revid": "163662", "url": "https://it.wikipedia.org/wiki?curid=3196740", "title": "Samantha Phillips", "text": ""}
{"id": "3196746", "revid": "1713445", "url": "https://it.wikipedia.org/wiki?curid=3196746", "title": "Citt\u00e0 dello stato di New York (A-B)", "text": "Quella che segue \u00e8 una lista delle citt\u00e0 dello Stato di New York, dalla lettera A alla B, Stati Uniti d'America, comprendente tutti i comuni dello Stato (\"city\", \"town\" e \"reservation\").\nI dati sono dell'USCB riferiti ad una stima del 01-07-2007 (tranne che per i CDP)."}
{"id": "3196747", "revid": "827882", "url": "https://it.wikipedia.org/wiki?curid=3196747", "title": "Citt\u00e0 dello stato di New York (C-F)", "text": "Quella che segue \u00e8 una lista delle citt\u00e0 dello Stato di New York, dalla lettera C alla F, Stati Uniti d'America, comprendente tutti i comuni dello Stato (\"city\", \"town\" e \"reservation\").\nI dati sono dell'USCB riferiti ad una stima del 01-07-2007 (tranne che per i CDP)."}
{"id": "3196748", "revid": "709565", "url": "https://it.wikipedia.org/wiki?curid=3196748", "title": "Citt\u00e0 dello stato di New York (G-P)", "text": "Quella che segue \u00e8 una lista delle citt\u00e0 dello Stato di New York, dalla lettera G alla P, Stati Uniti d'America, comprendente tutti i comuni dello Stato (\"city\", \"town\" e \"reservation\").\nI dati sono dell'USCB riferiti ad una stima del 01-07-2007 (tranne che per i CDP)."}
{"id": "3196749", "revid": "827882", "url": "https://it.wikipedia.org/wiki?curid=3196749", "title": "Citt\u00e0 dello stato di New York (Q-Z)", "text": "Quella che segue \u00e8 una lista delle citt\u00e0 dello Stato di New York, dalla lettera Q alla Z, Stati Uniti d'America, comprendente tutti i comuni dello Stato (\"city\", \"town\" e \"reservation\").\nI dati sono dell'USCB riferiti ad una stima del 01-07-2007 (tranne che per i CDP)."}
{"id": "3196752", "revid": "767487", "url": "https://it.wikipedia.org/wiki?curid=3196752", "title": "Paula Koivuniemi", "text": "Paula Koivuniemi ha iniziato la propria carriera come cantante negli anni '60 ed ha pubblicato il primo singolo \"Perhonen\" (\"Farfalla\") nel 1966. Negli anni '70 la sua carriera ha subito un declino, ma durante gli anni '80 ha ottenuto diversi successi in classifica in Finlandia, dove ha ricevuto due dischi d'oro e nove dischi di diamante.\nAlcuni successi sono poi arrivati negli anni '90 e dopo il 2000. Ha molti fan giovani ed \u00e8 diventata una icona gay per il suo stile giovanile. Nel corso della sua carriera ha reinterpretato in finlandese alcuni successi della canzone italiana, come \"Uomini soli\", \"Maledetta primavera\" e \"Un'estate italiana\", che hanno a loro volta ispirato reinterpretazioni a decenni di distanza."}
{"id": "3196753", "revid": "247222", "url": "https://it.wikipedia.org/wiki?curid=3196753", "title": "Poggio Favaro", "text": ""}
