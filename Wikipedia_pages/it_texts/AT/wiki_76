{"id": "3291612", "revid": "2091899", "url": "https://it.wikipedia.org/wiki?curid=3291612", "title": "Episodi di Queer as Folk (prima stagione)", "text": "La prima stagione di \"Queer as Folk\" \u00e8 stata trasmessa sul canale statunitense Showtime dal 3 dicembre 2000 al 24 giugno 2001.\nPremi\u00e8re.\nTrama.\nMichael, Brian, Emmett e Ted sono quattro amici gay che trascorrono le loro serate al Babylon, una discoteca del quartiere omosessuale Liberty Avenue a Pittsburgh.\nUna sera, all'uscita del locale, Brian avvista un bel ragazzo biondo: \u00e8 Justin, un diciassettenne che si \u00e8 recato nel quartiere all'insaputa dei genitori. Brian seduce Justin e decide di portarlo nel suo loft per una notte di sesso, ma il ragazzo non gli rivela l'et\u00e0 e soprattutto il fatto che \u00e8 vergine, anche se ci\u00f2 traspare dalla goffaggine che mostra a letto: una telefonata li interrompe e Brian inizia a prepararsi frettolosamente per andare via, portandosi dietro Justin. I due passano a prendere Michael, il quale proprio quella sera era riuscito dopo molto tempo a portarsi a casa un uomo, per poi scoprire che indossava delle protesi per simulare dei glutei e una dotazione pi\u00f9 appetibili di quanto non avesse.\nIl motivo di tanta fretta \u00e8 la nascita del figlio di Brian, portato in grembo dalla sua amica lesbica Lindsay, alla quale aveva donato il seme per permettere a lei e alla sua compagna Melanie di avere un bambino. Lindsay e Melanie sono indecise sul nome tra Abrahm e Gus: Brian chiede a Justin di scegliere e il ragazzo, siccome Abrahm \u00e8 un nome antiquato, e secondo lui verrebbe poi preso in giro a scuola per questo, opta per Gus. L'essere diventato padre sconvolge Brian, temendo di perdere la vita dissoluta che ha condotto sino a quel momento: Michael gli ricorda che sapeva benissimo a cosa sarebbe andato incontro accettando la proposta delle due donne.\nUsciti dall'ospedale, Brian ha assunto della droga e non pu\u00f2 guidare la sua jeep: Michael riaccompagna lui e Justin al loft, dove possono riprendere dal punto in cui si erano interrotti. Justin ha ancora un po' di soggezione, ma ogni paura \u00e8 destinata a svanire in una notte che non dimenticher\u00e0 mai e che segner\u00e0 la sua vita, oltre a quella di Brian (rimming, sesso orale e anale). L'indomani mattina Michael torna con la jeep di Brian, che un paio di ragazzi del suo quartiere hanno vandalizzato scrivendoci \"frocio\" con delle bombolette. Giunti alla scuola del ragazzo, Justin chiede a Brian di poterlo rivedere quella stessa sera e l'uomo gli risponde che potr\u00e0 incontrarlo soltanto nei suoi sogni. Mentre Justin dice alla sua migliore amica Daphne di aver visto \"il volto di Dio\", Brian e Michael si allontanano per le vie della citt\u00e0.\nQueer, There and Everywhere.\nTrama.\nJustin racconta a Daphne gli accadimenti della notte precedente: lei non solo non sembra sconvolta, ma dice addirittura di aver sempre sospettato che fosse gay. Justin vuole incontrare ancora Brian, cos\u00ec chiede a Daphne di prestargli la macchina e di mentire ancora a sua madre: dal canto suo, Jennifer si domanda perch\u00e9 negli ultimi tempi il figlio sia cos\u00ec distante e inizia a nutrire qualche sospetto quando trova nella sua biancheria un paio di mutande di Brian che il ragazzo gli aveva portato via come \"ricordo\" della loro notte.\nMichael viene invitato dalla sua collega di lavoro Marley al bar per permettere a Tracy, una ragazza assunta da poco che ha una cotta per lui, di conoscerlo meglio. Michael ha paura dell'incontro, avendo dovuto nascondere per tutti gli anni trascorsi al Big Q la propria omosessualit\u00e0 nel timore di essere discriminato e di non poter fare carriera. A impaurire ulteriormente Michael \u00e8 anche il fatto che il bar \u00e8 tipicamente eterosessuale, oltre a dover sostenere conversazioni su temi che con il mondo gay non hanno nulla a che vedere: Brian lo incita ad andare e gli promette che, se dovesse essere in difficolt\u00e0, non dovr\u00e0 far altro che chiamarlo.\nLindsay e Melanie temono che lo stile di vita promiscuo di Brian in futuro possa far venire meno il suo sostegno economico a Gus, cos\u00ec vogliono che firmi un'assicurazione sulla vita da di dollari. Brian non prende affatto bene la proposta, essendo convinto che dietro ci sia lo zampino di Melanie, e passa a prendere Michael dalla sua serata etero per andare a Liberty Avenue, nonostante quest'ultimo si stesse divertendo con i colleghi. Arrivato al bar Woody's, Brian apprende con delusione che, oltre a Ted ed Emmett, c'\u00e8 anche Justin e cerca di fargli capire che lui \u00e8 stato una delle sue tante avventure notturne. Brian racconta ai presenti che l'unico con cui non \u00e8 andato a letto \u00e8 Michael, perch\u00e9 da adolescenti, mentre stavano per farlo davanti a una fotografia di Patrick Swayze, sono stati interrotti dalla madre di Michael che \u00e8 entrata nella stanza. Justin dice che \"Dirty Dancing\" \u00e8 un film molto vecchio, alludendo alla non pi\u00f9 giovane et\u00e0 di Brian: l'uomo si offende e se ne va, profondamente intimorito al pensiero di invecchiare.\nRimasto da solo con Justin, Michael decide di portarlo al Liberty Diner, una tavola calda gestita da sua madre Debbie, una donna piuttosto eccentrica che ha accettato l'omosessualit\u00e0 del figlio al punto di diventare un'accesa sostenitrice dei diritti gay. Michael consiglia a Justin di lasciar perdere Brian, essendo un egoista al quale importa solo di se stesso, ma il ragazzo non ha intenzione di ascoltarlo e gli risponde che parla cos\u00ec perch\u00e9 \u00e8 ancora innamorato di lui. Michael nega di essere geloso di Brian, ma quando poi accompagna la madre a casa sale nella sua vecchia stanza e cerca di riassaporare il momento che Brian aveva rievocato, per poi essere interrotto da sua madre esattamente come allora.\nJustin si presenta nel loft di Brian e scopre che costui sta per intrattenersi con un uomo conosciuto sul web: Brian gli dice in faccia che si deve scordare di lui e Justin sale in macchina piangendo.\nNo Bris, No Shirt, No Service.\nTrama.\n\u00c8 passata una settimana dalla nascita di Gus: Lindsay e Melanie gli hanno organizzato il \"bris\", in cui il bambino verr\u00e0 circonciso secondo il rito ebraico.\nCome al solito Brian non ha la bench\u00e9 minima intenzione di presenziare perch\u00e9 ha \"troppo da fare\", ma quando viene a sapere da Michael che Gus sar\u00e0 circonciso, si presenta alla festa proprio mentre il rabbino stava per procedere, impedendo appena in tempo lo svolgimento del rito.\nBrian si oppone con fermezza alla circoncisione di Gus: in cambio firma a Lindsay e Melanie l'assicurazione sulla vita che gli avevano chiesto.\nQuanto accaduto porta per\u00f2 a una discussione tra le due donne, con Melanie che non riesce a digerire le continue interferenze di Brian nella loro vita, anche perch\u00e9 ci teneva molto che Gus fosse circonciso secondo l'usanza ebraica.\nLindsay riesce a spiegarle che Brian ha dei diritti, essendo il padre biologico del bambino, ma questo non toglie che siano loro due a doverlo crescere insieme.\nEmmett ha conosciuto Katsuo, un ragazzo giapponese che non conosce l'inglese, e che continua a ripetere la parola \"okan\u00e8\": Michael ha saputo che significa \"soldi\", ma non ha il coraggio di dirlo a Emmett, perch\u00e9 altrimenti questi capirebbe che \u00e8 un prostituto.\nBrian e Michael stanno giocando a biliardo al bar Woody's, quando arriva Justin con Daphne: Michael disapprova l'ostinazione del ragazzo e insieme a Brian esce dal locale.\nJustin chiede a Debbie e a suo fratello Vic dove possa essere andato Brian: Debbie gli suggerisce di cercarlo al Babylon e Vic gli regala la sua tessera per poter entrare.\nMichael incontra Tracy e le sue amiche in giro per Liberty Avenue: Michael presenta Brian come suo amico e lui lo mette in imbarazzo, dicendo a Tracy che parla di lei in continuazione.\nMentre Emmett scopre finalmente che Katsuo voleva dei soldi, Ted decide di tornare a casa perch\u00e9 come al solito nessun ragazzo l'ha degnato di uno sguardo: all'uscita dal Babylon per\u00f2 lo ferma Blake, un ragazzo carino che frequenta la stessa palestra dei ragazzi, e che lo stava puntando da tutta la serata.\nTed porta Blake nel suo appartamento, dove il giovane gli fa provare della droga per avere un rapporto disinibito, ma Ted ne assume una dose eccessiva e si sente male: Blake, in preda al panico, fugge e lo lascia riverso sul pavimento, in preda a una crisi epilettica.\nAl Babylon, Justin decide che \u00e8 venuto il momento di farsi avanti e si mette a ballare a centro pista con Brian, riuscendo ad attirare la sua attenzione.\nMichael osserva la scena dall'alto leggermente triste, rimpiagendo di non avere mai avuto il coraggio di Justin nel conquistare Brian.\nTed's Not Dead.\nTrama.\nTed \u00e8 in coma e ha poche possibilit\u00e0 di risvegliarsi: sua madre Margareth \u00e8 disperata e sostiene che una donna non lo avrebbe mai abbandonato in quello stato.\nMelanie, in qualit\u00e0 di avvocato di Ted, comunica a Brian che l'amico aveva fatto testamento, nel quale aveva lasciato proprio lui la decisione di lasciarlo morire interrompendo le cure mediche nel caso si fosse trovato in una situazione del genere.\nBrian resta scioccato di fronte a tale richiesta e si rifiuta di ottemperare a questo gravoso compito: Melanie si infuria con lui e lo accusa di essere un codardo che si tira indietro davanti alle cose importanti.\nMargareth ringrazia Michael per il sostegno che le sta dando e lo informa di voler andare nell'appartamento di Ted per procurargli alcune cose di cui avr\u00e0 bisogno durante il ricovero in ospedale.\nMichael telefona subito a Emmett per ripulire la casa di Ted da ogni oggetto sessuale che possa imbarazzare sua madre: mentre stanno nascondendo film porno e vibratori, Emmett scopre che l'anta di un armadio \u00e8 piena di fotografie di Michael, rivelando una segreta cotta di Ted.\nJustin si invaghisce di Chris Hobbs, un suo compagno di scuola, anche se dice a Daphne che con lui sarebbe soltanto sesso perch\u00e9 ama Brian.\nQuando Hobbs viene punito per essersi distratto durante una lezione, Justin si offre di aiutarlo a ripulire il ripostiglio della palestra: durante una pausa, Hobbs si rilassa e si lascia masturbare da Justin, ma vengono interrotti dall'arrivo del professore.\nJennifer ha ormai la certezza che Justin \u00e8 gay perch\u00e9 ha trovato nel suo album numerosi disegni che raffigurano corpi maschili, oltre a un'intera pagina riempita con la scritta \"Brian\".\nMentre sta andando con il figlio al centro commerciale, Jennifer gli chiede se questo Brian sia il suo fidanzato: Justin, che era alla guida, scende dalla macchina e fugge via.\nJustin va alla ricerca di Brian, intenzionato a chiedergli di andare a vivere da lui perch\u00e9 suo padre non lo accetterebbe pi\u00f9 in casa sapendolo gay, ma questi \u00e8 in ospedale, da Ted, che si risveglia dal coma vedendo Brian fare sesso con un medico.\nJustin passa a casa di Debbie, con Michael che ancora una volta non nasconde il fastidio di doversi accollare le responsabilit\u00e0 di Brian: quando quest'ultimo arriva, si bacia con Justin nella cameretta di Michael e poi se ne va, non prima di aver informato i presenti del risveglio di Ted.\nMichael e Debbie accompagnano Justin a casa, spiegando a Jennifer che \u00e8 dura per una madre accettare l'omosessualit\u00e0 del figlio, ma che alla fine sar\u00e0 orgogliosa di lui.\nDopo qualche giorno, Ted \u00e8 dimesso dall'ospedale: Brian gli domanda perch\u00e9 ha scelto lui per staccare la spina e Ted gli risponde che, essendo uno \"stronzo egoista\", sarebbe l'unico in grado di farlo.\nLa sera, al Babylon, Michael e Brian decidono di contare l'uno sull'altro nel caso dovessero trovarsi nella stessa situazione di Ted.\nNow Approaching... The Line.\nTrama.\nJennifer porta Justin dalla psicoterapeuta per risolvere i loro problemi di comunicazione, ma il ragazzo la mette in imbarazzo con riferimenti espliciti ai propri gusti sessuali.\nSempre pi\u00f9 preoccupata, Jennifer comincia a pedinare il figlio e lo trova nudo da Woody's: Justin scappa e chiede ospitalit\u00e0 a Brian, il quale per\u00f2 mette in chiaro che potr\u00e0 stare da lui soltanto una notte e che tra loro non esiste alcun rapporto affettivo.\nJennifer non sa dove cercare Justin, allora passa dal Liberty Diner per chiedere a Debbie se l'ha visto: la donna le risponde di no, consigliandole di vedere la faccenda da una prospettiva diversa.\nJennifer aspetta Justin fuori dalla scuola e insieme vanno a una mostra, come facevano tanto tempo prima: durante il giro, Justin risponde al cenno di un coetaneo seguendolo in bagno per un veloce rapporto sessuale.\nMichael deve fare l'inventario al Big Q e chiede ai dipendenti chi \u00e8 disponibile a dargli una mano: Tracy si offre, desiderosa di cogliere l'occasione per stare da sola con lui.\nTracy gli domanda come mai non ha pi\u00f9 voluto uscire assieme a lei e agli altri colleghi, sospettando che abbia una doppia vita: imbarazzato per le domande scomode, Michael si distrae e cade dalla scala.\nL'indomani continua a sentire un dolore al collo, cos\u00ec Tracy gli consiglia un bravo chiropatrico: il dottor David Cameron.\nDurante la seduta, il dottore deve salirgli addosso per una manovra e Michael ha un'erezione: il medico cerca di minimizzare l'accaduto, dicendogli che succede a molti dei suoi pazienti.\nUna volta tornato al lavoro, Michael riceve la visita dello stesso dottore: \u00e8 infatti gay e lo invita a cena (Michael si era involontariamente rivelato a causa dell'erezione). La serata \u00e8 gradevole, ma Michael resta deluso perch\u00e9 alla fine David non \u00e8 interessato a chiudere la serata con del sesso.\nMarty Ryder, il capo di Brian, gli affida un cliente molto difficile, il signor Telson, che deve convincere a firmare un contratto con l'agenzia.\nBrian propone a Telson di fare un giro turistico di Pittsburgh, ma rimane interdetto quando il cliente gli chiede di andare al Babylon: Telson gli racconta di essersi sposato molto presto e che soltanto di recente ha scoperto di essere gay.\nTelson vuole che Brian abbia un rapporto a pagamento con lui e in cambio firmer\u00e0 il contratto: Brian accetta, dimenticandosi per\u00f2 che quella stessa sera Lindsay lo aveva invitato a cena nel tentativo di distendere i rapporti con Melanie.\nBrian d\u00e0 la priorit\u00e0 agli affari e si reca nella stanza d'albergo in cui alloggia Telson: mentre sono ai preliminari, Telson riceve la telefonata della moglie che la figlia si \u00e8 fratturata il braccio, ma finge di essere impegnato in una riunione per non dover tornare a casa.\nBrian capisce che Telson si sta comportando esattamente come lui con Lindsay, cos\u00ec decide di mandare a monte il contratto e passa a casa dell'amica per chiederle scusa.\nMentre Brian gioca amorevolmente con Gus, Michael si consola del rifiuto di David nella darkroom del Babylon.\nThe Art of Desperation.\nTrama.\nMichael si sente in colpa per come ha trattato David e si presenta nel suo studio per chiedergli scusa: il dottore gli dice di non preoccuparsi perch\u00e9 ha capito che non si trovava a suo agio.\nMichael gli mostra il suo appartamento e i due hanno il loro primo rapporto: Michael \u00e8 talmente felice di avere un fidanzato che vuole presentarlo subito ai suoi amici.\nTra David e Brian scatta una reciproca antipatia, dovuta al suo attaccamento morboso nei confronti di Michael: Brian arriva addirittura a flirtare con David, ma stando alla sua versione era soltanto per verificarne la fedelt\u00e0.\nTed vuole trovare l'anima gemella e partecipa a un incontro di gay della sua et\u00e0, chiedendo per\u00f2 a Emmett di accompagnarlo: qui fa la conoscenza di Roger, un uomo con cui ha in comune la passione per la musica lirica.\nJustin e Daphne stanno passeggiando in citt\u00e0, quando casualmente incontrano Lindsay e Melanie con il piccolo Gus: il ragazzo si offre di aiutarle a portare a casa la spesa.\nLindsay rimane colpita dal talento di Justin nel disegnare e gli propone di esporre qualcosa alla mostra organizzata dal Centro gay-lesbico, del quale lei e Melanie fanno parte.\nJustin accetta con entusiasmo, ma vorrebbe che ci fosse anche Brian perch\u00e9 compare in uno dei suoi ritratti: Lindsay si mostra scettica al riguardo, in quanto Brian non partecipa molto spesso ai momenti associativi del centro, ma lo esorta a intervenire.\nJennifer viene a sapere da Daphne della mostra e decide di andarla a vedere per dare a suo figlio tutto l'appoggio possibile.\nJustin \u00e8 felice perch\u00e9 alla fine Brian \u00e8 venuto: Jennifer li vede insieme e rimane sconvolta nel constatare che Brian \u00e8 molto pi\u00f9 grande di suo figlio.\nDebbie le spiega che le sue preoccupazioni sono normali, ma non pu\u00f2 ostacolarli perch\u00e9 non servirebbe a niente: l'unica sua possibilit\u00e0 \u00e8 sperare che si comportino con giudizio.\nTed e Roger sentono la necessit\u00e0 di consumare il loro primo rapporto, che per\u00f2 si rivela noioso e Ted lo interrompe anzitempo: i due uomini cominciano a discutere e Roger se ne va offeso, accusando Ted di essere uno snob che si reputa superiore agli altri.\nDavid osserva ingelosito Brian e Michael: Melanie gli dice che tra loro c'\u00e8 un rapporto speciale, ma non sa di aver appena parlato con il nuovo fidanzato di Michael.\nLa sera tutti vanno al Babylon: Justin dice che il suo ritratto di Brian \u00e8 stato venduto, senza sapere che l'acquirente \u00e8 Brian stesso.\nTed incontra Blake nei bagni del locale: il ragazzo gli spiega che \u00e8 stato lui a chiamare l'ambulanza, ma poi \u00e8 dovuto scappare perch\u00e9 temeva che gli trovassero la droga.\nDavid porta a casa Michael perch\u00e9 \u00e8 troppo ubriaco e gli chiede a chi pensa mentre fanno l'amore, se a lui oppure a Brian.\nQuest'ultimo, mentre sta copulando con la sua conquista della serata, osserva intrigato il disegno di Justin.\nSmells Like Codependence.\nTrama.\nMichael presenta David a sua madre: Debbie \u00e8 contenta che il figlio si veda con qualcuno, soprattutto se \u00e8 un dottore con una posizione finanziaria solida.\nDopo una cena a casa di Debbie, David propone a Michael di trascorrere il fine settimana nella sua baita nei boschi: Michael \u00e8 titubante perch\u00e9 non si \u00e8 mai allontanato da Pittsburgh, ma accetta la proposta.\nUna volta arrivati, Michael vede la fotografia di una donna e David gli spiega che \u00e8 la sua ex moglie, con la quale \u00e8 stato sposato sette anni e ha un figlio.\nDavid puntualizza che si trattava di una fase della sua vita in cui cercava di negare la propria natura, ma che da quel momento si \u00e8 ripromesso di dire sempre la verit\u00e0 alle persone cui tiene.\nMentre Justin si fa il piercing al capezzolo destro, Jennifer rivela a suo marito Craig cosa ha scoperto sul conto del figlio: inizialmente l'uomo non vuole credere che sia gay (\u00e8 omofobo e reagisce alla rivelazione della moglie come se essere gay fosse infamante e vergognoso), ma deve rassegnarsi quando vede i disegni sull'album.\nQuando Craig scopre che Brian \u00e8 un adulto ha intenzione di denunciarlo per essersi portato a letto un minorenne, ma Justin gli spiega che era consenziente: il ragazzo si dice follemente innamorato di Brian, ma i genitori la reputano una cotta passeggera.\nCraig telefona a Brian, ma quest'ultimo crede che in linea ci sia Justin e gli risponde, senza lasciargli il tempo di parlare, di aspettarlo per un rapporto sessuale, oltretutto spiegando in modo esplicito cosa ha in mente per questo incontro.\nJustin ha una lite negli spogliatoi con Chris Hobbs, che lo accusava di essere gay: Craig vuole che il figlio cambi scuola per andare in un istituto militare, ma Justin non intende accettare questa imposizione.\nBrian abbandona lo \"Schiuma party\" del Babylon, di pessimo umore per l'assenza di Michael, tanto da respingere le avance di un ragazzo che aveva sedotto settimane prima: mentre \u00e8 fermo al semaforo, la sua jeep viene tamponata volontariamente da una macchina.\nBrian rimedia una commozione cerebrale e pensa che il responsabile sia il tizio che aveva trattato male, ma Justin scopre che \u00e8 stato suo padre perch\u00e9 aveva il cofano della macchina completamente sfasciato.\nMichael telefona a Brian e viene a sapere dell'incidente, cos\u00ec chiede a David di tornare a casa: quando per\u00f2 lo vede in piena forma che balla insieme agli amici, David se ne va furioso perch\u00e9 pensa che sia stato uno stratagemma per interrompere il loro weekend.\nMelanie lo insegue per esortarlo a non arrendersi, a combattere per il cuore di Michael: al Babylon David prende da parte Brian e gli chiede di farsi da parte per permettere a Michael di essere felice.\nBabylon Boomerang.\nTrama.\nCraig aggredisce Brian a pugni all'uscita del Babylon: Justin prende le sue difese e intima al padre di andarsene, nonostante le sue minacce di non farlo pi\u00f9 rientrare in casa.\nBrian ammira Justin per aver affrontato a viso aperto il padre, ma spera che la sua permanenza nel loft duri il meno possibile e che trovi presto un'altra sistemazione.\nJennifer, infuriata con Craig per il modo precipitoso e sconsiderato in cui ha agito, tenta di riavvicinarsi a Justin, ma il ragazzo si rifiuta di ascoltarla perch\u00e9 la considera complice del padre.\nAlla donna non resta altro da fare che andare nell'ufficio di Brian e lasciargli le cose di Justin, oltre a un assegno che copra le spese del ragazzo: Brian non vuole ospitarlo, ma Jennifer gli fa notare che \u00e8 lui la causa di tutto e quindi adesso \u00e8 una sua responsabilit\u00e0.\nBrian si reca con Lindsay e Gus dal concessionario per acquistare una nuova macchina, dopo quella sfasciata dal padre di Justin.\nIl direttore, scambiandoli per una famiglia, fa una battuta omofoba sul fatto che la jeep scelta da Brian sia troppo gay: per tutta risposta, Brian finge di provarla e manda in frantumi la vetrina.\nLa convivenza tra Brian e Justin non \u00e8 facile, con il ragazzo che non dimostra la bench\u00e9 minima inclinazione per l'ordine: Brian lo mette in difficolt\u00e0 portandosi a casa un ragazzo rimorchiato da Woody's e baciandosi davanti a lui.\nJustin trova ospitalit\u00e0 da Lindsay e Melanie: le due donne chiedono a Brian di parlare con la sua famiglia per farlo tornare a casa.\nCraig si dice disposto a riaccogliere il figlio, per\u00f2 a condizione che nasconda il suo stile di vita e che non frequenti pi\u00f9 persone e locali gay: Brian non ritiene giusto che Justin debba fingersi qualcosa che non \u00e8, cos\u00ec gli propone di seguirlo e stare da lui in pianta stabile.\nIl direttore del Big Q Bob ha ottenuto una promozione e sta cercando tra i dipendenti chi sia in grado di ricoprire il suo vecchio incarico: Michael non si vuole candidare, intimorito dalle responsabilit\u00e0 che deriverebbero da tale lavoro.\nDebbie sviene al lavoro e il dottore le ordina di stare a casa qualche giorno: Michael viene a sapere da zio Vic che in questo periodo sua madre sta lavorando troppo perch\u00e9 ha ipotecato la casa.\nVic si sente in colpa perch\u00e9 sua sorella sta male per causa sua, dovendolo mantenere, e progetta di trovare un appartamento da single: Debbie puntualizza che non intende lasciarlo andare a vivere da solo.\nDi fronte alle difficolt\u00e0 famigliari, Michael decide di farsi avanti per il posto di Bob, anche perch\u00e9 il rischio \u00e8 che a ottenerlo sia il collega leccapiedi Andrew.\nMichael si fa accompagnare da Tracy alla festa a casa di Bob: i due vengono presi in simpatia dalla moglie del capo, tanto che il giorno dopo Michael diventa il nuovo direttore del Big Q.\nMentre Debbie torna al lavoro e festeggia la promozione di Michael, Brian e Justin cenano insieme nel loft.\nDaddy Dearest.\nTrama.\nEmmett \u00e8 assiduo frequentatore di una chat di sesso gay, ma si \u00e8 costruito un personaggio completamente diverso da lui: fisico statuario e sodomizzatore.\nQuando uno dei suoi amici virtuali gli propone un incontro dal vivo, Emmett esce dalla chat perch\u00e9 non ha il coraggio di far vedere che ha mentito sul proprio conto.\nEmmett sta per cancellare l'account, ma all'improvviso si materializza il suo avatar che gli vuole insegnare a comportarsi in maniera meno effemminata in favore di un atteggiamento pi\u00f9 virile.\nI primi tentativi di approccio al Babylon non vanno a buon fine, allora l'avatar catapulta Emmett nella realt\u00e0 virtuale e gli fa vedere che non \u00e8 soltanto lui a nascondere la verit\u00e0.\nEmmett prende coraggio e va a conoscere il suo amico della chat, scoprendo che anche lui \u00e8 l'esatto opposto di come si era descritto: i due possono cos\u00ec avere quel rapporto che si erano promessi.\nEmmett cerca di trasmettere il suo cambiamento anche su Ted, spronandolo a essere pi\u00f9 sicuro delle sue possibilit\u00e0.\nGus sta male, cos\u00ec Lindsay e Melanie lo portano al pronto soccorso: il dottore per\u00f2 fa entrare in sala visite soltanto Lindsay e Brian, essendo i genitori naturali, mentre Melanie ha una discussione con un'infermiera omofoba.\nLindsay e Melanie chiedono a Brian di rinunciare ai suoi diritti di padre per consentire a Melanie di diventare madre del bambino a tutti gli effetti: Brian si dice disposto ad accettare, nonostante i rimbrotti di Justin perch\u00e9 da grande Gus si sentir\u00e0 rifiutato.\nBrian dice a Justin di non vedere da molto tempo il proprio padre, ma in realt\u00e0 lo incontra saltuariamente e gli paga i debiti: il rapporto tra i due \u00e8 per\u00f2 molto distaccato, con Jack Kinney che si lascia scappare di essersi pentito di aver messo su famiglia.\nArrivato il momento di rinunciare ufficialmente alla paternit\u00e0 di Gus, Brian ha un ripensamento e decide di non firmare i documenti, lasciando Lindsay e Melanie attonite.\nMichael vorrebbe conoscere gli amici di David: il dottore organizza una cena a casa sua con due coppie, una gay e l'altra etero.\nMichael ha paura di sfigurare con gente sofisticata come loro e si fa dare dagli amici qualche consiglio di galateo: questo per\u00f2 non baster\u00e0 alla cena a evitargli di far litigare la coppia gay.\nMichael \u00e8 convinto che David sia arrabbiato per quanto accaduto, ma il dottore lo spiazza chiedendogli di andare a vivere insieme.\nQueens of the Road.\nTrama.\nLindsay sta meditando di non tornare al lavoro per un altro anno perch\u00e9 si \u00e8 affezionata molto a Gus, ma Melanie le ricorda che avevano concordato di assumere una baby-sitter quando sarebbe scaduto il suo periodo di aspettativa.\nMelanie discute della faccenda con Ted, ma le possibilit\u00e0 sono due: chiedere un aiuto economico a Brian oppure investire l'eredit\u00e0 di suo padre.\nMelanie, che non vuole pi\u00f9 avere niente a che fare con Brian dopo che si \u00e8 rifiutato di cederle la patria potest\u00e0, decide di impiegare i risparmi di una vita per assecondare il desiderio di Lindsay.\nMichael tergiversa sulla proposta di David di andare a convivere perch\u00e9 non sa quale decisione prendere, tanto da non averlo ancora detto a nessuno.\nFinalmente ne parla con Emmett, il quale lo esorta ad accettare perch\u00e9 per lui \u00e8 un'occasione unica, ma intuisce che dietro ai tentennamenti di Michael c'\u00e8 la paura di deludere Brian.\nMichael \u00e8 scettico circa la durata dei rapporti tra uomini sotto lo stesso tetto, allora David lo porta a pranzo da una coppia di anziani gay che stanno insieme da oltre 50 anni: il segreto per una coppia felice, secondo loro, \u00e8 la condivisione delle proprie vite.\nJustin passa a casa sua per il compleanno della sorellina Molly, dimenticandosi di inserire l'allarme al loft di Brian, il quale di ritorno con un ragazzo appena conosciuto in palestra lo trova completamente svaligiato dai ladri.\nBrian \u00e8 infuriato con Justin e lo caccia via: il ragazzo gli ha preso la carta di credito e progetta di andare a New York in cerca di occupazione.\nDaphne informa Brian dell'accaduto, ma lui non ha intenzione di fare nulla: Debbie prende in mano la situazione e lo obbliga ad andare a prenderlo, con Michael, Emmett e Ted che si offrono di accompagnarlo.\nDurante il viaggio la ruota delle jeep si fora: mentre Emmett la sistema, Brian fa capire a Michael che, se andr\u00e0 a convivere con David, loro due non potranno pi\u00f9 vivere avventure insieme.\nUna volta arrivati a New York, Brian trova Justin che se la sta spassando nella camera di un lussuoso albergo: Brian si dice disposto a trovargli una sistemazione e i due, prima di tornare a Pittsburgh, fanno l'amore.\nBrian propone a Debbie di ospitare Justin a casa sua, essendo libera la cameretta di Michael.\nQuest'ultimo ha riflettuto sulle parole di Brian e comunica a David che non accetta la convivenza, ma gli chiede di rimanere comunque insieme: David per\u00f2 non se ne fa nulla di un ragazzo che non si decide a crescere, cos\u00ec lo lascia.\nRimasto solo, David immagina la scena di lui e Michael sotto la doccia che aveva tanto sognato, ma che non si realizzer\u00e0.\nSurprise.\nTrama.\n\u00c8 il trentesimo compleanno di Michael, ma lui \u00e8 di pessimo umore perch\u00e9 si sta rendendo conto che i tempi dei bagordi e del divertimento stanno per finire.\nDebbie non ha mandato gi\u00f9 la sua rottura con David e accusa Brian di esserne il responsabile, poich\u00e9 Michael avrebbe lasciato il dottore nella speranza che tra loro due possa accadere qualcosa: Brian propone alla donna di organizzargli una festa a sorpresa per farsi perdonare.\nJustin comincia a lavorare al Liberty Diner per sdebitarsi con Debbie dell'ospitalit\u00e0 e restituire a Brian quanto ha speso con la sua carta di credito.\nTed incontra al supermercato un uomo che sta acquistando farmaci contro l'HIV e si ricorda che sei mesi prima ha avuto un rapporto sessuale senza protezione con quella stessa persona: impaurito, decide di sottoporsi immediatamente al test ed Emmett, per solidariet\u00e0 verso l'amico, si fa prelevare il sangue anche lui.\nIl dottore telefona a Ted per informarlo che il suo risultato \u00e8 negativo, mentre vuole vedere Emmett il pi\u00f9 presto possibile: il ragazzo \u00e8 convinto che l'urgente convocazione sia dovuta al fatto che \u00e8 positivo e deve vivere nella paura l'intero weekend.\nLa festa di compleanno di Michael si tiene nel loft di Brian, dove questi ha invitato molte altre persone, tra le quali anche David.\nMichael scarta i regali e rimane colpito dal bell'orologio di David, ma si entusiasma quando Brian gli fa il miglior dono che potesse desiderare: un figurante vestito da Capitan Astro con l'introvabile numero uno.\nTed accusa Brian di trattare Michael come se fosse ancora un ragazzino, ma Brian gli risponde che gli amici hanno scoperto la sua cotta per Michael quando era in coma e che lo lascer\u00e0 in pace soltanto se anche lui gli riveler\u00e0 i suoi sentimenti.\nEmmett non riesce a godersi la festa e rivela a Vic che teme di aver preso l'HIV: l'uomo gli spiega che la vita continua, seppure in modo diverso.\nNon rinfrancato dal colloquio, Emmett entra in bagno e prega Dio di non essere positivo: in cambio gli promette che non avr\u00e0 pi\u00f9 rapporti con uomini.\nMelanie si ubriaca, manifestando apertamente la propria insofferenza verso il rapporto tra Lindsay e Gus che la vede sempre pi\u00f9 esclusa, anche perch\u00e9 \u00e8 ormai troppo tempo che lei e la compagna non hanno pi\u00f9 rapporti.\nAlla festa arriva Tracy, invitata apposta da Brian per poterle spiattellare in faccia la verit\u00e0 sul fatto che Michael \u00e8 gay e che David \u00e8 stato il suo fidanzato: la ragazza se ne va infuriata perch\u00e9 sente di essere stata soltanto un diversivo di Michael e i suoi amici per ridere alle sue spalle.\nDavid colpisce Brian con un pugno in faccia e abbandona la festa: Michael decide di seguirlo e gli chiede di poter provare a vivere insieme a lui perch\u00e9 ha capito di amarlo ancora.\nGli amici disapprovano il comportamento di Brian e se vanno via, ma il mattino successivo Debbie gli confida di aver capito il suo gesto: per lasciare libero Michael ha infatti dovuto trovare un modo per offenderlo al punto da rompere i rapporti.\nEmmett scopre di non essere sieropositivo, ma che doveva incontrare il dottore semplicemente per un assegno scoperto: Ted resta di stucco quando l'amico gli comunica che ha intenzione di diventare etero per prestare fede alla promessa fatta a Dio.\nMove It or Lose It.\nTrama.\nMichael si trasferisce da David, portando con s\u00e9 scatoloni pieni di oggetti da collezione: il dottore lo invita a metterli pure dove vuole, in quanto adesso \u00e8 anche casa sua.\nMentre David ha il giorno libero e resta a casa, Michael deve andare al lavoro e trova i colleghi intenti a ridere di un articolo sui gay: Tracy, nonostante quanto accaduto alla festa, prende le difese degli omosessuali e invita Marley a essere pi\u00f9 rispettosa di chi \u00e8 diverso da lei.\nTracy per\u00f2 non ha perdonato Michael e gli comunica il preavviso di licenziamento perch\u00e9 ha trovato lavoro presso un altro supermercato: tornato a casa, scopre che David ha messo via i suoi oggetti perch\u00e9 inadatti al soggiorno.\nMichael non sopporta l'idea di perdere una dipendente valida come Tracy e le chiede scusa, giustificandosi con il fatto che per molti anni si \u00e8 dovuto nascondere ed \u00e8 per questo motivo che non le ha detto subito la verit\u00e0: la ragazza lo perdona e i due stabiliscono di restare amici.\nEmmett non vuole violare il suo patto con Dio e si astiene completamente dai rapporti con uomini, arrivando persino a rifiutare la corte di un ragazzo carino in palestra.\nEmmett \u00e8 seduto da solo in un bar, quando viene avvicinato da un ragazzo che si presenta come Matt e lo invita a partecipare agli incontri di un gruppo che aiuta gli omosessuali a \"vedere la luce\", cio\u00e8 abbracciare uno stile di vita pi\u00f9 consono alla volont\u00e0 del Signore.\nAlla prima seduta intervengono Ty e Ginger, una coppia di ex omosessuali che adesso vivono felicemente insieme: Emmett non riesce a capire gli scopi che il gruppo si prefigge di raggiungere.\nDi fronte ai dubbi di Ted, che non condivide i suoi turbamenti, Emmett decide di entrare nel gruppo e dichiara ai compagni di voler \"vedere la luce\".\nBrian rimpiazza Michael con Ted nelle sue serate, ma senza il suo migliore amico non riesce a divertirsi: non \u00e8 dello stesso avviso Ted perch\u00e9 ha l'occasione di prendersi tutti gli scarti di Brian e avere successo come mai gli era capitato prima.\nBrian sente talmente tanto la mancanza di Michael da passare molto tempo in casa di Lindsay e Melanie: questo gli d\u00e0 occasione di constatare i problemi esistenti tra le due donne, le quali non riescono pi\u00f9 a parlarsi senza litigare.\nBrian suggerisce a Lindsay di tirare fuori ci\u00f2 che la rode, ma il risultato \u00e8 che ferisce ancora di pi\u00f9 Melanie perch\u00e9 le ricorda che lei non pu\u00f2 avere figli ed \u00e8 per questo motivo che vuole cos\u00ec tanto la potest\u00e0 genitoriale di Gus.\nJustin non sopporta di vedere Brian e Michael distanti, cos\u00ec consegna a Michael il numero uno di Capitan Astro che Brian gli aveva regalato al compleanno e lo invita a riflettere sul fatto che non voleva fargli del male, ma soltanto dirgli addio.\nMichael si reca al Babylon e suggella la pace con Brian ballando insieme a lui: tornato a casa, trova i suoi gingilli risistemati in soggiorno e David intento a leggere un fumetto di Capitan Astro.\nVery Stupid People.\nTrama.\nMatt rivela a Emmett di essere stato una drag queen prima di \"vedere la luce\" e lo esorta a rompere con il suo passato gay, mettendolo in guardia dai suoi amici perch\u00e9 cercheranno di ricondurlo alla vita dissoluta che sta cercando di abbandonare.\nMichael e Ted si preoccupano molto quando Emmett dice loro di essere entrato nel gruppo: i due ingaggiano l'acclamato attore porno Zack O'Tool perch\u00e9 gli ricordi a quale parrocchia appartiene.\nMichael e Ted incontrano Emmett in citt\u00e0, convinti che Zack O'Tool abbia fatto il suo dovere: in realt\u00e0, Emmett risponde loro che \u00e8 riuscito a resistere e che Matt aveva ragione nell'avvertirlo sul loro conto.\nLindsay e Melanie organizzano una festa per Franny e Zoe, una coppia di amiche lesbiche che stanno per avere un figlio, e che le ammirano al punto tale da prenderle come modello.\nMentre Lindsay si trova perfettamente a suo agio, Melanie si sente un pesce fuor d'acqua e se ne sta in disparte: qui conosce Marianne, la migliore amica di Franny, con la quale trova molte affinit\u00e0 perch\u00e9 \u00e8 uno spirito libero come lei.\nQuella sera, dopo l'ennesima discussione con Lindsay, Melanie raggiunge Marianne in un bar per sfogarsi dei suoi problemi e poi finiscono a letto insieme.\nQuando nasce il bambino di Franny e Zoe, Melanie prova disagio nell'assistere alla stessa scena di quando nacque Gus e di rivedere quella felicit\u00e0 che adesso lei e Lindsay non hanno pi\u00f9.\nLindsay \u00e8 disposta a consultare una terapeuta pur di risolvere i loro problemi, ma quando Melanie le dice di aver commesso una cosa grave e resta in silenzio, capisce che l'ha tradita: Melanie non le rivela l'identit\u00e0 dell'amante, puntualizzando che si \u00e8 trattato di una sveltina senza sviluppi futuri.\nConvinta che le cose tra lei e Lindsay non possano pi\u00f9 tornare come prima, Melanie fa le valigie e va a stare dalla cugina.\nKip Thomas, un giovane appena assunto dalla Ryder, dice a Brian che il capo lo ha affidato a lui per imparare il mestiere.\nBrian resta colpito dall'abilit\u00e0 di Kip e consuma con lui un rapporto in ufficio, riuscendo a non farsi scoprire: lui e Kip iniziano a vedersi assiduamente, anche fuori dal lavoro, con Justin che sembra intuire qualcosa di strano.\nIn effetti, Kip chiede a Brian di essere raccomandato per una promozione: lui per\u00f2 sostiene che \u00e8 troppo presto e ha ancora molto da imparare.\nBrian incontra Kip nella darkroom del Babylon, arrabbiato con lui perch\u00e9 non ha ottenuto l'incarico per causa sua e, tirando in ballo una sorta di obbligo di solidariet\u00e0 fra gay, lo accusa di non averlo raccomandato anche se gay come lui.\nMarty informa Brian che Kip ha fatto causa contro di lui e l'azienda per molestie sessuali.\nA Change of Heart.\nTrama.\nBrian sar\u00e0 interrogato da un mediatore delle risorse umane sulla vicenda sessuale che lo riguarda: Marty lo sospende dal lavoro finch\u00e9 il tutto non sar\u00e0 chiarito e lo invita ad assumere un avvocato.\nBrian si rivolge a Melanie, sperando di poter mettere una pietra sopra alle loro passate divergenze: la donna accetta di difenderlo perch\u00e9 cos\u00ec almeno per una volta sar\u00e0 in debito con lei.\nMichael vuole stare vicino a Brian e annulla una cena programmata con David, figendo di dover assistere la madre ammalata: mentre sono insieme nel loft, a Michael viene l'idea di suonare qualcosa come ai tempi del liceo.\nDavid scopre che Michael gli ha mentito e lo trova ubriaco sul palco di Woody's mentre sta strimpellando la chitarra con Brian: il dottore non \u00e8 affatto contento del suo comportamento, cos\u00ec Brian ci va a parlare per fargli capire che non pu\u00f2 costringere Michael a vivere in una campana di vetro.\nDavid promette a Michael che d'ora in avanti gli permetter\u00e0 di divertirsi e continuare a frequentare i suoi amici.\nMelanie passa da Brian per studiare la strategia difensiva, ma se ne va di fretta quando si presenta Lindsay con Gus: Brian le firma un assegno per una colf che badi al bambino perch\u00e9 presto ricomincer\u00e0 a lavorare.\nJustin abborda Kip e si fa toccare da lui, dicendogli solo in un secondo momento di essere minorenne e che suo padre \u00e8 molto vendicativo nei confronti di chi lo corteggia: intimorito dalle possibili conseguenze, Kip viene persuaso dal ragazzo a ritirare la denuncia contro Brian, il quale viene reintegrato sul posto di lavoro.\nTy, il supervisore del gruppo \"vedere la luce\", chiede ai membri di socializzare tra di loro per raccontare storie di successo come quella di Jim e Masha.\nEmmett conosce Heather, una ragazza che frequenta il gruppo da sei mesi: anche lei \u00e8 entrata per cambiare stile di vita, dopo aver ricevuto una delusione d'amore da un'altra donna.\nAl loro primo appuntamento incontrano Ted e Melanie, ma finiscono per litigare perch\u00e9 Heather allude al fatto che vedendoli insieme sembravano persone normali.\nEmmett ed Heather decidono di fare l'amore per rendere ufficiale il loro cambiamento, ma superano l'imbarazzo di un legame forzato immaginando entrambi, segretamente, di avere un rapporto omosessuale.\nConvinti di essere \"guariti\", i due si apprestano a raccontare al gruppo la loro storia di successo: prima dell'incontro, Ted fa capire a Emmett che Dio gli vuole bene esattamente per quello che \u00e8.\nEmmett ed Heather si fanno cacciare dal gruppo e raggiungono i ragazzi al Babylon, senza nascondere pi\u00f9 quello che sono.\nThe Ties That Bind.\nTrama.\nIl Babylon organizza la tradizionale festa leather, una serata sadomaso in cui i partecipanti si mascherano da padroni o da schiavetti nello stile del BDSM.\nEmmett passa a prendere Ted al lavoro e incontrano Dale Wexler, un vecchio compagno di college di Ted, che al contrario di lui ha avuto una carriera brillante.\nCon sorpresa Ted ritrova Dale alla festa leather, dove \u00e8 il padrone protagonista della serata: Dale lo porta a casa sua e gli mostra una stanza di tortura, dove gli propone un rapporto sadomaso.\nTed rifiuta impaurito e Dale gli rinfaccia che \u00e8 rimasto uguale a quando erano studenti ed \u00e8 proprio questo suo atteggiamento timoroso ad avergli impedito di fare strada.\nTed si accorge di essere una persona talmente abitudinaria che i suoi amici sanno per filo e per segno cosa ordiner\u00e0 al Liberty Diner: decide allora di tornare da Dale ed essere il suo schiavetto.\nHank, il figlio dodicenne di David, arriva dall'Oregon per trascorrere qualche giorno col padre: Michael sente subito di non piacergli, intuendo la difficolt\u00e0 con cui possa accettare l'omosessualit\u00e0 del proprio padre.\nDavid ha pianificato le loro giornate nei minimi dettagli per poter massimizzare il poco tempo a disposizione: durante tutte le attivit\u00e0, dalle visite ai musei alle partite di hockey sul ghiaccio, Michael si sente escluso dal rapporto intimo tra padre e figlio.\nQuando David deve assentarsi per lavoro, Michael parla con Hank e scopre che il ragazzino non ha problemi con lui, bens\u00ec con suo padre perch\u00e9 quando si vedono non gli permette mai di fare qualcosa che piaccia a lui.\nMichael ed Hank scoprono di avere una comune passione per i fumetti: questo permette loro di trovare un punto di contatto e, prima di salire a bordo dell'aereo, Hank si chiarisce con suo padre.\nLindsay deve seguire un corso di aggiornamento fuori citt\u00e0 e affida Gus a Brian, raccomandandogli di fare attenzione: Brian prende talmente sul serio l'incarico da voler rinunciare alla festa leather.\nMentre sta badando a Gus, Brian riceve la visita di suo padre Jack che lo informa di avere il cancro e che non gli resta molto da vivere: Debbie gli consiglia di rivelargli che \u00e8 gay prima che sia troppo tardi.\nBrian sente il bisogno di distrarsi, cos\u00ec lascia Gus a Justin e va alla festa leather: qui viene invitato da uno dei figuranti a chiamarlo pap\u00e0, cosa che lo fa irretire e andare via.\nTornato nel loft, Brian trova una Melanie furiosa perch\u00e9 come al solito ha scaricato suo figlio per andarsi a divertire: la donna riporta Gus a casa e Brian le rinfaccia di non essere lei il suo genitore.\nBrian decide di dare ascolto Debbie e rivela a suo padre di essere gay: Jack non la prende bene e ritiene che meriterebbe Brian di morire, il quale sferra un pugno a uno scatolone per non colpirlo e se ne va.\nJack si presenta nel loft con una fotografia che lo ritrae mentre tiene in braccio Brian a quattro mesi: questi gli presenta Gus rivelandogli che \u00e8 suo nipote e, mentre il nonno si gode l'appena scoperto nipotino, guarda con attenzione la foto.\nFrench Fried.\nTrama.\nMelanie \u00e8 con Ted ed Emmett alla festa lesbica del Babylon, ma non si diverte perch\u00e9 sente la mancanza di Lindsay: i due la invitano a passare a trovarla per fare pace.\nMelanie va a casa di Lindsay, ma ad aprirle la porta \u00e8 un ragazzo francese di nome Guillaume che dice di vivere con lei e che sta badando a Gus: la donna pensa che si tratti di un domestico, ma poi viene a sapere che lui e Lindsay convivono come se fossero una vera e propria famiglia.\nLindsay spiega a Melanie e Brian che Guillaume \u00e8 un suo amico gay che insegna francese all'universit\u00e0: i due hanno intenzione di contrarre un finto matrimonio in modo da fargli ottenere il permesso di soggiorno, mentre lei sarebbe in grado di pagare le spese della casa e del bambino.\nMelanie e Brian cercano inutilmente di far riflettere Lindsay sull'errore che sta commettendo, ma quest'ultima si arrabbia perch\u00e9 loro due si sono alleati dopo tutti i suoi tentativi inutili di farli andare d'accordo.\nA Michael non va gi\u00f9 che David non gli lasci mai pagare nulla: l'unica somma che versa al compagno \u00e8 la quota mensile di 300 dollari per le spese della casa.\nMichael passa in banca perch\u00e9 scopre di avere pi\u00f9 soldi del dovuto nel proprio conto: il motivo \u00e8 che alcuni assegni non sono mai stati riscossi, quelli di David. Il dottore gli spiega che non gli deve nulla perch\u00e9 le emozioni del loro rapporto valgono pi\u00f9 del denaro.\nMichael esige che David non paghi pi\u00f9 per lui, anche se questo significa rinunciare a un viaggio di lusso a Parigi che il compagno aveva organizzato a sorpresa.\nTed fa riflettere Michael sul fatto che il suo falso orgoglio rischia di rovinare il rapporto con David, cos\u00ec la sera gli dice di accettare la sua proposta di andare in Francia.\nJustin arriva a scuola felice perch\u00e9 ha intuito che Brian prova qualcosa per lui, essendo rimasto spiazzato quando il ragazzo gli ha detto di aver fatto domanda per molte universit\u00e0 fuori dalla Pennsylvania.\nIn classe, mentre il signor Dixon sta facendo l'appello, Hobbs dice ad alta voce \"finocchio\" quando viene chiamato il cognome di Justin, il quale pretende delle scuse, ma il professore finge di non aver sentito, cos\u00ec il ragazzo lo ingiuria e viene sospeso.\nDebbie esorta Justin a non smettere di lottare e gli suggerisce l'idea di fondare un gruppo gay, sostenendo che lui non \u00e8 l'unico studente omosessuale della sua scuola.\nJustin decide di andare oltre, creando un gruppo di studenti gay ed etero per favorire la comprensione reciproca: attraverso i preservativi donati da Brian, il ragazzo e Daphne racimolano una discreta quota di iscrizioni.\nIl primo incontro dura per\u00f2 appena il tempo di cominciare perch\u00e9 il signor Dixon, venutone a conoscenza da una soffiata di Hobbs, sostiene che la loro sia una riunione non autorizzata e costringe tutti ad andarsene.\nJustin incontra Hobbs a Liberty Avenue e racconta a tutti i presenti della volta in cui Hobbs si \u00e8 lasciato masturbare da lui, anche se ha sempre avuto un atteggiamento omofobo: Brian lo ammira per il suo coraggio, avvertendolo per\u00f2 di essersi fatto un nuovo nemico.\nSolution.\nTrama.\nLindsay e Guillaume sono costretti ad anticipare i tempi del matrimonio perch\u00e9 lui ha ricevuto la lettera di espulsione: Brian cerca di ricordarle che il suo vero amore \u00e8 Melanie, ma Lindsay \u00e8 sicura che si tratti ormai di un capitolo chiuso della propria vita.\nLindsay non riesce a far smettere di piangere Gus, cos\u00ec telefona a Melanie che gli canta una canzone con cui spesso \u00e8 riuscita a calmarlo.\nJustin trova il suo armadietto bruciato con la scritta \"froci morite\" e gli altri studenti che lo scherniscono.\nJennifer e Justin chiedono un colloquio con il preside, ma costui non ha intenzione di concedere la costituzione del gruppo gay ed etero perch\u00e9, secondo lui, andrebbe contro le convinzioni di molti genitori e comunque la questione non sarebbe sufficientemente importante.\nIl viaggio a Parigi ha completamente cambiato Michael, il quale si atteggia a snob presuntuoso che frequenta l'alta societ\u00e0 e non ha tempo per vedere i suoi vecchi amici.\nVic legge sul giornale che a casa di David si terr\u00e0 una festa per una raccolta fondi della senatrice Diane Baxter, fiera sostenitrice dei diritti gay: i ragazzi danno per scontato che Michael li inviter\u00e0, ma lui non li reputa adatti per un contesto cos\u00ec formale.\nDebbie propone di andarci ugualmente: il loro abbigliamento eccentrico e i modi non certo da etichetta smorzano l'atmosfera ovattata del party, ma la senatrice sembra stranamente gradire il clima un po' sopra le righe della serata.\nMichael prende da parte sua madre e le riferisce che con il suo comportamento lo ha imbarazzato: Debbie, offesa, se ne va, dicendogli che questa volta \u00e8 lei a vergognarsi di lui.\nMentre Brian si apparta con uno dei camerieri, Justin ha l'occasione di parlare con la senatrice dei suoi problemi a scuola.\nIl giorno dopo Brian incontra Guillaume al supermercato, il quale gli spiega che, una volta sposato con Lindsay, ha intenzione di avviare le pratiche per adottare Gus e Brian dovr\u00e0 uscire dalle loro vite per salvare le apparenze.\nNon potendo denunciare Guillaume, poich\u00e9 in quel caso anche Lindsay passerebbe dei guai, Brian prende in contropiede tutti con una decisione a sorpresa: si dichiara disposto a firmare il documento con cui cede la sua patria potest\u00e0 a Melanie, ma solo se lei e Lindsay tornano insieme.\nLe due donne si confidano di essersi sempre amate e a Guillaume non resta altro da fare che uscire di scena.\nDebbie organizza una manifestazione di protesta davanti alla scuola di Justin: il preside vuole chiamare la polizia, ma arriva la senatrice Baxter che lo minaccia davanti alle telecamere di revocare i fondi alle scuole private se tutti gli studenti non saranno trattati allo stesso modo.\nLa sera sono tutti a festeggiare da Debbie, senatrice Baxter compresa: Michael si presenta in casa e chiede scusa alla madre e agli amici per come si \u00e8 comportato.\nBrian avvisa Justin di stare attento perch\u00e9, anche se ha ottenuto una piccola vittoria, chi gli vuole male torner\u00e0 all'attacco.\nSurprise Kill.\nTrama.\nDurante una serata al Babylon, Michael rifiuta le avance di un bel ragazzo per restare fedele a David: Brian scopre per\u00f2 che il dottore non fa altrettanto, avendolo sorpreso in una sauna gay.\nTornato a casa dalla cena di lavoro che aveva usato come copertura, David, forse sentendosi in colpa per essere stato scoperto, fa l'amore con Michael tutta la notte.\nIl giorno dopo Brian continua a tirare frecciatine a David, sperando che ci\u00f2 lo induca a confessare, anche se mette in chiaro con lui che non ha intenzione di dire niente a Michael.\nI sensi di colpa che attanagliano David lo costringono a dire la verit\u00e0 a Michael, il quale viene convinto dagli amici a vendicarsi andando a letto con il ragazzo del Babylon.\nMichael per\u00f2 non riesce ad andare fino in fondo perch\u00e9 \u00e8 innamorato di David e i due concordano di concedersi momenti di libert\u00e0, pur nel rispetto reciproco.\nTed viene abbordato nuovamente da Blake, ma non vuole parlarci ed Emmett lo scaccia abbastanza sgarbatamente: Ted lo trova poi riverso a terra in bagno, privo di sensi tra l'indifferenza generale.\nTed chiama i soccorsi e si trattiene in ospedale finch\u00e9 Blake non si riprende, anche se Emmett gli aveva suggerito di non farlo perch\u00e9 quando era lui a essersi sentito male lo aveva abbandonato.\nBlake si risveglia, ma non ha dove andare perch\u00e9 lo hanno sfrattato e Ted lo ospita a casa sua: il ragazzo cucina per lui, in modo da saldare simbolicamente il suo debito.\nBlake vorrebbe riprendere da dove si erano interrotti la prima sera: Ted, nonostante un po' di paura nel riassaporare quei momenti, riesce a lasciarsi andare.\nTed ha perso il portafoglio e, quando Blake torna a casa carico di regali, pensa che glielo abbia rubato lui e gli intima di andarsene: in realt\u00e0 il portafoglio era scivolato fra i cuscini del divano di Emmett.\nJustin viene ammesso alla Dartmouth, dove andrebbe a studiare economia come suo padre, ma \u00e8 stato accettato anche dall'Istituto di Belle Arti di Pittsburgh: il ragazzo \u00e8 intenzionato a scegliere questa seconda opzione per seguire il suo sogno di artista.\nJustin scopre che sua madre ha contattato un immobiliarista per far valutare la casa perch\u00e9 sta divorziando dal marito: sentendosi il responsabile dell'imminente separazione dei genitori, il ragazzo \u00e8 deciso ad andare alla Dartmouth e rifiuta il corredo da disegno che Lindsay e Melanie gli avevano regalato per l'Istituto di Belle Arti.\nDebbie trova i disegni di Justin nell'immondizia e tenta inutilmente di farlo ragionare, ma \u00e8 Brian che gli spiega come potrebbe pentirsi in futuro di non aver seguito le sue aspirazioni.\nJustin stampa la lettera di ammissione alla Dartmouth, ma poi disegna sullo stesso foglio la giacca appesa alla porta: l'impulso dell'artista \u00e8 troppo forte in lui.\nGood Grief.\nTrama.\nTed trova Blake da Woody's e gli domanda scusa per la storia del portafoglio, dichiarandosi disponibile ad aiutarlo nel momento difficile che sta attraversando.\nBlake bussa alla sua porta per chiedergli nuovamente ospitalit\u00e0, assicurandogli che questa volta \u00e8 veramente pulito: Emmett per\u00f2 continua a essere dubbioso circa il cambiamento di Blake, ma Ted non lo ascolta e lo accusa di essere geloso.\nEmmett incontra Blake al Babylon e lo avverte che se spezzer\u00e0 il cuore a Ted, vanificando la sua ostinata fiducia, dovr\u00e0 vedersela con lui.\nBlake non torna a casa, cos\u00ec Ted va a cercarlo e lo trova steso per terra a casa di amici: qui gli promette che far\u00e0 di tutto per superare insieme a lui ogni difficolt\u00e0.\nDaphne si \u00e8 fidanzata con il compagno di scuola Glen Reeves, ma ha paura di sfigurare quando faranno l'amore perch\u00e9 \u00e8 vergine e inesperta: la ragazza si rivolge a Justin, essendoci gi\u00e0 passato, e gli chiede di iniziarla alla vita sessuale.\nJustin non \u00e8 sicuro di accettare, intimorito dalla possibilit\u00e0 che il sesso rovini la sua amicizia con Daphne, ma accetta purch\u00e9 questo non alteri lo stato delle cose tra loro.\nJustin si preoccupa quando Daphne comincia a tempestarlo di bigliettini e telefonate, esattamente come se fossero una coppia: il ragazzo si confida con Lindsay e Melanie, le quali gli spiegano che per una donna la prima volta \u00e8 molto importante, e che Daphne potrebbe essersi presa una cotta per Justin.\nJustin prova a far ragionare Daphne, ma lei lo accusa di essere cambiato in peggio da quando frequenta Brian perch\u00e9 non riescono pi\u00f9 a vedersi assiduamente come prima.\nMentre \u00e8 a letto con due ragazzi, Brian riceve una telefonata che lo informa della morte di suo padre: nonostante la tragica notizia, riprende come se nulla fosse.\nBrian non manifesta la bench\u00e9 minima emozione per l'accaduto, sbrigando i preparativi per il funerale senza battere ciglio: sua madre Joanie lo autorizza a prendere un oggetto del padre come ricordo e Brian sceglie la sua palla da bowling.\nDopo la cerimonia funebre, Claire, la sorella di Brian, chiede ai presenti di raccontare qualche aneddoto su Jack: Michael ricorda quel giorno in cui aveva portato lui e Brian, allora quattordicenni, a giocare a bowling e che in quell'occasione aveva abbracciato Brian dopo uno strike.\nInvece Brian rovina l'atmosfera, raccontando che quando suo padre seppe che la moglie era incinta le chiese di abortire: questo compromette i gi\u00e0 deboli rapporti con la sua famiglia.\nTornato al loft, Brian spiega a Michael che il suo ricordo non \u00e8 completamente esatto: \u00e8 vero che aveva fatto strike, ma erano stati loro due ad abbracciarsi e suo padre aveva rimbrottato che sembravano due finocchi.\nBrian chiede a Michael di fermarsi a dormire da lui, proponendogli di fare l'amore insieme come ha sempre voluto: Michael per\u00f2 rifiuta, perch\u00e9 non vuole approfittare di un momento di debolezza dell'amico.\nBrian decide di giocare con Michael una partita di bowling in onore di Jack, al termine della quale si ferma in una strada deserta di Pittsburgh e lancia nel vuoto la palla del padre.\nThe King of Babylon.\nTrama.\nAl Babylon c'\u00e8 l'evento dell'anno: l'elezione del \"Re del Babylon\", con premio di 100 dollari e un viaggio alle Bahamas.\nI ragazzi prendono in giro Michael perch\u00e9 sicuramente non verr\u00e0, ironizzando sulla vita da pensionato che conduce con David: il dottore, venuto a sapere di queste voci dal compagno, decide di andare.\nVedendo uomini ritoccati che si spogliano nudi davanti al pubblico, David li giudica troppo superficiali perch\u00e9 non accettano che l'et\u00e0 passa per tutti: Brian gli rinfaccia che parla cos\u00ec solo perch\u00e9 non \u00e8 pi\u00f9 giovane e, per farsi bello davanti a lui, sembra volersi iscrivere al concorso.\nIn realt\u00e0, Brian ha iscritto David per metterlo in imbarazzo davanti a tutti: il dottore accetta la sfida e, superata qualche esitazione iniziale, riscuote grande successo.\nEmmett incontra Brent, un ragazzo con cui ha un'immediata affinit\u00e0. I due sono talmente presi da fare addirittura progetti a lungo termine; la bella favola per\u00f2 non dura perch\u00e9, poco dopo, Brent confessa a Emmett di aver appena conosciuto un altro ragazzo \"perfetto\".\nTed continua ad aver paura che Blake possa ricascare nel tunnel della droga, anche perch\u00e9 i suoi amici non l'hanno ancora accettato nel gruppo: Blake non vuole essere l'oggetto della discordia tra loro, ma Ted lo rassicura dichiarandosi disposto anche ad andare contro il loro parere.\nPer tutta la sera Blake viene infastidito dal suo vecchio spacciatore, il quale tentava di vendergli delle pasticche, che lui rifiuta perch\u00e9 ha realmente intenzione di cambiare vita.\nJustin \u00e8 triste perch\u00e9 Brian lo tratta come una ruota di scorta, da usare solo se con altri uomini va male: la conduttrice della serata, la drag queen Sheba, vede il ragazzo triste e lo convince a iscriversi allo spogliarello per far ingelosire il suo amato.\nL'esibizione di Justin \u00e8 molto apprezzata dal pubblico e a vincere il titolo di Re del Babylon, probabilmente grazie anche a qualche trucco di Sheba, \u00e8 proprio lui: galvanizzato dallo scalpore che ha sollevato presso il pubblico, il giovane porta via addirittura un uomo a Brian.\nVic si trova nei bagni del centro commerciale, quando viene adescato da un uomo: costui \u00e8 un poliziotto in incognito che lo arresta con l'accusa di atti osceni in luogo pubblico.\nDebbie sveglia Melanie, avendo bisogno di un avvocato, e le due si presentano al comando, ma \u00e8 stata fissata una cauzione di dollari: Melanie si sorprende che sia cos\u00ec alta per un primo reato, e Debbie \u00e8 costretta a rivelarle che Vic ha un mai rivelato precedente per possesso di droga.\nDebbie preme sul sergente affinch\u00e9 Vic possa prendere le sue pillole, ma non ottiene nulla perch\u00e9 \u00e8 vietato avere contati con chi \u00e8 stato arrestato da poco.\nDebbie si precipita al Babylon per chiedere aiuto ai ragazzi: Blake si rivolge allo spacciatore per avere i soldi della cauzione e finalmente si guadagna il rispetto del gruppo.\nIl mattino dopo Justin si vanta con Brian di aver detto alla sua conquista di poterlo rincontrare solo nei suoi sogni, esattamente come aveva fatto con lui la loro prima volta.\nRunning to Stand Still.\nTrama.\nVic deve andare a processo per quanto accaduto nel centro commerciale, ma Debbie e Michael non ritengono che nel suo stato di salute sia in grado di affrontarlo: Melanie gli prospetta la possibilit\u00e0 di dichiararsi colpevole e cavarsela con una multa, anche se ci\u00f2 implicherebbe un precedente sulla fedina penale.\nEmmett racconta a Vic di un professore del suo paese d'origine che, ingiustamente accusato di aver molestato uno studente, decise di ritirarsi e vivere il resto della sua vita nella vergogna anzich\u00e9 combattere per ottenere giustizia.\nIn aula Vic non riconosce il verbale steso dal poliziotto che lo ha arrestato, avendo costui riportato molti dettagli non veri, e decide, tra lo stupore dei suoi cari, di dichiararsi non colpevole.\nMelanie riesce a dimostrare al procuratore che negli anni lo stesso agente ha mistificato numerosi verbali di arresto di omosessuali: Vic viene cos\u00ec assolto con formula piena.\nBlake non riesce a trovare lavoro perch\u00e9 non ha referenze e soprattutto per il suo passato da tossicodipendente: Ted riesce a farlo inserire nello studio di Melanie come lavoratore precario, avendo aiutato Vic con il denaro della cauzione.\nBlake torna a casa felice dal primo giorno, ma Ted trova uno spinello nella tasca della giacca.\nBrian viene nominato miglior pubblicitario dell'anno: Adam Lyons, colui che gli ha consegnato il premio, gli consiglia di candidarsi per un posto che si \u00e8 liberato nella sua agenzia di New York, considerandolo troppo talentuoso per restare a Pittsburgh.\nBrian \u00e8 convito di avere il lavoro assicurato, data la promessa di Lyons di raccomandarlo, e comincia a dire a tutti che parte: Justin non la prende benissimo, ma Brian gli chiede di dimenticarlo perch\u00e9 sar\u00e0 senz'altro in grado di cavarsela da solo.\nQuesto non basta a tranquillizzare il ragazzo: Michael lo rassicura, constatando che Brian preferirebbe essere il numero uno in una piccola citt\u00e0 come Pittsburgh piuttosto che uno dei tanti a New York.\nDavid \u00e8 costretto a partire seduta stante per Portland perch\u00e9 il figlio si sta ribellando alla separazione di sua madre con l'attuale compagno.\nUna volta tornato, David annuncia a Michael che ha intenzione di trasferirsi a Portland, ma non vuole rinunciare a lui e gli propone di trasferirsi nell'Oregon.\nLyons telefona a Brian per informarlo che non ha ottenuto il posto, poich\u00e9 l'agenzia ha preferito promuore un interno: l'uomo decide di non dire niente a nessuno e anzi esorta Michael a partire con David.\nDurante la cena per festeggiare la vittoria di Vic, Michael accetta la proposta di David davanti a un Brian palesemente irritato dai continui commenti inconsapevoli dei suoi amici sulla sua partenza per New York.\nFull Circle.\nTrama.\n\u00c8 il trentesimo compleanno di Brian e i suoi amici hanno deciso di organizzargli un finto funerale perch\u00e9 adesso \u00e8 entrato ufficialmente nel regno dei \"gay defunti\": Brian non la prende molto bene e confessa che, non avendo ottenuto il posto a New York, non partir\u00e0.\nJustin non vuole andare al ballo della scuola di fine anno, trovandolo una pagliacciata appositamente organizzata per gli etero, ma Debbie e Jennifer lo esortano a vivere quella che comunque \u00e8 un'esperienza importante della sua vita: dopo il rifiuto di Brian di accompagnarlo, il ragazzo si rappacifica con Daphne e la invita ad andarci insieme.\nMichael viene estromesso dai preparativi per il viaggio a Portland, avendo David deciso come al solito di farsi carico di tutto: questo non gli va gi\u00f9 perch\u00e9 sembra quasi che il compagno abbia fretta di partire.\nTed scopre che da qualche giorno Blake non si presenta al lavoro e Melanie lo avverte che i soci dello studio stanno pensando di licenziarlo: i suoi sospetti sono confermati quando il ragazzo si presenta a casa la sera totalmente sotto l'effetto di droga e lo costringe a fare l'amore per tutta la notte.\nEmmett organizza una festa di addio a Michael in stile country nel loro appartamento: l'unico assente \u00e8 Brian, il quale ha deciso di festeggiare il trentesimo compleanno da solo nel suo loft.\nDurante il party Ted confessa a Blake di aver trovato lo spinello e lo pone di fronte a un ultimatum: se vuole continuare la loro relazione, si deve disintossicare.\nMichael litiga con David perch\u00e9 lo vuole costringere a rinunciare a tutto quello che ha a Pittsburgh e passa da Brian per vedere come mai non \u00e8 ancora arrivato: nel loft lo trova nel bel mezzo di un pericoloso gioco erotico, impiccato con una sciarpa bianca che aveva acquistato con Lindsay, e riesce a salvarlo prima che sia troppo tardi.\nIl giorno dopo David annuncia a Michael di partire per Portland e gli lascia il suo biglietto aereo perch\u00e9 deve essere lui a decidere se seguirlo o meno.\nBlake sembra aver accettato di farsi ricoverare in una clinica, ma successivamente Ted ed Emmett vengono a sapere che il ragazzo ha deciso di andarsene e ha chiesto di far avere a Ted il cd di opera che gli aveva regalato.\nBrian si presenta al ballo di Justin e i due danzano insieme, davanti a un Chris Hobbs fuori di s\u00e9 dall'ira per la provocazione: Brian lascia a Justin come regalo la sua sciarpa bianca.\nNel parcheggio della scuola, dopo essersi salutati, Brian sale sulla jeep e vede nello specchietto retrovisore Hobbs avvicinarsi alle spalle di Justin con una mazza da baseball: Brian non fa in tempo ad avvertirlo e Hobbs lo colpisce violentemente alla testa.\nMichael ha deciso di raggiungere David a bordo dell'aereo, ma mentre sta per imbarcarsi riceve la telefonata di Brian. Nella corsia di attesa dell'ospedale, Michael tenta di consolare Brian, devastato e in lacrime.\nBrian ricorda la sera in cui ha conosciuto Justin, quando loro tre correvano felici nello stesso corridoio di ospedale per la nascita di Gus."}
{"id": "3291616", "revid": "298229", "url": "https://it.wikipedia.org/wiki?curid=3291616", "title": "Silke Gladisch", "text": ""}
{"id": "3291618", "revid": "31886", "url": "https://it.wikipedia.org/wiki?curid=3291618", "title": "Episodi di Queer as Folk (seconda stagione)", "text": "La seconda stagione di \"Queer as Folk\" \u00e8 stata trasmessa sul canale statunitense Showtime dal 6 gennaio al 16 giugno 2002.\nHome Is Where the Ass Is.\nTrama.\n\u00c8 trascorso circa un mese dal suo trasferimento a Portland, quando Michael ritorna in visita a Pittsburgh per qualche giorno e racconta a Ted ed Emmett di come le cose con David vadano a gonfie vele.\nMichael \u00e8 deluso dal comportamento di Brian, il quale non ha mai risposto ai suoi messaggi e ha ripreso la sua solita vita dissoluta, senza interessarsi minimamente alle condizioni di Justin.\nIn realt\u00e0, Brian si reca ogni sera di nascosto in ospedale a trovarlo e Michael si accorge che sotto i vestiti porta ancora la sciarpa insanguinata di quella notte.\nJustin sta facendo ottimi progressi e il dottore decide di dimetterlo prima del previsto: il ragazzo non si \u00e8 ancora completamente ristabilito, tanto da spaventarsi per una macchia di sugo sul vestito di Debbie.\nJustin chiede a Daphne di portarlo a Liberty Avenue perch\u00e9 vuole incontrare Brian: qui ha problemi nei contatti fisici con la gente, ma barcollando riesce ad arrivare da Woody's dove trova Michael e Brian.\nNel loft Justin spiega a Brian che secondo i medici rischia di non poter pi\u00f9 disegnare, avendo la botta lesionato leggermente il sistema motorio: il ragazzo aggiunge che non rammenta nulla della notte dell'aggressione, essendosi i suoi ricordi fermati a quando lui aveva rifiutato il suo invito al ballo.\nAl processo Chris Hobbs patteggia e se la cava con i lavori sociali: la sentenza indigna la comunit\u00e0 gay perch\u00e9, secondo il giudice, Justin ha provocato Hobbs palesando il proprio stile di vita.\nBrian si vendica incollando il giudice al water del gabinetto nel quale costui si reca ogni volta che deve riflettere su una sentenza, spiegando poi a Michael che ha usato una formula chimica imparata a scuola.\nLindsay e Melanie chiedono a Emmett e Ted di accompagnarle al terzo matrimonio di Lynette, sorella di Lindsay, perch\u00e9 la famiglia Peterson non vuole che sia resa pubblica la loro relazione.\nMentre sta tenendo un discorso in onore della sposa, Lindsay riflette ad alta voce sull'ingiustizia che lei e Melanie non possano sposarsi bench\u00e9 si amino e le fa la proposta di matrimonio davanti a tutti.\nNonostante la rivelazione abbia compromesso la reputazione della sua famiglia, Lindsay non si pente di quello che ha fatto e comincia a pensare allo Stato in cui celebrare le nozze: Melanie per\u00f2 frena, in quanto non hanno bisogno di dimostrare il loro amore con un gesto che sarebbe soltanto simbolico e non legale.\nDi ritorno dal matrimonio, Emmett sorprende Michael con un altro uomo e pensa che si tratti di una semplice scappatella dovuta alla lontananza da David.\nIl giorno dopo Michael confessa a lui e a Ted di aver rotto con David perch\u00e9 non \u00e8 riuscito ad ambientarsi a Portland, ma non voleva ammettere di aver fatto uno sbaglio.\nJennifer chiede a Brian di farsi da parte perch\u00e9 ha rischiato di perdere suo figlio, anche se ha provato ad accettare il loro mondo: a Brian, che per la prima volta ha ammesso di tenere al ragazzo, non resta da far altro che andarsene.\nAll Better Now.\nTrama.\nDesideroso di dimenticare la rottura con David, Michael trascorre notti di divertimento sfrenato al Babylon: Debbie e gli amici lo spronano a rimettersi in carreggiata e trovarsi un lavoro.\nMichael si ripresenta al Big Q, dove apprende che il suo posto di direttore \u00e8 stato preso da Andrew: costui gli propone di assumere l'incarico di vice-caporeparto che ha ricoperto prima, anche se questo vorrebbe dire lavorare alle sue dipendenze.\nTutt'altro che allettato dall'idea, Michael valuta la possibilit\u00e0 di un'occupazione alternativa ed Emmett lo convince a buttarsi insieme a lui in una molto remunerativa attivit\u00e0 di camerieri a una festa privata.\nMichael ed Emmett rispondono all'annuncio, ma una volta sul posto scoprono che devono servire quasi completamente nudi un gruppo di anziani gay che si divertono a palpeggiarli.\nMichael non vuole pi\u00f9 farsi umiliare, cos\u00ec accetta la proposta di Andrew: quest'ultimo per\u00f2 approfitta del suo ritorno per sottoporlo a massacranti orari di lavoro.\nTed viene licenziato perch\u00e9 il suo capo, il signor Wertshafter, lo ha sorpreso mentre stava navigando su un sito porno gay.\nTed si sente discriminato perch\u00e9 i suoi colleghi fanno la stessa cosa, ma Wertshafter li tollera perch\u00e9 sono etero: la legge non lo tutela in nessun modo.\nA Ted non resta altro da fare che presentarsi nell'ufficio di Wertshafter e implorarlo di riavere il lavoro, in quanto si \u00e8 trattata di una semplice sbandata dopo nove anni di onorato servizio.\nWertshafter non ha intenzione di riassumerlo e gli consiglia, non avendo mai visto in lui la scintilla di passione per la ragioneria, di trovare lavoro in un altro campo.\nJustin ha un incubo in cui bussa alla porta del loft di Brian, ma ad aprirgli \u00e8 Chris Hobbs che lo trascina dentro.\nJennifer \u00e8 molto preoccupata perch\u00e9 il figlio \u00e8 diventato aggressivo e non si fa toccare da nessuno: Justin scopre che sua madre ha proibito a Brian di rivederlo e l'aggredisce.\nLa donna si presenta da Brian e gli chiede di dimenticare il loro accordo, riprendendo Justin con lui e aiutandolo a tornare il ragazzo solare che era prima.\nNemmeno Brian sembra riuscire a scalfire il muro di Justin con il mondo esterno, cos\u00ec si rivolge a uno psicologo che gli consiglia di far rivivere al ragazzo la notte dell'aggressione per aiutarlo a ricordare.\nCon l'aiuto di Daphne, Brian inscena il ballo della scuola: quando per\u00f2 lo porta al sottopassaggio in cui \u00e8 avvenuto l'incidente, Justin dice di non ricordare nulla.\nGus festeggia il suo primo compleanno: Lindsay ha allestito una festa in giardino e dice a Melanie di aver capito quanto sia stata stupida la sua idea riguardo al matrimonio.\nAlla festa viene regalata a Gus una piccola mazza da baseball: Justin ha un flash e ricorda il momento in cui Hobbs lo ha colpito, quindi pu\u00f2 finalmente mettere insieme tutte le tessere del puzzle.\nMichael sfoga il proprio disagio con sua madre, sentendo di aver perso tempo ed essere rimasto indietro: Debbie cerca di infondergli fiducia, in quanto prima o poi trover\u00e0 la sua strada.\nDopo la festa, mentre Justin e Brian tornano a fare l'amore, Melanie chiede a Lindsay di sposarla.\nHypocrisy, Don't Do It.\nTrama.\nI ragazzi si appassionano a \"Gay as Blazes\", una serie TV molto apprezzata perch\u00e9 si allontana dagli stereotipi volgari che circolano sui gay: i due protagonisti, Bobby e Bruce, sono infatti una coppia interessata a valori molto pi\u00f9 edificanti rispetto al sesso.\nL'unico a cui \"Gay as Blazes\" non piace \u00e8 Brian, il quale non cerca l'approvazione degli etero e quindi non si riconosce nel ritratto illibato che il telefilm vuole mostrare.\nEmmett viene assunto come domestico da Blaine e Blair, una coppia gay che sembra identica in tutto e per tutto a quella di \"Gay as Blazes\", ma si ritrova coinvolto in un \"m\u00e9nage \u00e0 trois\" con i due uomini e si sente in colpa perch\u00e9 crede di aver rovinato il loro rapporto.\nEmmett rimane perplesso quando scopre che Blaine e Blair sono perfettamente consapevoli del reciproco tradimento, tanto da essersi comportati in questo modo con tutti i precedenti domestici: Emmett decide di rassegnare le dimissioni e d\u00e0 ragione a Brian quando diceva di dubitare delle apparenze.\nLindsay e Melanie sono entrate nel consiglio direttivo del Centro Gay e Lesbiche, dove sono riuscite a far ottenere a Brian il riconoscimento di \"Eroe gay dell'anno\" per aver salvato Justin: Brian non vuole ritirare il premio, ma Lindsay lo costringe per una volta a mettere da parte l'orgoglio e intervenire.\nHoward Bellweather, esponente di spicco della comunit\u00e0 gay locale, pubblica sul giornale \"Out\" un articolo in cui afferma che Brian Kinney non deve essere premiato perch\u00e9, secondo lui, \u00e8 un pedofilio promiscuo che ha sedotto un minorenne.\nTannis e Phillip, i responsabili del Centro, hanno paura che la premiazione di una persona immorale come Brian possa indurre gli sponsor a togliere fondi: per questo motivo chiedono a Lindsay e Melanie di convincerlo a rinunciare al premio.\nMichael soffre l'allontanamento da Brian e lo invita ad andare insieme al Comicon, un raduno di appassionati di fumetti, come ai vecchi tempi: Michael resta deluso quando Brian non si presenta, essendosi dimenticato dell'impegno preso.\nMichael va insieme a Ted a una festa privata \"BB\" ovvero di body builders, suggeritagli da Debbie e Vic: in realt\u00e0 si tratta di un'orgia non di \"Body Builders\" ma \"BareBack\" ovvero senza l'uso dei preservativi, dove scoprono con sconcerto che tra i partecipanti c'\u00e8 il moralista Bellweather, che quindi risulta non essere cos\u00ec integerrimo, specie in considerazione dell'articolo moralista che ha scritto su Brian.\nBrian si ostina a volere il riconoscimento, cos\u00ec Lindsay e Melanie avvertono Tannis e Phillip che l'uomo potrebbe intentare un'azione legale contro il Centro.\nAlla serata Bellweather viene premiato come sostenitore della causa gay, Ted, dopo una breve esitazione, si alza comunque ad applaudirlo e spiega ad Emmet che non crede pi\u00f9 in lui, ma che continua a credere negli ideali che comunque contribuisce a divulgare. Quando viene annunciato Brian, costui non \u00e8 presente perch\u00e9 ha preferito raggiungere Michael al Comicon.\nI ragazzi sono comunque contenti perch\u00e9 Brian, con la sua assenza, ha dato un'importante lezione a tutti sui veri significati di moralit\u00e0 e ipocrisia.\nPride.\nTrama.\nPittsburgh si prepara all'annuale sfilata del Gay Pride.\nCome ogni anno Emmett sfiler\u00e0 assieme a Godiva, un'anziana draq queen malata di AIDS, che \u00e8 molto importante per lui perch\u00e9 \u00e8 stata la prima persona che ha conosciuto quando si \u00e8 trasferito dal Sud.\nMichael invece non \u00e8 mai intervenuto perch\u00e9 lo imbarazza sfilare insieme a sua madre nel corteo delle \"madri orgogliose\", ma quest'anno ha deciso di fare un'eccezione per accontentarla: quando per\u00f2 i colleghi del Big Q parlano di andare ad assistere al corteo, Michael cambia idea perch\u00e9 non vuole farsi vedere.\nClayton Poole, il nuovo cliente di Brian, gli affida la campagna pubblicitaria della sua omonima bibita per risollevarne le vendite: assaggiandola capisce che il suo insuccesso \u00e8 dovuto al gusto amaro, cos\u00ec gli viene l'idea di stravolgere il brand e farla diventare una bevanda in voga presso il target gay.\nEmmett \u00e8 in crisi quando apprende da Vic che Godiva \u00e8 morta e non vuole andare al Pride: Justin lo accompagna nella clinica dove la drag queen era ricoverata, ma qui incontra Chris Hobbs che sta prestando servizio sociale e ne rimane scioccato, tanto che anche lui vuole disertare il Pride.\nA Ted non sembra vero di avere un corteggiatore: \u00e8 Troy, un ragazzo carino, con cui ha un intenso rapporto sessuale.\nPeccato che in seguito Ted scopra che Troy lo ha sedotto soltanto per una buona azione nei confronti dei \"senza speranza\" come lui: questo lo fa scontrare ancora una volta con i limiti del suo aspetto fisico.\nIn citt\u00e0 arriva Leda, l'ex fidanzata di Melanie, che nota con rammarico come si sia trasformata da giovane alla ricerca dell'avventura in una tranquilla e noiosa madre di famiglia: Lindsay non gradisce molto la presenza di Leda, temendo che Melanie possa provare di nuovo desiderio verso di lei.\nLeda convince Melanie a resuscitare la \"vecchia puttana\", la motocicletta protagonista dei loro trascorsi giovanili, con la quale le propone di sfilare al Pride: a Lindsay questa cosa non va gi\u00f9 perch\u00e9 loro due dovevano partecipare al corteo per il matrimonio gay, ma Leda riesce a farle capire che ogni tanto la compagna ha bisogno di sfogarsi facendo qualcosa che le piace.\nEmmett traveste Michael da Godiva per onorarne la memoria e al tempo stesso permettergli di mascherarsi; nel frattempo, Lindsay lascia Gus a Brian e sale a bordo della motocicletta di Melanie, lasciandosi andare come le aveva suggerito Leda.\nBrian convince Justin a partecipare al suo primo Pride, sfilando insieme a sua madre: analogamente fa Michael con Debbie, non prima per\u00f2 di aver raggiunto i suoi colleghi e baciato Andrew sulla bocca.\nPoole non \u00e8 affatto contento del lavoro di Brian, essendo un omofobo che non pu\u00f2 sopportare le modifiche da lui apportate, ma Brian gli fa notare che ha rispettato i loro accordi perch\u00e9 le vendite della bibita si sono incrementate e riesce perfino a convincerlo a devolvere quel che gli doveva in favore della causa gay.\nLa sera, dopo la sfilata, tutti i partecipanti al Pride ballano per le strade di Liberty Avenue.\n...Wherever That Dream May Lead You.\nTrama.\nJustin comincia a frequentare l'Accademia, ma alla prima lezione non riesce a disegnare perch\u00e9 avverte dei forti tremori alla mano destra.\nL'insegnante discute della faccenda con il preside, il quale consiglia al ragazzo di rinunciare perch\u00e9 il programma di studi \u00e8 troppo duro per lui: Justin accetta il consiglio e abbandona il college.\nBrian rimane affascinato da un computer che un collega del reparto artistico utilizza per disegnare e ne compra uno identico a Justin, ma il giovane dice di aver perso ogni interesse per l'arte.\nL'unica sua occupazione rimane il lavoro alla tavola calda: qui per\u00f2 ha una discussione con Debbie perch\u00e9, dopo aver rovesciato il caff\u00e8 bollente, le ha risposto male.\nLindsay porta Justin alla mostra della pittrice Adrienne Bennett, una donna disabile che ha perso l'uso delle gambe e di una mano in un incidente stradale: Adrienne racconta che dipingere l'ha aiutata a non perdere la voglia di combattere ed esorta Justin a seguire la sua passione.\nTornato nel loft, Justin prende subito confidenza con il computer e ritrae Brian che mangia un frutto a letto.\nTed \u00e8 in profonda crisi e trascorre le sue giornate chiuso in casa a masturbarsi davanti a una carrellata di film porno: Emmett invoca l'aiuto degli amici e Brian procura a Ted un lavoro come contabile nella sua azienda.\nTed si accorge che nella Ryder si ritrova a svolgere le stesse identiche mansioni di quando lavorava per Wertshafter: all'uomo viene l'idea di licenziarsi e aprire un sito web porno.\nMichael continua a manifestare disagio perch\u00e9 non si sente realizzato: il lavoro al Big Q \u00e8 sempre pi\u00f9 intollerabile, soprattutto per il sadismo di Andrew che continua a rimproverargli ogni suo errore.\nCome se non bastasse, Michael scopre che il suo negozio di fumetti preferito sta per chiudere: Buzzy, il proprietario, ha infatti deciso di trasferirsi in Florida perch\u00e9 non \u00e8 pi\u00f9 in grado di pagare l'ipoteca del locale.\nMichael raggiunge il limite della sopportazione quando Andrew pretende che, in qualit\u00e0 di ultimo arrivato, indossi un costume da clown per la giornata delle famiglie.\nTerribilmente umiliato, anche perch\u00e9 \u00e8 stato visto da Lindsay e Melanie, Michael decide di licenziarsi e bacia sulla bocca Andrew, facendogli chiaramente capire che era lui la drag queen del Pride.\nMichael decide di subentrare a Buzzy nella gestione del negozio di fumetti, cos\u00ec mette all'asta su Internet il raro numero uno di Capitan Astro che Brian gli aveva regalato al trentesimo compleanno.\nEd \u00e8 proprio Brian che lo aiuta a venderlo a $10.000, con i quali Michael pu\u00f2 alzare la serranda del negozio e dire di aver finalmente realizzato il suo sogno.\nMixed Blessings.\nTrama.\nJustin presenta una cartella di lavori realizzati al computer al preside dell'Accademia che lo riammette ai corsi: a casa di Debbie tutti si complimentano con lui, ma scommettono di nascosto sulla fine della sua relazione con Brian perch\u00e9 sono convinti che non durer\u00e0.\nLindsay chiede a Melanie di andarsene perch\u00e9 si \u00e8 offesa per i continui discorsi sessuali dei ragazzi, dicendo alla compagna che disprezza chi si prostituisce per guadagnare.\nMelanie decide di confessarle che da giovane ha posato per \"Oui\", una rivista porno lesbica, perch\u00e9 dopo il suo outing suo padre le tagli\u00f2 i viveri.\nInizialmente Lindsay resta schifata, ma poi Melanie la sorprende mentre si sta masturbando guardando le sue fotografie sulla rivista.\nJustin trova Brian che sta copulando con un ragazzo appena incontrato al supermercato e si interroga sul suo comportamento, ma senza volerlo Michael gli dice che Brian lo ha preso con s\u00e9 perch\u00e9 mosso da compassione per il suo incidente.\nJustin chiede a Debbie di ospitarlo nuovamente da lei: la donna va a parlare con Brian e gli rivela di aver capito che il ragazzo ha fatto breccia nel suo cuore, ma non vuole ammettere di amarlo.\nSulla pista del Babylon Brian e Justin hanno un chiarimento: Brian mette in chiaro che quando va a letto con altri ragazzi sta facendo esattamente quello che vuole, cos\u00ec come quando ritorna a casa da Justin, sta continuando a fare ci\u00f2 che vuole. Justin capisce che Brian a modo suo tiene a lui e che deve andargli incontro in qualche modo se vuole continuare a stare con lui, quindi dice a Brian che anche lui vuole delle cose: sono liberi di andare con chi vogliono ma le loro storie devono chiudersi la sera stessa, rientrando a casa per le tre del mattino al massimo e non devono baciare nessuno sulla bocca; Brian con un bacio accetta le condizioni di Justin.\nTed apre il suo sito web porno, chiamato \"sega al lavoro\", ma fronteggia subito i primi problemi: si ritrova infatti senza intrattenitore perch\u00e9 si \u00e8 licenziato a causa della misera paga.\nTed ed Emmett incontrano Zack O'Toll in palestra e gli chiedono, siccome si ricorda ancora di loro, di masturbarsi davanti alla telecamera: all'ultimo momento per\u00f2 il divo \u00e8 costretto a disdire perch\u00e9 impegnato nelle riprese della scena madre di un film.\nDovendo mandare avanti il programma, Ted costringe Emmett a sostituire O'Tool: il ragazzo si rivela molto bravo, tanto da aumentare notevolmente il numero di contatti del sito.\nTed comincia a pompare Emmett, facendolo sentire una star del porno, tanto da trovargli persino un nome d'arte: Fetch Dixon.\nMichael sta sistemando il negozio quando entra il suo primo cliente: \u00e8 Ben Bruckner, un professore universitario che sta cercando dei fumetti in cui vengono trattati temi legati all'omosessualit\u00e0.\nBen rimane colpito dalla competenza di Michael nel parlare di fumetti e gli propone di tenere una lezione in universit\u00e0: lui decide di accettare, ma ha un ripensamento quando sente degli studenti sparlare di lui in corridoio perch\u00e9 non \u00e8 acculturato.\nBen convince Michael a non vergognarsi e a tenere la conferenza: inizialmente \u00e8 molto impacciato, ma poi si scioglie raccontando di come \u00e8 nata la sua passione per i fumetti e del perch\u00e9 li ha sempre amati.\nBen invita Michael a casa sua per regalargli una copia del suo unico romanzo, con una dedica firmata per lui: i due iniziano a baciarsi, ma Ben lo ferma perch\u00e9 gli deve confessare di essere sieropositivo.\nThe Leper (Hath the Baby Not Eyes).\nTrama.\nBen si ripresenta in negozio perch\u00e9 vuole chiedere a Michael un appuntamento, apprezzando il fatto che non sia scappato come avrebbero fatto in molti di fronte alla confessione della sua sieropositivit\u00e0.\nDopo essersi baciati nel parco, Ben chiede a Michael di andare a ballare al Babylon: qui Michael lo presenta ai suoi amici, con Ted che dice agli altri di sapere la verit\u00e0 su Ben perch\u00e9 ha letto il suo libro.\nIl giorno dopo alla tavola calda i ragazzi mettono Michael in guardia dai rischi che corre nel frequentare un sieropositivo: Debbie si intromette nel discorso e li rimprovera perch\u00e9 non dovrebbero parlare cos\u00ec di chi \u00e8 stato meno fortunato di loro, ma cambia completamente atteggiamento quando Michael le dice che la faccenda riguarda proprio lui.\nMichael assiste a una discussione tra sua madre e Vic, alterandosi per il modo in cui Debbie ha trattato lo zio perch\u00e9 gli ha detto che non vuole che Michael faccia la sua stessa fine.\nSuccessivamente Debbie fa pace con Vic, ma le sue preoccupazioni permangono: il fratello le spiega che, nell'eventualit\u00e0 in cui accada ci\u00f2 che lei teme, dovranno affrontarlo e andare avanti.\nEmmett \u00e8 ormai una celebrit\u00e0, tanto da avere numerose schiere di ammiratori: Ted \u00e8 per\u00f2 molto apprensivo e lo costringe a una vita tranquilla per essere in forze in vista delle sue performance.\nBrian fa capire a Emmett che non si deve far trattare da Ted come se fosse un servo, ma pu\u00f2 sfruttare la situazione a proprio vantaggio: Emmett comincia cos\u00ec a comportarsi da divo e avanza pretese che per Ted non sono sostenibili, il che porta a una brusca interruzione del proprio rapporto di lavoro.\nLindsay si accorge che difficilmente lei e Melanie potranno sostenere le spese per il matrimonio, cos\u00ec le viene l'idea di rivolgersi ai suoi genitori per ottenere un prestito.\nI Peterson non riconoscono la loro unione e non intendono sborsare un centesimo: Lindsay non la prende bene perch\u00e9 hanno finanziato i tre matrimoni di Lynette, mentre per il suo non vogliono fare la loro parte.\nLindsay decide di invitare i genitori a un brunch per dimostrare loro che anche due lesbiche conoscono le regole dell'etichetta, ma all'ultimo momento i Peterson disdicono perch\u00e9 il padre di Lindsay ha preso il colpo della strega.\nMelanie intuisce che si tratta di una scusa e accerta la verit\u00e0 nel momento in cui, passando a casa loro, li trova pronti per andare a un doppio misto di tennis.\nLa festa a casa di Lindsay va fuori controllo perch\u00e9 Brian ha versato una bustina di extasy nel punch: peccato che i Peterson abbiano cambiato idea e, vedendo il party selvaggio, rimangono indignati.\nLindsay ha per\u00f2 riflettuto sulle parole di Brian e, non cercando pi\u00f9 la loro approvazione, dice ai genitori di tenersi pure i loro soldi.\nMentre Emmett scopre che Ted ha accontentato le sue richieste, allestendogli lo studio esattamente come desiderava, Michael rimane scioccato nel vedere l'armadietto del bagno di Ben pieno di medicinali e gli confessa di non riuscire a fare sesso con lui. Ben gli dice di apprezzare la sua sincerit\u00e0, specialmente adesso che non sono ancora troppo coinvolti in questa relazione e lo lascia andare.\nLove for Sale.\nTrama.\nEmmett riceve molti regali dai fan, tra cui un bellissimo braccialetto d'oro che decide di indossare, nonostante il parere contrario di Ted.\nMentre si trova in centro a girare per vetrine, una limousine si ferma davanti a Emmett e lo chauffeur lo invita a salire per raggiungere il suo padrone che \u00e8 lo stesso ad avergli donato il braccialetto.\nEmmett scopre che il suo ammiratore segreto \u00e8 George Schickel, un anziano ricco che ha fatto fortuna nei sottaceti, il quale lo ha fatto venire per consumare un rapporto a pagamento: Emmett gli restituisce il braccialetto e se ne va molto contrariato dalla proposta indecente.\nGeorge rintraccia Emmett e si presenta nel suo appartamento per scusarsi e invitarlo a cena: tra i due sembra nascere una strana affinit\u00e0, avendo entrambi un punto in comune in un passato difficile che hanno dovuto vivere.\nMichael ha lasciato Ben, ma il suo ricordo continua a tormentarlo e cos\u00ec decide di andare alla ricerca di un nuovo fidanzato utilizzando un sistema di annunci su segreteria telefonica: gli uomini che gli capitano non sono per\u00f2 soddisfacenti, poich\u00e9 hanno tutti mentito nel descriversi.\nMichael opta per un sito web di incontri, dove \u00e8 possibile realizzare un video di presentazione per evitare sorprese, ma il video registrato dal gestore del sito \u00e8 un vero disastro, cos\u00ec Brian lo aiuta a costruire un profilo hot che possa attirare numerose prede.\nIn effetti Michael ha gi\u00e0 un contatto molto promettente, un ragazzo muscoloso di nome Adam, che per\u00f2 si rivela essere una persona completamente ossessionata dalla forma fisica e dagli interventi chirurgici.\nCome ultima chance Michael d\u00e0 ascolto a sua madre e si rivolge alla sua amica Ida Pearlestein, un travestito che fissa appuntamenti tra gay: Michael racconta a Ida come dovrebbe essere il suo ragazzo ideale, ma la sua descrizione combacia perfettamente con quella di Ben.\nQuando Michael entra nel ristorante dove ha appuntamento al buio con il ragazzo suggeritogli da Ida Pearlestein, incontra Ben seduto da solo ad un tavolo e subito pensa che Ida gli abbia fissato un appuntamento proprio con lui, ma quando si avvicina a Ben quest'ultimo, dopo un momento di smarrimento, gli spiega che si trova l\u00ec perch\u00e9 deve vedere un'altra persona.\nDaphne ha organizzato una festa, ma Justin non ci vuole andare perch\u00e9 preferisce stare con Brian: Jennifer e lo stesso Brian lo esortano a frequentare i suoi coetanei perch\u00e9 \u00e8 giusto che si goda la sua giovent\u00f9.\nAlla festa Justin si sente un pesce fuor d'acqua in mezzo agli etero, ma il divertimento arriva quando conosce Eric, un ragazzo gay vergine con il quale ha un rapporto sessuale nella stanza di Daphne.\nPer Justin si \u00e8 trattata di una semplice scopata, ma non per Eric che cerca un po' di calore umano alla fine dell'amplesso. Justin, alle prese con i sensi di colpa, lo bacia anche sulla bocca, ma quando il ragazzo entra al Liberty Diner il giorno dopo per confessargli di essersi innamorato di lui, Justin lo respinge in malo modo, dandogli del povero illuso che non capisce nulla dell'amore, proprio come Brian fece con lui.\nAccentuate the Positive.\nTrama.\nMichael non riesce a dimenticare Ben, nonostante gli amici abbiano cercato di dissuaderlo dal frequentare un sieropositivo, e gli chiede di riprovarci: Ben per\u00f2 non \u00e8 altrettanto convinto, avendolo visto insicuro nell'approcciarsi a lui per via del suo problema.\nMichael riesce a ottenere un appuntamento con Ben e lo porta da Woody's: la serata non sembra andare per il verso giusto, con Ben che sta per andarsene, ma Michael sale sul palco e gli dedica una canzone.\nFelice per essersi rimesso con Ben, Michael lo porta a cena da sua madre: Debbie non reagisce bene nel vederli ancora insieme e gli pone continue domande circa il suo stato di salute.\nQuesta volta Michael non ha intenzione di fermarsi e, superata ogni paura, ha il suo primo rapporto completo con lui.\nDa quando ha aperto il sito web, la vita sociale di Ted \u00e8 notevolemente cresciuta: la sua ultima conquista \u00e8 Thor, un bel ragazzo biondo, con il quale concorda un appuntamento.\nTed si sente uno straccio per il troppo lavoro e teme di non arrivare in forze alla serata con Thor: Emmett allora gli presta una confezione di viagra, ma sottovaluta il fatto che si trattava di compresse per persone anziane.\nThor \u00e8 costretto a disdire per un problema con la sua cagnetta e Ted si ritrova con una gigantesca erezione: il medico gli spiega che soffre di priapismo e non \u00e8 in grado di sapere quando l'effetto svanir\u00e0.\nAl Babylon Ted incontra Thor e, proprio mentre stanno amoreggiando, il pene si sgonfia.\nBrian viene costretto dalla sorella Claire a prendersi cura di sua madre Joanie, la quale si sta lasciando andare da quando \u00e8 rimasta vedova. Brian accompagna Joanie in chiesa, dove fa la conoscenza del reverendo Butterfield, che le \u00e8 stato molto vicino durante il lutto: Brian ricorda di aver visto il prete nella darkroom del Babylon e di averci fatto addirittura sesso qualche sera prima, accanto a Justin che invece scopava un altro ragazzo.\nJoanie si presenta a sorpresa nel loft di Brian per portargli una torta come segno di ringraziamento, ma vede Justin semi nudo e capisce cos\u00ec che il figlio \u00e8 gay: la donna se ne va sconvolta e mentre aspetta il montacarichi per scendere gi\u00f9 Brian la raggiunge e cerca di avere un dialogo con lei ma riesce solo ad irritarla di pi\u00f9 perch\u00e9 Brian confessa che era l'unica della famiglia a non saperlo, e lei lo saluta profondamente amareggiata e dicendo che pregher\u00e0 per lui affinch\u00e9 non finisca all'inferno.\nBrian va a parlare con il reverendo Butterfield, confidandogli le parole che gli ha rivolto sua madre e sottolineando l'ipocrisia che il prete ha tra ci\u00f2 che professa dal pulpito nei suoi sermoni e ci\u00f2 che poi fa e gli dice che ha intenzione di riferire alla madre la verit\u00e0 su di lui, ma alla fine decide di salvare le apparenze perch\u00e9 si rende conto che comunque il reverendo \u00e8 stato molto importante per la madre, specialmente dopo la morte del marito. Il prete si presenta al Babylon per ringraziare Brian di aver mantenuto il segreto.\nPriorities, Please!\nTrama.\nLindsay e Melanie non riescono a mettersi d'accordo riguardo al men\u00f9 da scegliere per il ricevimento nuziale: Lindsay vuole qualcosa di costoso e sofisticato, mentre Melanie preferisce andare al risparmio.\nInoltre, la madre di Lindsay non intende che la figlia indossi l'abito nuziale che la defunta nonna Fey aveva lasciato per la nipote, in quanto non approverebbe mai il suo matrimonio con una donna.\nLindsay e Melanie si intrufolano nella soffitta di casa Peterson per prendere il vestito, ma aprendo il baule non lo trovano: in compenso ci sono molte lettere che Fey ha ricevuto da una certa Vera durante la seconda guerra mondiale.\nLeggendole, scoprono che Fey e Vera hanno avuto una relazione omosessuale durante la guerra, salvo poi tornare dai loro mariti una volta concluso il conflitto, a causa soprattutto della condizione femminile dell'epoca.\nTornate a casa, Lindsay e Melanie aprono un'ultima lettera, pi\u00f9 recente, nella quale Vera dice di essere ancora innamorata di Fey e rimpiange di non aver avuto il coraggio di confidarle i propri sentimenti.\nLindsay e Melanie decidono di mettere da parte tutte le discussioni e di vivere al massimo il loro matrimonio, onorando la memoria di Fey e Vera.\nLa relazione tra Emmett e George sembra essere una cosa seria: i due copulano ed Emmett sembra stranamente apprezzare la compagnia di un uomo anziano, tanto da portarlo addirittura al Babylon per presentarlo ai suoi amici.\nEmmett trova nella corrispondenza di George un invito per la prima a teatro, ma scopre che l'uomo non ci va pi\u00f9 da quando ha fatto coming out per soggezione nei confronti dell'ex moglie Virginia.\nEmmett convince George ad andare insieme e sul posto incontrano Ted: Emmett conosce Virginia e la deride, sottolineando il fatto che una checca isterica come lui \u00e8 capace di rendere George pi\u00f9 felice di quanto abbia fatto lei in molti anni.\nDopo lo spettacolo, mentre sono in limousine, Emmett si scusa con George per quello che ha fatto: il miliardario \u00e8 per\u00f2 felice perch\u00e9 grazie a lui ha ritrovato il coraggio di farsi vedere in societ\u00e0 e lo vuole al suo fianco anche alle prossime prime.\nMichael \u00e8 in negozio a leggere l'ultimo numero di Capitan Astro, quando apprende con grande delusione che il suo supereroe preferito \u00e8 morto.\nDebbie apre il cassonetto della spazzatura e trova il cadavere di un ragazzo, avvertendo immediatamente la polizia: la donna rimane sconvolta dai metodi del detective Horvath, il quale mostra un atteggiamento omofobo nel liquidare il caso come normale amministrazione per un gay che va a letto con uno sconosciuto.\nA deludere Debbie \u00e8 soprattutto l'atteggiamento dei ragazzi, ai quali non sembra importare che un loro coetaneo sia morto, mentre Michael trova pi\u00f9 urgente piangere la scomparsa di Capitan Astro.\nL'unico a prendere sul serio la cosa \u00e8 Justin: il giovane comincia a riflettere sullo stile di vita che lui e Brian stanno conducendo, essendo stati finora molto fortunati a non incontrare malintenzionati.\nLa sera al Babylon, Michael parla del suo dispiacere per Capitan Astro con Ben e i due gli dedicano un minuto di silenzio, mentre Justin cerca invano di dissuadere Brian dall'andare con l'ennesimo sconosciuto.\nThe Wedding.\nTrama.\nLindsay e Melanie stanno festeggiando l'addio al nubilato: Leda regala loro la consultazione gratuita di una chiromante, la quale predice che il giorno scelto per sposarsi \u00e8 una data funesta e che dovrebbero cambiarla.\nIn effetti, ogni cosa sembra andare per il verso sbagliato: il ristorante del catering \u00e8 stato chiuso per salmonella, la gioielleria ha perso le fedi nuziali e la tintoria ha rovinato il vestito di Lindsay.\nBrian vince un viaggio a Miami, dove parteciper\u00e0 al rinomatissimo White Party, e preferisce andarci piuttosto che assistere al matrimonio delle amiche: avendo due biglietti propone a Justin di accompagnarlo e il ragazzo accetta entusiasta.\nVic subisce la revoca della pensione di invalidit\u00e0 ed \u00e8 costretto a tornare a lavorare come cuoco per mantenersi: Debbie lo assume in prova a Liberty Diner, ma il fratello ha perso la mano e non riesce a sopportare i ritmi veloci della tavola calda.\nTed e Michael stanno cercando un regalo per Lindsay e Melanie: Ted deve assentarsi per affari, cos\u00ec lascia $500 a Michael per comprare quello che ritiene sia il pi\u00f9 adatto.\nMichael \u00e8 attratto da un vucumpr\u00e0 e acquista una fatiscente statua africana, pagandola l'intera somma: Ted non gradisce affatto l'oggetto e accusa l'amico di aver sperperato i soldi.\nEmmett ha messo da parte una cospicua somma grazie all'attivit\u00e0 del sito web, cos\u00ec decide di concersi una \"spesa pazza\": rifarsi il sedere.\nEmmett ha solo l'imbarazzo della scelta tra numerose protesi, ma George gli sconsiglia di sottoporsi all'intervento perch\u00e9 ricorrere alla chirurgia rende le persone infelici, esattamente come accaduto alla sua ex moglie Virginia.\nBrian sta facendo una lampada, quando si para davanti a lui una Melanie in lacrime perch\u00e9 Lindsay ha deciso di annullare la cerimonia e manca soltanto un giorno.\nBrian prende in mano la situazione e riunisce tutta la combriccola, dando a ognuno un compito per organizzare il matrimonio: Emmett deve occuparsi della location, Michael e Ted delle vettovaglie, Debbie del vestito di Lindsay, Vic e Justin della torta.\nGeorge decide di mettere a disposizione di Emmett la sala dove si spos\u00f2 sua figlia Frankie, mentre Michael e Ted non si parlano pi\u00f9.\nVic \u00e8 in grossa difficolt\u00e0 nella realizzazione della torta, cos\u00ec Debbie lo sprona piuttosto duramente, dandogli addirittura del fallito.\nJustin resta sorpreso da questo modo di fare, ma Debbie gli spiega che \u00e8 soltanto cos\u00ec che \u00e8 riuscita a tenerlo in vita: infatti Vic si mette di lena e realizza un'ottima torta.\nLa mattina del matrimonio Brian porta Lindsay e Melanie alla villa di George: mentre si stanno preparando, Brian si offre di rinunciare al suo viaggio e cederlo a loro, ma Lindsay non vuole costringerlo a stare al matrimonio e lo esorta a partire.\nJustin dice a Brian che rinuncia al viaggio perch\u00e9 vuole assistere al matrimonio, in quanto Debbie gli ha consigliato di non mancare ad un evento cos\u00ec importante per quella che ormai \u00e8 la sua famiglia.\nLindsay e Melanie si sposano in una commossa cerimonia, dopo la quale Michael e Ted fanno pace: le spose lanciano il bouquet, mentre in contemporanea Brian lo prende al volo in una discoteca di Miami.\nOne Degree of Brian Kinney.\nTrama.\nMichael scopre che tra i numerosi amanti di Brian c'\u00e8 stato anche Ben, ma reagisce con indifferenza perch\u00e9 \u00e8 risaputo che l'amico si \u00e8 portato a letto tutti i gay di Pittsburgh tranne lui.\nQuesto per\u00f2 rovina la sua vita sessuale con Ben, in quanto Michael immagina continuamente Brian presente durante i loro rapporti: al ragazzo non va gi\u00f9 che Brian conosca Ben a un livello cos\u00ec intimo.\nBrian propone a Michael di copulare nel suo negozio, cos\u00ec almeno potr\u00e0 darsi pace una volta per tutte: Michael per\u00f2 non riesce ad andare oltre perch\u00e9 per lui Brian \u00e8 troppo importante.\nMichael va a parlare con Ben e gli promette di lasciar perdere tutto, dimenticando tutte le relazioni che entrambi hanno avuto nel loro passato perch\u00e9 \u00e8 solo il presente che conta.\nDebbie \u00e8 molto triste perch\u00e9 il ragazzo che aveva trovato nel cassonetto \u00e8 stato sepolto in una fossa al cimitero senza una lapide con il nome: la donna si rivolge nuovamente al detective Horvath, il quale dice di brancolare ancora nel buio.\nDebbie sa benissimo che in realt\u00e0 non gli interessa scoprire la verit\u00e0, cos\u00ec comincia a indagare per conto suo e chiede a Justin di disegnare un identikit del giovane da distribuire alla gente.\nJennifer le d\u00e0 una mano, ma nessuno dei passanti dice di conoscerlo: a un certo punto emerge una nuova pista che porta alla Liberty Spark, un bordello di omosessuali, dove uno dei presenti dice che il ragazzo in questione prendeva delle medicine contro l'asma.\nAllora Debbie e Vic si rivolgono a un farmacista, trovando una ricetta mai ritirata: scoprono cos\u00ec che il ragazzo si chiamava Jason Camp e il detective Horvath completa l'indagine, ringraziando Debbie per quello che ha fatto e promettendole di tenerla aggiornata su eventuali sviluppi del caso.\nTed ed Emmett sono a un party mondano, dove incontrano Garth Racine, uno dei gay pi\u00f9 influenti di Pittsburgh: Ted gli rivolge la parola, ma se ne va dopo un momento di imbarazzo lasciandogli il suo biglietto da visita.\nLa sera dopo Ted ed Emmett sono al ristorante con Lindsay e Melanie, quando si avvicina Racine che invita a Ted ad una festa a casa sua.\nTed scopre che Racine lo ha invitato perch\u00e9 vuole chiedergli un favore: la sua richiesta \u00e8 conoscere Rex, uno dei ragazzi che lavora per il suo sito web.\nTed \u00e8 schifato dalla proposta, ma Melanie gli fa capire che \u00e8 tipico degli uomini d'affari agire per i propri interessi: Ted accontenta Racine e questi inizia a prenderlo in simpatia.\nIt's Because I'm Gay, Right?\nTrama.\nTed e Michael stanno raccogliendo fondi per \"Angeli su Pittsburgh\", un'associazione che distribuisce pasti a domicilio, ma le previsioni di affluenza non sono lunsinghiere: cercano quindi di convincere a intervenire Divina Devora, una nota drag queen che si trova in citt\u00e0 per degli spettacoli, ma ottengono un secco rifiuto perch\u00e9 non si esibisce pi\u00f9 per beneficenza.\nMichael scopre che Divina da uomo si chiama Danny ed \u00e8 stato compagno di classe al liceo di suo zio Vic, nonch\u00e9 fidanzato di Debbie: quando consulta insieme a Ben l'annuario di sua madre, nota un incredibile somiglianza tra lui e Danny.\nMichael chiede spiegazioni a Debbie, ma la donna \u00e8 molto evasiva e dice che Danny l'ha lasciata trentun'anni prima, quando si erano diplomati, per iniziare la sua carriera da drag queen.\nA Michael viene l'atroce sospetto che Danny sia suo padre, mentre in realt\u00e0 gli \u00e8 sempre stato detto che \u00e8 figlio di John Michael Novotny, un caduto della guerra del Vietnam premiato con la mediaglia al merito.\nDebbie va a parlare con Danny, raccontandogli che Michael \u00e8 suo figlio e che si \u00e8 inventata la storia dell'intrepido soldato leggendo i necrologi sul giornale, raccomandandogli di non dire niente a lui.\nDopo lo spettacolo, Michael va in camerino a parlare con Danny e gli dice quello che sa: Danny nega la pur evidente somiglianza con la fotografia sull'annuario, ma gli fa capire che la verit\u00e0 \u00e8 ci\u00f2 che uno intende far credere.\nMichael torna a casa, con Debbie pronta a rivelargli tutto, ma il ragazzo ha compreso il gesto d'amore che ha fatto per lui e vuole continuare a credere alla storia del soldato che gli \u00e8 sempre stata raccontata.\nJennifer informa Justin che il padre non ha pi\u00f9 intenzione di pagargli gli studi, adducendo come scuse la borsa in ribasso e le due ex mogli che deve gi\u00e0 mantenere.\nJustin non vuole pesare n\u00e9 sulla madre, che deve pensare a s\u00e9 stessa e a sua sorella, n\u00e9 su Brian, il quale lo ha gi\u00e0 aiutato abbastanza, cos\u00ec fa richiesta per una borsa di studio, respinta perch\u00e9 la sua famiglia non ha problemi economici.\nL'unica possibilit\u00e0 che gli si presenta \u00e8 quella di trovarsi un lavoro: dopo alcuni tentativi, decide di lavorare come cubista al Babylon, ma si accorge che le mance non sono granch\u00e9.\nGary, il proprietario, gli dice che lavorare al bar \u00e8 molto pi\u00f9 remunerativo, ma per farlo deve concedergli dei favori sessuali: Justin accetta, avendo capito che \u00e8 il solo modo per sbarcare il lunario.\nBrian, vedendolo tornare a casa a notte fonda e con una promozione ottenuta gi\u00e0 alla prima serata, intuisce la verit\u00e0.\nLindsay e Melanie sono alla ricerca di una buona scuola per Gus: la loro scelta ricade su un istituto che sembra aperto anche ai bambini con genitori dello stesso sesso.\nGus non viene preso e Lindsay, convinta che sia per il fatto che \u00e8 figlio di due lesbiche, chiede a Brian di accompagnarla al colloquio con un'altra scuola, fingendosi i signori Kinney: nemmeno stavolta l'esito \u00e8 positivo perch\u00e9, al contrario di quanto accaduto con il primo istituto, si \u00e8 deciso di assegnare l'ultimo posto rimasto a un bambino con genitori dello stesso sesso.\nThe Dangers of Sex and Drugs.\nTrama.\nDebbie viene invitata a uscire dal detective Horvath: la donna inizialmente rifiuta, ma poi Vic la convince ad accettare la proposta perch\u00e9 \u00e8 da anni che un uomo non si interessa a lei.\nDurante la cena al ristorante, Debbie trova un'inattesa affinit\u00e0 con Carl e, quando torna a casa, subisce i rimbrotti di Michael perch\u00e9 sta rinunciando ai suoi principi nell'uscire con un omofobo, mentre lei non ha ancora accettato Ben.\nDopo aver ricevuto uno schiaffio dalla madre, Michael raggiunge Brian e Ted al bar e i tre se ne tornano a casa a bordo della jeep di Brian, con Michael alla guida.\nIl ragazzo, distratto dalle prese in giro degli amici, supera il limite di velocit\u00e0 e vengono fermati da una pattuglia: Michael insulta il poliziotto e questi li arresta tutti e tre.\nLa mattina dopo vengono liberati da Carl, il quale promette a Michael di dimenticarsi dell'accaduto e in cambio gli chiede di accettare la sua relazione con sua madre.\nMichael e Ben sono alla tavola calda: il ragazzo si scusa con Debbie, promettendole che non la criticher\u00e0 pi\u00f9 per la sua relazione con Carl, ma allo stesso tempo vorrebbe che lei accettasse Ben.\nBrian \u00e8 preoccupato perch\u00e9 Justin non si regge in piedi, essendo costretto a turni di lavoro massacranti fino alle due di notte: il giovane non intende abbandonare il lavoro perch\u00e9, da quando si \u00e8 spostato al bar, le mance sono buone.\nJustin si rende conto che sta trascurando gli studi, cos\u00ec chiede a Gary di avere qualche serata libera: l'uomo acconsente, per\u00f2 gli chiede di presenziare come accompagnatore a un afterparty in casa sua.\nJustin scopre con disgusto che Gary e i suoi amici drogano dei ragazzi per poi violentarli: quando viene il suo turno, si ribella e colpisce in volto Gary, andandosene via barcollando per effetto delle sostanze che ha preso.\nAvendo perso il lavoro, Justin decide di accettare la proposta di Brian di mantenerlo agli studi.\nGeorge propone ad Emmett un viaggio intorno al mondo della durata di sei mesi: il ragazzo \u00e8 entusiasta e saluta Michael, ricordandogli le spese per il loro appartamento che dovr\u00e0 sostenere.\nA bordo dell'aereo Emmett propone a George di copulare nel bagno: durante il rapporto l'anziano ha un attacco di cuore e muore sul colpo.\nRage Against This Machine.\nTrama.\nMichael propone a Justin di lavorare insieme alla realizzazione di un nuovo fumetto, il cui protagonista deve essere un supereroe gay: i due decidono di creare il personaggio di Furore, chiaramente ispirato a Brian.\nMichael e Justin trascorrono molto tempo insieme, scatenando la gelosia di Brian: una sera, trovandoli addormentati nel suo letto abbracciati, sfoga la propria ira sul loro lavoro, urinando addirittura su uno dei fogli.\n\u00c8 Debbie a farlo rendere conto che \u00e8 lui Furore, cos\u00ec Brian chiede scusa a Michael e Justin, promettendo loro che si occuper\u00e0 personalmente della pubblicit\u00e0 per lanciare il fumetto.\nFetch Dixon ottiene la nomination come \"Attore porno gay dell'anno\": Ted \u00e8 molto orgoglioso, ma Emmett non \u00e8 dell'umore per uscire e sta preparando un discorso per il funerale di George.\nEmmett va nella sua villa per ritirare alcune cose e ci trova Virginia: la donna ha organizzato la cerimonia funebre e non vuole che lui parli di George, in quanto interverr\u00e0 l'alta societ\u00e0 di Pittsburgh e nessuno deve sapere della loro relazione.\nAl funerale Emmett si alza per tenere il suo discorso, ma Virginia lo fa allontanare dalla chiesa da due buttafuori: il ragazzo \u00e8 ancora pi\u00f9 distrutto di prima, ma Ted si offre di ritirare il premio per lui se dovesse vincere.\nIn effetti, \u00e8 proprio Fetch Dixon a essere premiato: Ted sale sul palco e viene affiancato da Emmett, il quale alla fine ha deciso di venire e sfrutta l'occasione per tenere il discorso in onore di George.\nLindsay decide di realizzare uno studio di pittura personale in soffitta: Melanie le consiglia di assumere Leda, che di professione fa l'architetto, anche perch\u00e9 la ragazza non ha dove stare.\nLindsay, che non vuole avere per casa l'ex compagna di Melanie, si mette in testa di fare il lavoro da sola sotto le istruzioni di una guida, ma combina un disastro dopo l'altro.\nLindsay si rende conto che deve farsi aiutare da Leda, cos\u00ec accetta di ospitarla in casa sua: Leda spiega che i danni non sono gravi, per\u00f2 il lavoro di ristrutturazione sar\u00e0 molto lungo.\nYou Say It's Your Birthday! I Couldn't Care Less!\nTrama.\nBen e Justin compiono gli anni lo stesso giorno.\nMichael ha rubato il palmare al suo fidanzato per chiamare i suoi amici e organizzargli una festa a sorpresa: Emmett si offre di allestire un party con tema orientale.\nInizialmente Debbie decide di non andare alla festa perch\u00e9 non vuole festeggiare Ben, ma poi Vic la convince a cambiare idea perch\u00e9 fino adesso le cose a Michael stanno andando piuttosto bene.\nLindsay e Melanie decidono di portare Justin al concerto del giovane e talentuoso violinista Ethan Gold, uno studente che frequenta la sua stessa scuola, poich\u00e9 Brian ha deciso di non festeggiarlo in alcun modo e anche perch\u00e9 il ragazzo ha bisogno di farsi un po' di cultura.\nJustin rimane colpito dalla bellezza di Ethan e lo ritrae sul programma del concerto: quando va a complimentarsi con lui, Ethan gli dice di essersi distratto durante l'esibizione perch\u00e9 lo guardava con insistenza, anche se lo ha apprezzato, e gli regala una copia del suo cd.\nTornato a casa, Justin riceve un regalo a sorpresa da Brian: un affascinante gigol\u00f2.\nTed conosce Luke, un giovane insegnante dedito al volontariato, e i due cominciano a frequentarsi, anche se Ted omette di dirgli che gestisce un sito web pornografico: quando glielo confida, Luke decide di far finta di niente perch\u00e9 a lui Ted piace molto.\nTutti sono nell'appartamento di Michael ed Emmett, pronti ad accogliere Ben, ma quando l'uomo entra in casa \u00e8 parecchio irritato e ordina a Michael di mandare via tutti.\nMichael rompe immediatamente ogni contatto con lui, ma dopo qualche giorno Ben si ripresenta nell'appartamento per raccontargli il vero motivo del suo comportamento: quella sera aveva appena saputo dal dottore che il suo quadro clinico \u00e8 notevolmente peggiorato, cos\u00ec Michael si stringe a lui chiedendogli perdono.\nJustin incontra Ethan a scuola per dirgli che il suo cd gli piace davvero molto, raccontandogli anche che il suo fidanzato non lo voleva festeggiare: Ethan apprende con delusione che Justin \u00e8 impegnato, ma gli fa notare che se fosse stato il suo ragazzo gli avrebbe regalato una giornata da favola.\nLuke comunica a Ted che stanno correndo un po' troppo e non riesce a scacciarsi dalla testa il suo lavoro nel porno, quindi \u00e8 meglio se si prendono una pausa.\nMelanie rimprovera Brian per la faccenda del gigol\u00f2, cos\u00ec l'uomo si ferma a compare un mazzo di fiori per Justin, per\u00f2 alla fine li lascia gi\u00f9: i sentimentalismi non fanno per lui.\nYou Can Leda Girl to a Pussy.\nTrama.\nEmmett apprende con sorpresa che sul suo conto corrente sono stati depositati $10.000.000 e pensa che sia un errore.\nIl responsabile della banca gli comunica che \u00e8 tutto vero, in quanto a depositare l'intera somma \u00e8 stato George, che gli ha lasciato anche una videocassetta: nel nastro lo esorta a spendere i soldi per realizzare ci\u00f2 che lo rende felice.\nEmmett fa dei regali molto costosi ai suoi amici: una macchina per Lindsay e Melanie, un viaggio in Italia con visita all'emporio Armani per Brian e Justin, un braccialetto per Debbie, il pagamento di cinque anni sull'ipoteca del negozio di Michael e un abbonamento permanente all'opera per Ted.\nEmmett ha anche deciso di aprire un centro di incontri per gay e lesbiche, intitolandolo a George: tuttavia, gli viene consegnata una lettera in cui la famiglia Schickel annuncia che far\u00e0 ricorso per avere l'eredit\u00e0 e che il conto \u00e8 stato congelato.\nLa Ryder \u00e8 stata venduta a Gardner Vance, il quale ha deciso di licenziare tutti i dipendenti e che d'ora in avanti l'agenzia si chiamer\u00e0 Vanguard: Brian \u00e8 convinto di essere salvo perch\u00e9 \u00e8 la persona pi\u00f9 indicata per diventare suo socio, ma Gardner gli comunica che \u00e8 a rischio licenziamento esattamente come tutti gli altri e che ha una settimana di tempo per fargli cambiare idea.\nLeggendo la biografia di Gardner, Brian trova che l'unica pecca della sua carriera \u00e8 stata la mancata conclusione di un accordo con la Brown Athletics: realizza quindi un servizio fotografico da presentare al signor Brown, in modo che questi accetti di diventare cliente della Vanguard.\nBrian deve partire alla volta di Chicago per chiudere l'affare, rinunciando al fine settimana nel Vermont che Justin gli aveva chiesto con insistenza: il ragazzo mostra tutte le sue rimostranze, ma Brian gli fa notare che la bella vita che stanno facendo se la possono permettere solo grazie al suo lavoro.\nJustin confida a Michael di nutrire dei dubbi circa la sua relazione con Brian, in quanto ha bisogno di un fidanzato che sia sempre al suo fianco e che si ingelosisca quando copula con qualcun altro: Michael gli fa notare che Brian non sar\u00e0 mai quel tipo di compagno.\nBrian riesce a rintracciare il signor Brown e gli presenta il servizio, siglando con lui un accordo secondo il quale diventer\u00e0 cliente della sua azienda, ma con la clausola di costringere Gardner ad assumerlo come socio.\nBrian rientra a casa tutto contento per la promozione, ma trova il loft vuoto perch\u00e9 Justin \u00e8 partito senza di lui.\nLa vita sessuale di Lindsay e Melanie \u00e8 in crisi: Leda consiglia loro di provare a ravvivarla, facendo qualcosa di nuovo.\nMelanie porta Lindsay in un motel, ma sono distratte dalle urla di altre coppie e si mettono a guardare un programma di cucina in televisione.\nLindsay va in cucina di notte e ci trova Leda, la quale le propone dei massaggi distensivi: Melanie si ingelosisce nel vedere Leda sopra la sua compagna.\nLa mattina dopo, Melanie ordina a Leda di andarsene perch\u00e9 \u00e8 convinta che le porter\u00e0 via Lindsay: a questo punto le due donne capiscono che, per superare i loro problemi sessuali, devono copulare a tre.\nSick, Sick, Sick.\nTrama.\nBen ha un malore mentre sta tenendo una lezione all'universit\u00e0: in ospedale gli viene diagnosticata una pancreatite acuta che \u00e8 stata causata dai farmaci contro l'HIV.\nMichael \u00e8 sconvolto, ma non vuole essere aiutato da nessuno dei suoi amici: questo fino a quando non telefona a Brian perch\u00e9 ha appena saputo dai dottori che Ben potrebbe non farcela.\nMichael ha un crollo emotivo perch\u00e9 crede di non essere abbastanza forte da sopportare tutto questo, ma Brian lo consola ricordandogli come gli \u00e8 stato vicino quando in ospedale c'era Justin.\nVic informa Debbie dell'accaduto, in quanto Michael l'ha voluta tenere all'oscuro, e la donna si presenta in ospedale desiderosa di aiutare Ben: l'uomo si scusa per aver coinvolto Michael nei suoi problemi, ma Debbie gli dice che la vera stupida \u00e8 lei ad averli voluti ostacolare.\nBen riesce a superare la malattia, ma nel dimetterlo il dottore gli ordina di non prendere pi\u00f9 i farmaci contro l'HIV perch\u00e9 lo hanno debilitato molto.\nMelanie assiste Emmett nella sua causa contro la famiglia Schickel, ma \u00e8 molto pessimista circa le possibilit\u00e0 di vittoria perch\u00e9 gli avvocati della famiglia tenteranno di dimostrare che George \u00e8 stato manipolato da lui.\nMelanie avverte gli avvocati degli Schickel che, qualora la famiglia non dovesse recedere dalla sua intenzione di entrare in possesso dell'eredit\u00e0, diffonder\u00e0 alla stampa il videomessaggio lasciato da George ad Emmett.\nLa famiglia Schickel propone ad Emmett un patteggiamento da $1.000.000, ma in cambio lui deve firmare un documento in cui dichiara di non aver avuto alcuna relazione con George.\nTed e Melanie cercano in tutti i modi di convincere Emmett ad accettare perch\u00e9 con questi soldi pu\u00f2 sistemarsi per l'avvenire, ma il ragazzo non intende rinnegare la sua storia con George e strappa l'assegno davanti agli increduli avvocati.\nJustin \u00e8 sempre pi\u00f9 insoddisfatto del suo rapporto con Brian, anche perch\u00e9 non gli parla da quando \u00e8 tornato dal week-end nel Vermont.\nIn realt\u00e0, Brian \u00e8 molto occupato nel suo nuovo ruolo di socio e aiuta Gardner a chiudere un accordo con alcuni clienti piuttosto esigenti, dimostrando ancora una volta le sue grandi doti intuitive nel campo pubblicitario.\nJustin incontra Ethan mentre sta suonando per strada e scopre che il ragazzo vive in un appartamento piuttosto squallido, l'esatto opposto del loft lussuoso in cui lui sta con Brian.\nI due giovani entrano sempre pi\u00f9 in intimit\u00e0: Ethan vuole acquistare uno dei quadri di Justin e quest'ultimo in cambio gli chiede di suonargli una canzone.\nQuando Brian preferisce andare al Babylon piuttosto che fare un picnic romantico in casa, Justin va da Ethan per la canzone che gli aveva promesso: la sinfonia romantica porta i due ragazzi a baciarsi e copulare.\nBowling for Equality.\nTrama.\nDebbie trascorre una serata al bowling in compagnia degli amici di Carl: quando vedono una coppia di gay giocare sulla pista accanto, uno di loro allude malignamente all'incapacit\u00e0 degli omosessuali di praticare questo sport.\nDebbie decide di sfidarli in una partita con i \"Liberty Bowles\", chiamando a raccolta gli amici di Michael, per dimostrargli che i gay non sono inferiori a nessuno.\nL'unico giocatore di bowling veramente in gamba della squadra \u00e8 Ben, ma Michael non vuole che giochi perch\u00e9 \u00e8 ancora in convalescenza: al suo posto Debbie \u00e8 costretta a far giocare Emmett, il quale per sua stessa ammissione \u00e8 piuttosto scarso.\nLa sera della partita Emmett finge un infortunio alla mano, in modo che possa essere sostituito da Ben: Michael decide di accordargli il permesso di giocare per il bene della squadra, ma Ben fallisce l'ultimo e decisivo strike tenendo in piedi un birillo.\nI ragazzi sono comunque contenti perch\u00e9 si sono fatti valere e, mentre si trovano da Woody a festeggiare, vengono raggiunti da Carl che si complimenta con loro e bacia Debbie: \u00e8 la prima volta che in quel bar si bacia una coppia eterosessuale e tutti li applaudono, tranne Michael che confida a Brian tutto il proprio disagio.\nTed si rende conto che, da quando lavora al suo sito web, ha perso ogni interesse per il porno: Brian gli fissa un appuntamento con alcune sue conoscenze per regalargli una notte di sesso indimenticabile, ma Ted \u00e8 piuttosto goffo e manda tutto a monte.\nMichael vede Justin baciare Ethan, ma non sa se dirlo a Brian: Ben gli suggerisce di non farlo perch\u00e9 \u00e8 meglio evitare di intromettersi nel loro rapporto.\nMichael comunque mette una pulce nell'orecchio di Brian, facendolo riflettere sulle frequenti assenze di Justin dell'ultimo periodo: ad insospettirlo ulteriormente \u00e8 anche l'abitudine del ragazzo di farsi la doccia prima di ogni rapporto.\nBrian torna a casa prima di Justin e copula con lui, impedendogli di farsi la doccia: sentendo l'odore di un'altra persona, interrompe il rapporto e gli dice piuttosto sgarbatamente di lavarsi.\nTed si dispera perch\u00e9 non ha ancora trovato l'anima gemella, ma all'improvviso ha un'illuminazione e si rende conto che ama una persona a lui molto vicina: Emmett.\nLindsay e Melanie hanno ritrovato l'intesa sessuale, ma adesso il loro problema \u00e8 non riuscire a liberarsi di Leda: le due donne decidono di pazientare fino a quando i lavori di ristrutturazione saranno finiti.\nUna volta che la soffitta \u00e8 pronta, Leda propone a Lindsay e Melanie di ristrutturare il garage per farlo diventare una stanza degli ospiti, alludendo chiaramente a un prolungamento del suo soggiorno in casa loro.\nSentendosi praticamente cacciare via, Leda si arrabbia molto perch\u00e9 si sono approfittate di lei sia per i lavori in soffitta, sia per i loro problemi di coppia, dandole il benservito ora che non serve pi\u00f9.\nPrima che Leda parta, Melanie si scusa con lei perch\u00e9 vuole lasciarsi in buoni rapporti: Leda le confida che il motivo per cui ha insistito nello stare a casa loro \u00e8 che si sente sola, non avendo una compagna, ma Melanie la rassicura dicendole che trover\u00e0 la persona giusta.\nOut with a Whimper.\nTrama.\nIl primo numero di Furore \u00e8 stato pubblicato: Brian, come aveva promesso a Michael e Justin, si \u00e8 occupato di organizzare un'intervista con la stampa gay locale e una serata d'inaugurazione al Babylon.\nJustin apprende da Michael che \u00e8 stato lui a dire a Brian che poteva avere un'altra relazione, cos\u00ec si rifiuta di partecipare all'intervista e minaccia di rompere la loro partnership.\nBen \u00e8 stato accettato dall'Accademia di studi buddhisti di Lhasa, dove andrebbe a trascorrere sei mesi.\nMichael non vuole farlo partire, ma cambia idea quando Vic gli spiega che un sieropositivo vive costantemente nella paura di una morte incombente e che non sa per quanti giorni ancora potr\u00e0 essere al mondo.\nDebbie rimane dubbiosa e mette in chiaro con Ben di non pensare che Michael lo aspetti per tutto quel tempo.\nBrian ha scoperto l'identit\u00e0 del corteggiatore di Justin e attira la sua attenzione lasciandogli una mancia di $100.\nBrian porta Ethan alla tavola calda dove lavora Justin, con il pretesto di proporgli un lavoro nello spot pubblicitario che la sua azienda deve girare, mentre in realt\u00e0 il suo obiettivo \u00e8 metterlo in imbarazzo con Justin.\nEthan accusa Justin di stare insieme a Brian soltanto perch\u00e9 \u00e8 ricco, mentre lui invece gli pu\u00f2 offrire un amore sincero: Justin sembra aver scelto Brian perch\u00e9 torna al loft e si mette sotto le coperte con lui.\nTed comincia a perseguitare Emmett, seguendolo ovunque va e riempiendolo in continuazione di complimenti sdolcinati.\nLindsay e Melanie capiscono che Ted si \u00e8 infatuato di Emmett e gli consigliano di portarlo a cena, dove potergli rivelare i suoi sentimenti.\nEmmett, di fronte alla dichiarazione d'amore di Ted, rimane spiazzato e dice di avergli sempre voluto bene, per\u00f2 lo vede soltanto come niente pi\u00f9 che un amico.\nAlla festa d'inaugurazione di Furore al Babylon, Michael e Justin si ostinano a non volersi parlare: Brian suggerisce al ragazzo di mettere da parte gli screzi con il suo socio e di fare in modo che essi non intralcino il loro lavoro.\nTed non si d\u00e0 pace per il no ricevuto da Emmett e continua ad insultarsi, dandosi del patetico che non piacer\u00e0 mai a nessuno: Emmett gli spiega che non \u00e8 vero, dato che lui ha molte qualit\u00e0, e i due iniziano a baciarsi.\nBen dice a Michael di aver rinunciato al Tibet perch\u00e9 vuole vivere il presente con lui, in quanto pu\u00f2 trovare la felicit\u00e0 senza bisogno di andare verso mete remote.\nJustin vede Brian nella darkroom con un altro uomo, cos\u00ec esce e trova Ethan che ha deciso di accettare il suo invito a venire perch\u00e9 non riusciva a smettere di pensare a lui: i due si baciano davanti a tutti, con Brian che dissimula il proprio rammarico nel suo solito atteggiamento d'indifferenza."}
{"id": "3291621", "revid": "332944", "url": "https://it.wikipedia.org/wiki?curid=3291621", "title": "Giochi Olimpici di Vancouver", "text": ""}
{"id": "3291622", "revid": "92723", "url": "https://it.wikipedia.org/wiki?curid=3291622", "title": "Episodi di Queer as Folk (terza stagione)", "text": "La terza stagione di \"Queer as Folk\" \u00e8 stata trasmessa sul canale statunitense Showtime dal 2 marzo al 22 giugno 2003.\nMad Dog Kinney.\nTrama.\nDopo la notte del Babylon dedicata a Furore, il principale argomento di conversazione \u00e8 la rottura tra Brian e Justin: i ragazzi appoggiano Justin perch\u00e9 Brian non gli ha mai dimostrato il suo amore.\nL'unico a prendere le difese di Brian \u00e8 Michael, il quale intima a Justin di uscire dalle loro vite perch\u00e9 non ha pi\u00f9 niente a che fare con loro: Debbie rimane male quando il ragazzo abbandona il lavoro alla tavola calda senza nemmeno salutarla, ma si arrabbia con suo figlio quando scopre che \u00e8 stato lui ad ordinare a Justin di andarsene.\nJustin si trasferisce a vivere da Ethan e passa nel loft di Brian per ritirare le sue cose: mentre riempie il borsone rivede tutti i momenti della sua storia con Brian, ma questo non gli fa cambiare idea.\nBrian deve scontrarsi con la dura realt\u00e0 di aver perso completamente il suo sex appeal, essendo diventato oggetto di derisione presso la comunit\u00e0 gay: tutti lo accusano di pagare il giusto prezzo per il suo spregevole comportamento.\nIl primo numero di Furore ha avuto un grande successo, ma Michael spiega ai lettori entusiasti che non ci sar\u00e0 un seguito.\nBen ha perso il suo appartamento, avendo disdetto il suo viaggio in Tibet all'ultimo momento, e sta pensando di stabilirsi nel campus dell'universit\u00e0: Michael gli propone di vivere insieme nel suo appartamento, anche se staranno un po' stretti vista la presenza di Emmett.\nMentre stanno mettendo i vestiti nell'armadio, arriva Brian che non ha nessuno con cui andare al Babylon: Ben consiglia a Michael di accompagnarlo perch\u00e9 il suo migliore amico si sente solo e i due ballano insieme proprio come ai vecchi tempi.\nTed ed Emmett fanno credere agli amici di aver avuto il loro primo rapporto sessuale, mentre in realt\u00e0 non sono riusciti a sbloccarsi perch\u00e9 continuano a vedersi come degli amici: i due si intimoriscono ancora di pi\u00f9 quando Vic racconta loro che lui da giovane ha avuto una storia finita molto male con il suo migliore amico Carlos.\nLindsay e Melanie festeggiano l'ottavo anniversario del primo incontro e dicono a Justin che pu\u00f2 venire tranquillamente al party con Ethan, in quanto Brian sicuramente non si presenter\u00e0, fatto che invece avviene perch\u00e9 da Woody ha incontrato una coppia di gay che gli ha chiesto consiglio circa un servizio da tavola.\nDebbie perdona Justin per essersene andato senza dire nulla e lo invita a non ascoltare Michael, in quanto lui fa ancora parte della famiglia: la donna sembra inoltre apprezzare Ethan, dicendogli che \u00e8 un bel ragazzo.\nQuando vede Justin in compagnia di Ethan, Michael manifesta a Brian tutto il suo rancore nei confronti del ragazzo: Brian risponde dicendo di non avere nulla contro di lui perch\u00e9 era libero di andarsene quando voleva.\nMichael prosegue nella sua invettiva contro Justin e Brian gli sferra un pugno in pieno volto, facendolo crollare a terra e andandosene tra la riprovazione generale.\nTed ed Emmett si confidano le paure reciproche circa la possibilit\u00e0 che a loro succeda come Vic e Carlos, quindi si promettono che se non dovesse funzionare rimarranno amici: i due poi finalmente copulano.\nBrian va a scusarsi con Michael e gli chiede di fare pace con Justin perch\u00e9 vuole che la saga di Furore continui: tornato nel suo loft, Brian accoglie un ragazzo decisamente somigliante a Justin che ha pagato per copulare.\nHouse Full of Children.\nTrama.\nLindsay e Melanie incontrano al parco Dusty, una loro amica lesbica in attesa del terzo figlio: a Melanie viene voglia di avere un altro bambino, ma Lindsay \u00e8 contraria perch\u00e9 sta aspettando che Gus vada all'asilo per riprendere a lavorare.\nLindsay viene a sapere da Dustie che Melanie va dicendo in giro che avranno un secondo figlio: Lindsay propone alla compagna di essere lei stavolta a portare un bambino in grembo, nonostante i suoi problemi d'infertilit\u00e0 che possono essere risolti con le tecniche della medicina moderna.\nMelanie sente di non avere un carattere abbastanza forte come quello di Lindsay per poter sopportare una gravidanza, ma Debbie la induce a riflettere su come il parto sia un'esperienza meravigliosa nella quale il dolore che si prova passa in secondo piano.\nEmmett sta urinando nei bagni del Babylon quando gli si avvicina Dijon, un uomo muscoloso con il quale si era accordato per avere un rapporto sessuale.\nEmmett chiede consiglio a Brian perch\u00e9 non se la sente di tradire Ted, ma l'amico gli fa notare che se Ted non lo sa la faccenda pu\u00f2 risolversi tranquillamente da s\u00e9: inoltre, parole di Brian, un patto va sempre rispettato.\nEmmett va a casa di Dijon con l'intenzione di dire di no, ma si fa tentare dall'arredamento elegante e dalle moine dell'uomo e finisce per cedere.\nEmmett e Ted incontrano Dijon in palestra e, da come quest'ultimo tocca Emmett e gli parla, Ted capisce che hanno avuto un rapporto: Ted vuole chiudere la storia, ma davanti a un Emmett sinceramente pentito decide di perdonarlo perch\u00e9 \u00e8 stato single per molti anni ed \u00e8 normale che abbia ceduto alla prima tentazione.\nJustin sta meditando di abbandonare l'Accademia perch\u00e9, essendosi lasciato con Brian, non riesce pi\u00f9 a pagarsi gli studi: sua madre si offre nuovamente di aiutarlo, ma il ragazzo stavolta intende andare fino in fondo e parlare con suo padre.\nJustin racconta a suo padre tutti i cambiamenti che sono avvenuti nella sua vita, sottolineando come non possa chiedere una borsa di studio perch\u00e9 la sua famiglia non ha alcun problema economico: Craig non ha tuttavia cambiato le proprie convinzioni, anche perch\u00e9 suo figlio dice di non voler rinnegare la propria omosessualit\u00e0.\nIn seguito Justin scopre che la rata dell'Accademia \u00e8 stata pagata, ma capisce che non \u00e8 stato suo padre, bens\u00ec \u00e8 opera di Brian: Justin passa nel suo loft per ringraziarlo e in cambio gli viene restituito il computer per disegnare.\nBen inizia a mal sopportare la continua intromissione di Brian nei suoi piani romantici con Michael, il che lo porta a decidere di trovarsi un appartamento separato da quello del compagno.\nUna sera Michael ha appuntamento con Ben a casa di sua madre, quando fuori dal negozio viene \"sequestrato\" dallo stesso Brian che lo porta ad una festa esclusiva: Michael rimane in disparte, palesando chiaramente la propria insofferenza verso lo stile di vita troppo \"giovanilistico\" di Brian.\nDoctors of Dickology.\nTrama.\nLindsay chiede a Brian di organizzare il Carnevale per il Centro Gay-Lesbiche, promettendo al comitato direttivo che gli introiti saranno elevati.\nMelanie si \u00e8 sottoposta ad un piccolo intervento chirurgico ed ora \u00e8 in grado di avere figli: Lindsay vorrebbe che anche lei si facesse inseminare da Brian, in modo che Gus e il nascituro abbiano lo stesso padre, ma Brian si rifiuta perch\u00e9 lui e Melanie non sono mai andati veramente d'accordo.\nBrian commissiona a Justin la realizzazione del poster per il Carnevale, offrendogli una lauta paga: Ethan non vede di buon occhio questa cosa perch\u00e9 teme che Justin possa essere ancora attratto da Brian.\nUna volta ultimato il lavoro, Brian invita Justin ed Ethan alla festa: proprio quella sera i due avevano gi\u00e0 un impegno, in quanto Ethan vuole presentare Justin ai suoi amici.\nCarl fa inequivocabilmente capire a Debbie che vorrebbe passare al livello successivo della loro relazione, andando a letto insieme, ma la donna ha paura di non riuscire a soddisfarlo perch\u00e9 \u00e8 decisamente fuori allenamento.\nTed ed Emmett le tengono un corso accelerato sul sesso orale, con il risultato che Carl \u00e8 molto contento del rapporto e si complimenta con lei per essersi comportata come una vera professionista: Debbie per\u00f2 si offende, leggendo tra le righe che Carl sta pensando di lei che sia una sgualdrina.\nTed ed Emmett si recano in centrale per spiegare tutto a Carl, il quale decide di seguire le loro lezioni per poter essere bravo come Debbie e non farla pi\u00f9 sentire in imbarazzo.\nBen apprende da un amico che Paul, il suo ex fidanzato che lo ha infettato, \u00e8 morto: l'uomo resta molto scosso, riflettendo su come il suo stile di vita sano possa non bastare per sopravvivere alla malattia.\nMichael cerca di consolare il compagno, ma allo stesso tempo inizia a riavvicinarsi a Brian: i due trascorrono una serata allegra nel loft, ridendo sul passato e sui problemi del presente.\nIl Carnevale \u00e8 un successo, ma i direttori del Centro non sono affatto contenti perch\u00e9 Brian ha dato un taglio eccessivamente prosaico all'evento, il che rischia di trasmettere un'immagine fuorviante della comunit\u00e0 omosessuale.\nMelanie, nonostante Lindsay le faccia notare il grande guadagno che il Centro ha ricavato dalla serata, \u00e8 ancora pi\u00f9 decisa ad avere un figlio da un altro uomo.\nJustin, che si \u00e8 annoiato a stare con gli amici di Ethan, passa al Centro per vedere come \u00e8 uscita la festa.\nBrian trova un uomo appoggiato sulla sua macchina e, dopo aver saputo che gli piace molto, lo invita salire a bordo con lui per provarla.\nBrat-Sitting.\nTrama.\nLindsay e Melanie stilano una lista dei loro amici per scegliere chi sar\u00e0 il padre del nuovo figlio: escludono Justin che \u00e8 troppo giovane, Ben perch\u00e9 \u00e8 sieropositivo, Ted ed Emmett che sono bamboccioni.\nNon rimane a questo punto che Michael: considerando il suo splendido carattere, oltre alla sua bravura con i bambini, gli chiedono di essere il padre e lui accetta con entusiasmo.\nOnde evitare che si ripeti la stessa situazione a suo tempo verificatasi con Brian, Lindsay e Melanie chiedono a Michael di firmare un contratto secondo il quale rinuncia ad ogni diritto sulla paternit\u00e0 del bambino: Michael, che non vuole far vivere al nascituro quello che ha dovuto passare lui nel non avere un padre, rifiuta.\nLindsay chiede a Melanie di riconsiderare la faccenda, anche perch\u00e9 Michael non darebbe loro problemi in quanto \u00e8 l'esatto opposto di Brian: Melanie strappa il contratto davanti agli occhi di Michael.\nDa qualche tempo Ben va in palestra pi\u00f9 del suo solito: Michael pensa che voglia mantenersi in forma, ma quello che non sa \u00e8 che il compagno si fa delle iniezioni di nascosto.\nBrian deve badare a suo nipote John, il quale dimostra un profondo astio nei confronti degli omosessuali, con ogni probabilit\u00e0 trasmessogli dalla madre e dalla nonna.\nQuando sorprende John rovistare tra la sua roba e rubargli i soldi dal portafoglio, Brian gli mette la testa nel water e tira lo sciacquone.\nRientrato a casa, Brian trova sulla porta del loft un agente di polizia che lo porta in centrale perch\u00e9 John lo ha denunciato per molestie sessuali: Brian teme di essersi messo nei guai, in quanto gli eterosessuali hanno una visione distorta dei gay e quindi tenderanno senza dubbio a credere al ragazzino.\nJustin \u00e8 a casa di Debbie, dove sta ritirando alcune cose che lei e Vic gli hanno regalato per l'appartamento di Ethan, quando arriva Carl che li informa dell'incriminazione contro Brian: tutti loro sono convinti della sua innocenza, dato che avr\u00e0 molti difetti ma senz'altro non \u00e8 un molestatore.\nJustin va alla sala giochi a parlare con John, scoprendo che indossa un braccialetto che Brian aveva acquistato anni prima durante una vacanza in Messico: Carl interroga John e il ragazzino, messo alle strette, \u00e8 costretto a confessare il furto ai danni dello zio, il che automaticamente fa decadere ogni accusa nei suoi confronti.\nTed propone ad Emmett di trasferirsi nel suo appartamento, in modo tale che non debba fare continuamente avanti e indietro tra le loro case.\nLa convivenza fa venire fuori la completa diversit\u00e0 dei loro caratteri: un maniaco dell'ordine come Ted non pu\u00f2 sopportare il caos portato da Emmett, cos\u00ec quest'ultimo se ne torna a stare da Michael.\nTed, desideroso di riprendere la relazione con Emmett, trova sul giornale una nuova idea: acquistare casa insieme.\nThere's Nothing Noble About Being Poor.\nTrama.\nMichael \u00e8 in clinica per donare lo sperma, ma non riesce a eiaculare perch\u00e9 non ci sono riviste porno gay e sente la pressione del momento.\nA casa si fa toccare da Ben per poter consegnare lo sperma a Lindsay e Melanie, le quali possono cos\u00ec dare il via alla fecondazione.\nMichael esprime a Ben tutto il suo disagio circa la loro situazione, avvertendo da parte sua un'irascibilit\u00e0 che non \u00e8 da lui.\nMichael sorprende Ben in camera da letto mentre \u00e8 intento a iniettarsi una siringa.\nEthan suona alle finali del premio Halifax, ma non \u00e8 lui a vincere: ci\u00f2 nonostante, un agente di giovani artisti \u00e8 rimasto impressionato dalla sua performance e gli offre un contratto, ma la clausola \u00e8 che non riconosca Justin perch\u00e9 una relazione omosessuale nuocerebbe alla sua carriera.\nEthan ha intenzione di rinunciare perch\u00e9 non vuole fare a meno di Justin, ma una sera incontra Brian che gli fa notare come stia buttando all'aria un'opportunit\u00e0 cos\u00ec importante e che, a suonare per strada, sta sprecando il suo talento.\nEthan accusa Brian di parlare cos\u00ec perch\u00e9 poi avr\u00e0 la strada spianata verso Justin, ma Brian gli dice di non essere affatto interessato a lui.\nDopo aver riflettuto bene, Ethan decide di firmare il contratto: Justin per\u00f2 non la prende benissimo, in quanto il fidanzato gli propone di vivere la loro storia d'amore di nascosto.\nJustin va alla darkroom del Babylon per inveire contro Brian, ma quest'ultimo gli dice di non aspettarsi che Ethan rinunci alla sua carriera per lui.\nA Pittsburgh si terranno presto le elezioni comunali: Debbie e Vic sono alla ricerca di firme per sostenere il consigliere Dickins, in quanto il suo sfidante sar\u00e0 il capo della polizia Jim Stockwell, un omofobo che vuole ripulire la citt\u00e0 dai gay.\nDebbie discute con Brian perch\u00e9 dice di non essere attratto dalla politica, essendo un affare da opportunisti: i repubblicani sono manifestamente anti-gay, mentre i democratici fingono di interessarsi a loro.\nGardner invita Brian ad un cocktail party organizzato da Stockwell, in quanto \u00e8 un pezzo grosso che molti vorrebbero avere l'onore di conoscere.\nBrian propone a Stockwell di ingaggiarlo come pubblicitario per la sua campagna elettorale, lasciandogli il suo biglietto da visita: Stockwell accetta e ha intenzione di sfruttare un articolo di giornale che parla di cinque giovani finiti in ospedale per overdose al Babylon, in modo da dimostrare che la citt\u00e0 va ripulita dai gay.\nJennifer si offre di aiutare Ted ed Emmett a trovare casa: i due hanno per\u00f2 idee divergenti, anche se Emmett si dice disposto ad accettare l'opzione proposta da Ted.\nIn realt\u00e0, avviene il contrario: \u00e8 Ted che accetta la casa, poco funzionale ma romantica, che Emmett voleva cos\u00ec tanto.\nOne Ring to Rule Them All.\nTrama.\nDopo aver visto nuovamente Ben iniettarsi della droga in bagno, Michael decide che \u00e8 venuto il momento di parlare con chiarezza al compagno: Ben si giustifica dicendo che sono steroidi, necessari affinch\u00e9 la sua muscolatura si rinforzi e il suo corpo possa cos\u00ec resistere meglio all'AIDS.\nMichael accetta perch\u00e9 capisce che lo sta facendo per il suo bene, ma tutti lo mettono in guardia dai possibili effetti collaterali che gli steroidi possono avere su di lui.\nBrian scorge Ben acquistare di nascosto una nuova dose negli spogliatoi della palestra e lo accusa di drogarsi: Ben, in un momento di rabbia, lo scaraventa sugli armadietti, provocandogli un'escoriazione alla schiena.\nLa sera Michael passa a prendere Brian per andare al Babylon e, vedendo la ferita, gli viene raccontata la verit\u00e0: Michael vuole che Ben interrompa seduta stante la terapia, ma il compagno gli dice che sta facendo tutto questo per lui e che parla in questo modo solo perch\u00e9 non \u00e8 malato, aggiungendo anche che preferirebbe stare con un sieropositivo perch\u00e9 ha paura di contagiarlo.\nTed ed Emmett stanno arredando casa: Lindsay e Melanie consigliano loro uno stile sobrio perch\u00e9 adesso vivono in un quartiere elegante, ma Ted ha deciso di accontentare i gusti eccentrici di Emmett.\nI due vengono invitati dalla loro vicina di casa a un cocktail party di benvenuto nel quartiere: le persone presenti, tutte coppie etero sposate, appaiono esageratamente gentili nei loro confronti, il che suona come una cortesia forzata.\nLa serata sta procedendo bene, quando all'improvviso si presentano due agenti di polizia che arrestano Ted con l'accusa di istigazione alla delinquenza minorile, in quanto \u00e8 risultato da un'ispezione che uno dei dipendenti del suo sito web \u00e8 minorenne.\nBrian trova noioso lo spot elettorale di Stockwell e gli propone un completo restayling della sua immagine, poich\u00e9 deve puntare ai voti di nuove fette di elettorato smorzando la sua immagine rigida di tutore della legge.\nBrian coordina le riprese di un nuovo spot, girato nella palestra di una scuola, dove Stockwell prende parte alla partitella di basket del figlio per lanciare il messaggio che i giovani dovrebbero poter tornare a giocare nei parchi, finiti ormai preda di sessuomani e drogati.\nI risultati danno ragione a Brian: Stockwell grazie a questo spot ha guadagnato ben otto punti sul rivale Dickins, nonostante i suoi collaboratori fossero scettici all'idea di Brian.\nEthan viene ingaggiato per sostituire un violinista a Harrisburg e dovr\u00e0 assentarsi da casa per una notte: Justin decide di accettare la cosa, anche perch\u00e9 Ethan gli ha appena regalato un anello simbolo del loro amore.\nJustin e Daphne entrano nell'appartamento di Ethan e lo trovano in compagnia di una giornalista che lo sta intervistando in vista del concerto: Ethan presenta lui come suo cugino e Daphne come la fidanzata di Justin.\nJustin resta indifferente all'accaduto, ma si arrabbia con Daphne quando lei gli fa notare che Brian non lo avrebbe mai costretto a fingersi qualcuno che non \u00e8.\nJustin decide di fare una sorpresa a Ethan e si presenta con Daphne ad Harrisburg, ma qui lo vede allontanarsi con un suo giovane ammiratore: Justin stavolta rimane deluso e, tornato a casa, si consola con una pinta di birra da Woody.\nStop Hurting Us.\nTrama.\nDebbie sorprende uno sconosciuto nella doccia: si tratta di Rodney, il nuovo fidanzato di Vic, anche lui sieropositivo.\nVic vuole presentarlo ufficialmente alla famiglia in una cena, ma Ben non pu\u00f2 venire perch\u00e9 deve andare in palestra e il giorno dopo c'\u00e8 il funerale di Paul.\nMichael rimane colpito dal legame tra lo zio e Rodney, capendo che l'unico modo per recuperare il suo rapporto con Ben \u00e8 ammalarsi anche lui: quella sera, al rientro di Ben, lo minaccia di bucarsi con una delle sue siringhe infette.\nBen riesce a fermarlo e gli promette che non assumer\u00e0 pi\u00f9 gli steroidi, dicendogli anche di venire al funerale di Paul per conoscere meglio questa realt\u00e0.\nLa situazione di Ted \u00e8 parecchio complicata: il procuratore ha ottenuto una cauzione di $100.000 e il giudice \u00e8 convinto di condannarlo ad una pena esemplare.\nDietro a tutto questo c'\u00e8 Stockwell, il quale ha intenzione di cavalcare l'onda mediatica sollevata da questo caso per avviare la sua opera di \"pulizia\" della citt\u00e0.\nMelanie, che assiste Ted nella causa, \u00e8 molto pessimista e ammette che l'unica possibilit\u00e0 di salvezza per lui sarebbe quella di convincere Brian a cercare di far cambiare idea a Stockwell.\nBrian si dimostra insensibile davanti alle richieste disperate di Ted, in quanto gli risponde che \"gli affari sono affari\".\nEmmett, all'insaputa di Ted, si presenta nell'ufficio di Brian per ricordargli che, nel profondo, lui \u00e8 generoso e leale nei confronti dei suoi amici, anche se non lo ammetter\u00e0 mai.\nLa persuasione di Emmett ha successo: Brian, dopo una partita di squash, suggerisce a Stockwell di abbandonare il caso Schmidt perch\u00e9 non vale la pena di prendersela con un pesce piccolo.\nMelanie comunica a Ted che il procuatore gli proporr\u00e0 un patteggiamento che consister\u00e0 in una multa molto salata, ma soprattutto dovr\u00e0 chiudere immediatamente il suo sito web e restituire la casa che \u00e8 stata acquistata con i proventi dell'attivit\u00e0.\nA malincuore Ted \u00e8 costretto a ritirare le sue cose dallo studio: Emmett, mentre stanno ricordando i bei momenti che hanno vissuto l\u00ec dentro, gli racconta che nel suo paese d'origine, flagellato dagli uragani, \u00e8 normale perdere tutto quello che si ha e ricominciare, ed \u00e8 esattamente questo che lui ora dovr\u00e0 fare.\nJustin dice a Ethan di essere andato ad Harrisburg e di averlo visto allontanarsi con quel ragazzo: Ethan gli risponde che si trattava semplicemente di uno studente di musica, interessato solo a consigli di tipo squisitamente professionale, e che gli ammiratori saranno una presenza costante nella loro vita.\nJustin, rassicurato da questa spiegazione, organizza una cenetta romantica a due per festeggiare il suo ritorno: nel bel mezzo del pasto si presenta il ragazzo di Harrisburg, con un mazzo di rose rosse.\nJustin capisce che lui ed Ethan non avevano solo parlato, ma c'\u00e8 stato altro: Ethan confessa di essere andato a letto con lui perch\u00e9 si sentiva solo e Justin, dopo aver tolto l'anello dal dito, se ne va via.\nBrian e Justin si incontrano nella darkroom del Babylon, mentre entrambi sono intenti a copulare con due uomini diversi.\nMelanie pu\u00f2 finalmente dare a Lindsay la tanto attesa buona notizia: \u00e8 incinta.\nHunt(er) for Love.\nTrama.\nLa strada in cui vivono Michael e Ben \u00e8 infestata da ragazzi che si prostituiscono, il che rende impossibile dormire la notte: Ben esce per mandarli via e rimane colpito dalla giovane et\u00e0 di uno di loro.\nLa mattina dopo, Michael e Ben trovano sull'uscio di casa lo stesso ragazzo addormentato: dopo avergli dato da mangiare, scoprono che il giovane ha avuto gravi problemi familiari, in quanto la madre \u00e8 in galera per l'omicidio di suo padre.\nQuando vedono che il ragazzo viene picchiato dai suoi ex compagni, Ben lo porta a casa e pensa di adottarlo: Michael \u00e8 per\u00f2 contrario e a Ben non resta altro da fare che dargli dei soldi, lasciandogli anche il suo numero di telefono se per caso avesse bisogno di qualcosa.\nLindsay torna al lavoro per la prima volta da quando \u00e8 nato Gus: al suo primo giorno riesce a convincere un cliente difficile ad acquistare un quadro, cos\u00ec il suo capo le chiede di affiancare Florinda Zeckendorff nell'organizzazione di un party dedicato alla pittura impressionista.\nLindsay ha una discussione con la Zeckendorff circa l'allestimento e decide di licenziarla, chiedendo ad Emmett di prendere il suo posto: la festa risulta molto buona, tanto che il capo di Lindsay intravede per lui una possibile carriera nell'organizzazione di eventi.\nTed \u00e8 caduto in uno stato di depressione da quando ha dovuto abbandonare il lavoro al sito web, ma proprio il giorno in cui decide di uscire e andare in palestra, ha il colpo della strega: l'uomo comincia ad assumere cocktail di alcool e farmaci.\nJustin si \u00e8 trasferito da Daphne, ma \u00e8 molto triste perch\u00e9 sente di aver commesso un errore a lasciare Brian per mettersi con Ethan.\nDesideroso di riprendere la relazione con l'uomo, Justin si fa assumere come tirocinante nella sua azienda: Brian mette subito le cose in chiaro, avvertendolo che sul luogo di lavoro lui \u00e8 il signor Kinney e che il loro passato deve essere dimenticato.\nDurante la presentazione della pubblicit\u00e0 per una cliente, Justin si permette di suggerirle una miglioria al progetto: Brian lo licenzia perch\u00e9 ha messo in cattiva luce l'azienda e il lavoro del reparto grafico.\nJustin torna nell'ufficio di Brian per chiedergli di tornare insieme, sia a livello professionale che di coppia, ammettendo di aver sbagliato a non capire cosa voleva da lui: Brian lo riaccetta e i due tornano insieme.\nBig Fucking Mouth.\nTrama.\nDebbie \u00e8 la conduttrice di una serata di beneficenza da Woody, dove uomini gay si esibiscono in piccoli spogliarelli: quando uno di loro espone il pene per pochi secondi, intervengono dei poliziotti in borghese che mandano via tutti i presenti per atti osceni in luogo pubblico.\nDebbie organizza una manifestazione di protesta della comunit\u00e0 gay: la donna viene intervistata e, rivolgendosi alle telecamere, d\u00e0 a Stockwell dell'omofobo.\nQuest'episodio porta a una separazione tra Debbie e Carl, poich\u00e9 il detective \u00e8 diventato a causa sua oggetto di scherno tra i colleghi.\nI proprietari di Woody pagano la multa e il locale pu\u00f2 riaprire: Michael chiede a Brian da che parte sta, se con i gay o con Stockwell, e lui sceglie gli affari.\nStockwell ha deciso di licenziare Brian, in quanto ha saputo che si trovava da Woody la notte del sequestro e questo vuol dire che gli ha mentito sin dall'inizio non dicendogli che \u00e8 gay.\nBrian gli fa notare che l'accusa di essere un omofobo gli \u00e8 costata molti punti: questo induce Stockwell a riassumerlo e a dire pubblicamente che lui non \u00e8 omofobo, in quanto il suo principale collaboratore \u00e8 omosessuale.\nBrian e Justin riprendono le loro abitudini, anche se Brian dice alla sua nuova conquista che con Justin copula pi\u00f9 frequentemente.\nMichael e Justin sono in disaccordo sul taglio da dare al nuovo numero di Furore: Justin, preso dal suo nuovo inizio con Brian, vuole essere molto esplicito nei dettagli sessuali, mentre Michael desidera mantenere un minimo di sobriet\u00e0.\nPer combattere la depressione, Ted va alla ricerca di un nuovo lavoro ed \u00e8 disposto ad accettare qualunque occupazione: Michael lo presenta al Big Q, dove Tracy \u00e8 diventata caporeparto, perch\u00e9 \u00e8 disponibile un posto di commesso in libreria.\nTed \u00e8 convinto di essere preso, essendo fin troppo qualificato, ma Michael deve comunicargli con dispiacere che non \u00e8 stato scelto: Ted sa benissimo che \u00e8 tutta colpa della faccenda del sito web.\nEmmett organizza una festa e propone a Ted di fare il barman: mentre sta prestando servizio, Ted incontra Garth Racine, il quale lo tratta con sufficienza perch\u00e9 adesso \u00e8 diventato un signor nessuno.\nEmmett invita gli amici a casa sua per assaggiare alcuni piatti tipici del sud: Ted, mandato da lui a prendere il vino, si presenta in abbondante ritardo e, di fronte alla sua insistenza perch\u00e9 mangi qualcosa, lo spintona violentemente.\nEmmett riesce a sopportare l'accaduto e, con malcelata tristezza, lo accompagna in camera sua tra l'imbarazzo generale.\nMelanie ha promesso a Lindsay di rallentare il ritmo del proprio lavoro, in modo tale da potersi dedicare maggiormente a s\u00e9 stessa e a Gus, affidando molti dei casi ancora aperti ai suoi collaboratori.\nIl suo capo la informa che il caso \"Arlen contro Arlen\", sul quale lei ha lavorato per anni, \u00e8 finalmente riuscito ad andare in tribunale: Melanie chiede a Lindsay di dimenticare il loro patto perch\u00e9 tiene molto a quel caso, soprattutto per il fatto che riguarda direttamente loro, trattandosi della difesa di una madre lesbica che vuole sottrarre i figli al padre disoccupato e alcolizzato.\nQuesto non evita l'arrabbiatura di Lindsay, la quale accusa la compagna di non voler fare quei sacrifici ai quali lei \u00e8 stata costretta con Gus.\nUncle Ben.\nTrama.\nBen riceve una telefonata dall'ospedale: Hunter, il ragazzo che si prostituiva sotto casa sua, \u00e8 stato ricoverato per un'infezione ai reni e ha detto che lui \u00e8 lo zio.\nBen accetta di mentire, in quanto non vuole segnalare Hunter ai servizi sociali, ma quando Michael viene a sapere che deve pagare $2.000 per le cure mediche del ragazzo, gli chiede di dire la verit\u00e0: Ben suggerisce ad Hunter di cogliere questa come un'occasione di cambiamento.\nBen sta per raccontare la verit\u00e0 a un'infermiera, ma la donna lo precede dicendogli che Hunter \u00e8 sieropositivo e che lui, essendo lo zio, \u00e8 la persona pi\u00f9 indicata per dirglielo.\nBen e Michael vanno in ospedale, pronti a dargli la triste notizia, quando apprendono che Hunter \u00e8 fuggito.\nTed \u00e8 diventato irascibile contro chiunque gli faccia anche solo un piccolo torto: l'uomo \u00e8 frustrato perch\u00e9, ora che \u00e8 ridotto sul lastrico, deve farsi pagare tutto da Emmett.\nPreoccupato per lui, Emmett organizza una piccola vacanza in campagna per farlo rilassare: \u00e8 costretto a rinunciarvi per impegni di lavoro dell'ultimo minuto, ma chiede a Ted di andarci ugualmente da solo.\nDurante il tragitto, Ted incontra l'insegna del Paradise Hotel, del quale aveva ricevuto un'e-mail di invito a un'orgia: l'uomo si ferma nel motel e conosce Mark, il quale gli fa provare della droga.\nTed rientra a casa e finge con Emmett di essere stato in campagna, anche se l'ha trovata un posto troppo tranquillo.\nMichael \u00e8 preoccupato per Melanie, la quale si sta decisamente trascurando e lavora troppo, nonostante la ginecologa le abbia espressamente consigliato di stare pi\u00f9 tranquilla.\nMichael inizia a pedinare Melanie e fortunatamente la porta in ospedale quando la donna ha un'indigestione di sottaceti: tornata a casa, Melanie promette a Lindsay di prendersi pi\u00f9 cura di s\u00e9 stessa.\nJustin non sopporta la chiusura di numerosi locali gay, con Liberty Avenue ormai invasa dai poliziotti, e di notte affigge al muro dei manifesti anti-Stockwell da lui disegnati che ritraggono il candidato sindaco come Hitler.\nTutti sono entusiasti all'idea che ci sia un \"vendicatore misterioso\" che difenda i diritti dei gay, ma nessuno sa chi \u00e8: Stockwell \u00e8 furioso per la cattiva nomea che si sta facendo, ma Brian gli consiglia di riderci sopra per apparire autoironico agli occhi degli elettori.\nBrian sorprende Justin mentre \u00e8 intento a stampare nuovi manifesti e gli chiede di smetterla perch\u00e9 ci sta andando di mezzo il suo lavoro: l'uomo per\u00f2 cambia idea quando Stockwell lo informa che, grazie al suo suggerimento, ha incassato il sostegno di molte associazioni gay, tra le quali il Centro Gay-Lesbiche.\nApprendendo che anche la darkroom del Babylon \u00e8 stata chiusa, Brian si unisce a Justin nell'affissione dei poster.\nPoster May Lead to the Truth.\nTrama.\nBen e Michael sono alla disperata ricerca di Hunter, ma quando finalmente lo trovano e gli dicono che \u00e8 sieropositivo, il ragazzo rifiuta la loro ospitalit\u00e0.\nBen riesce a convincerlo a venire a casa sua confidandogli che anche lui \u00e8 sieropositivo: Michael non \u00e8 molto contento per la sua presenza, ma cerca di farsene una ragione.\nLa mattina dopo, Ben chiede ad Hunter di rientrare se ha bisogno di un posto per la notte: il ragazzo si presenta allo scoccare della mezzanotte e Ben \u00e8 contento perch\u00e9 vuol dire che ha accettato il suo aiuto.\nLindsay e Melanie invitano Ted ed Emmett a un brunch, durante il quale chiedono a Ted di creare un fondo per il college di Gus. Mentre stanno tornando a casa, Ted ed Emmett incontrano Mark e due suoi amici: Ted presenta loro Emmett, fingendo con lui che Mark sia un otorinolaringoiatra dal quale si era recato per curare la sinusite.\nMentre sta lavorando al fondo per Gus, Ted viene contattato in chat da Mark che lo invita a una festa a casa sua: siccome Emmett non ha voglia uscire, Ted finge di andare da Woody con Michael.\nAlla festa Ted, mentre \u00e8 sotto l'effetto della droga, viene invitato da Mark a partecipare a un rave party che si terr\u00e0 a Palm Springs, ma sono a corto di soldi.\nAd Emmett viene un atroce sospetto quando Ted non rientra a casa e Lindsay e Melanie dicono che sono spariti i soldi dal fondo di Gus: Emmett si reca con Michael al Babylon, dove incontra uno degli amici di Mark e viene a sapere da lui della festa a Palm Springs.\nI gay di Pittsburgh si ritrovano clandestinamente in una roulotte fuori citt\u00e0 per copulare, dato che la darkroom del Babylon \u00e8 stata chiusa dalle autorit\u00e0.\nBrian suggerisce a Stockwell, come colpo finale per la sua campagna elettorale, di andare nel Centro Gay e Lesbiche a rispondere alle domande degli iscritti: Justin, Daphne, Debbie e Jennifer si alzano in piedi, esibendo dei poster che raffigurano alcune vittime dell'omofobia e dimostrando come la polizia non si sia mai interessata al destino degli omosessuali.\nStockwell comincia a sospettare che dietro a questo inganno ci sia lo zampino di Brian, in quanto ha riconosciuto Justin come lo stagista che lavora nella sua azienda.\nStockwell e Gardner si presentano a sorpresa nel loft di Brian, dove lui e Justin stavano facendo l'amore con a terra i nuovi poster contro di lui.\nGardner licenzia Brian perch\u00e9 ha infangato il buon nome dell'azienda: Debbie \u00e8 orgogliosa di lui perch\u00e9 alla fine ha deciso di sacrificare dei soldi facili per combattere la sua causa.\nBrian rompe con un martello il luchetto che chiudeva la darkroom del Babylon.\nDrugs, Sex and Lies.\nTrama.\nEmmett non sa pi\u00f9 quale scusa inventare per giustificare l'assenza di Ted, il quale manca ormai da casa da diversi giorni: come se non bastasse, Lindsay e Melanie vogliono spiegazioni circa la misteriosa ricomparsa dei soldi spariti sul conto di Gus, senza sapere che \u00e8 stato lo stesso Emmett a rimetterli di tasca propria, rinunciando all'acquisto di un forno che voleva comprare da diverso tempo.\nQuando Ted si degna finalmente di tornare a casa, Emmett lo esorta a fare il nobile gesto di dire la verit\u00e0 a Lindsay e Melanie: Ted parla alle due donne, scusandosi profondamente per il suo comportamento.\nLindsay lo perdona, mentre Melanie lo accusa di non essere stato abbastanza sincero e aggiunge che ci vorr\u00e0 del tempo prima che riesca a dimenticare quanto avvenuto: la situazione degenera, con Melanie che rinfaccia ad Emmett di non rendersi conto che il suo compagno \u00e8 un drogato che si sta approfittando di lui.\nTed mostra ad Emmett le droghe di cui ha fatto uso al rave, raccontandogli come lo aiutino a non sentirsi la nullit\u00e0 che \u00e8 nella vita reale, e lo convince a provarle.\nMichael fatica a sopportare il disordine portato in casa da Hunter: Ben gli chiede di dargli una copia delle chiavi, anche perch\u00e9 pu\u00f2 essere un modo di responsabilizzarlo, ma Michael non si fida di lui.\nSiccome Hunter non ha dove andare, Michael lo porta con s\u00e9 in negozio: qui fa la conoscenza di Brian e ne rimane affascinato, ma l'uomo si rifiuta di andare con un ragazzo cos\u00ec giovane.\nLa darkroom del Babylon \u00e8 stata nuovamente sigillata: Justin invoca ancora l'intervento di Brian, ma lui stavolta non ha intenzione di fare nulla, preferendo invece organizzare un'orgia nel suo loft con gli uomini pi\u00f9 belli di Pittsburgh.\nDebbie scopre che Hunter ha conosciuto Jason Camp, il ragazzo che l'anno scorso lei ha trovato morto nel cassonetto dei rifiuti, e gli chiede informazioni al riguardo: Hunter dice di ricordare che Jason si era allontanato con un cliente, senza fare pi\u00f9 ritorno.\nDebbie va a discutere della faccenda con Carl, ma lui le risponde che Stockwell ha ordinato di non indagare pi\u00f9 sul \"caso Camp\", essendoci a quanto pare di mezzo un poliziotto.\nDebbie interrompe l'orgia di Brian per dargli conto dei nuovi sviluppi su Jason Camp, convincendolo a darle una mano per far saltar fuori la verit\u00e0 e mettere cos\u00ec Stockwell definitivamente fuori corsa dalle elezioni.\nBrian si fa indicare da Hunter il poliziotto incriminato e ci parla per qualche minuto, senza per\u00f2 carpire da lui alcuna informazione utile all'indagine.\nAvendo bisogno di prove schiaccianti, Brian chiede a Justin di rimorchiare il poliziotto e consumare con lui un rapporto sessuale, raccogliendone il DNA: Hunter insiste per sostituirsi a Justin e riesce ad allontanarsi con l'uomo, convincendolo a copulare con il preservativo.\nMichael, che nel frattempo si era deciso a consegnare la chiave di casa ad Hunter, chiude la porta perch\u00e9 \u00e8 certo che, a mezzanotte abbondantemente passata, non torner\u00e0 pi\u00f9.\nTweaked-Out, Fucked-Out Crystal Queen.\nTrama.\nHunter \u00e8 riuscito a raccogliere lo sperma del poliziotto sospettato dell'omicidio di Jason Camp: Brian consegna il reperto a Carl e scopre dal detective che il poliziotto in questione, Kenneth Reichert, \u00e8 stato partner di Stockwell per molti anni, anche se non lavora da un anno perch\u00e9 ha inspiegabilmente rassegnato le dimissioni.\nNonostante il test evidenzi la compatibilit\u00e0 tra lo sperma di Reichert e le tracce rinvenute sul cadavere di Camp, Carl non se la sente di riaprire il caso: Brian capisce che in realt\u00e0 Reichert era stato costretto a dimettersi da Stockwell, in modo da non intralciare la sua campagna elettorale.\nBrian si reca nuovamente nel bar dove Reichert adesca i ragazzi e gli sbatte in faccia la verit\u00e0: successivamente Carl informa Brian che Reichert si \u00e8 suicidato nel garage di casa sua, mandando cos\u00ec in fumo una possibile arma per sconfiggere Stocwell.\nDal canto suo, il capo della polizia \u00e8 ormai sicuro di essere prossimo all'elezione a sindaco, mancando appena una settimana prima del voto: Stockwell propone a Brian di tornare a lavorare per lui, cos\u00ec da evitare sorprese dell'ultimo momento, e in cambio gli promette tutti gli uomini che vuole.\nIl preside dell'Accademia minaccia Justin di espellerlo perch\u00e9 ha ricevuto una lettera da Gardner in cui viene spiegato cosa ha combinato nell'azienda di Brian: l'unico modo che ha di scamparla \u00e8 scusarsi davanti al consiglio disciplinare.\nBrian esorta Justin a scusarsi, ma una volta che questo avviene, il preside vuole che faccia altrettanto con Gardner e, soprattutto, con Stockwell.\nJustin non ha per\u00f2 intenzione di scusarsi con chi gli vuole male e accetta l'inevitabile conseguenza di essere espulso dall'Accademia.\nMichael non \u00e8 affatto contento del comportamento di Hunter, essendosi messo in pericolo soltanto per fare colpo su Brian: lui e Ben gli chiedono inoltre di non prostituirsi pi\u00f9, ma il ragazzo non d\u00e0 loro ascolto.\nQuando sente Michael e Ben discutere sull'eventualit\u00e0 di abbandonarlo al suo destino, Hunter cambia completamente atteggiamento e il giorno dopo chiede di potersi iscrivere a scuola.\nMichael scopre che Hunter ha appena compiuto sedici anni e gli organizza una festa di compleanno a sorpresa: il ragazzo, seppur inizialmente spiazzato, appare molto emozionato perch\u00e9 nessuno l'ha mai fatto sentire amato.\nEmmett vorrebbe che Ted smettesse di adoperare la droga Crystal, ma il compagno gli chiede addirittura di organizzare un rave in casa sua al quale invitare Mark e i suoi amici.\nEmmett acconsente, sperando che questo sia il suo ultimo folle gesto, ma capisce che ormai \u00e8 completamente escluso dalla sua vita: Ted gli dice di non voler pi\u00f9 essere la persona imbranata che era prima.\nDisperato, Emmett lascia il suo appartamento: da Michael incontra Lindsay e Melanie, con le quali aveva interrotto ogni rapporto e, dopo aver fatto pace, le due donne gli offrono ospitalit\u00e0 a casa loro.\nThe Election.\nTrama.\nA Pittsburgh \u00e8 il tanto atteso giorno dell'elezione del nuovo sindaco tra Marvin Dickins e Jim Stockwell.\nRita, la madre di Hunter, si presenta a casa di Michael e Ben: la donna, ringraziandoli per essersi presi cura del figlio, puntualizza che non \u00e8 affatto vera la storia che \u00e8 stata in carcere, mentre invece era una ragazza madre costretta ad affidare Hunter ad una famiglia adottiva.\nOra che si \u00e8 sistemata, Rita vuole riprendere il figlio con s\u00e9: Hunter, avvisato da Michael e Ben della visita di sua madre, racconta loro che \u00e8 una bugiarda perch\u00e9 \u00e8 stata proprio lei ad avviarlo alla prostituzione.\nBrian consegna un nastro in cui viene raccontata la verit\u00e0 sul \"caso Jason Camp\" a Dickins, ma il consigliere lo rifiuta perch\u00e9 vuole mantenere onesta la sua campagna elettorale.\nA questo punto, Brian prende una decisione estrema: spende tutti i suoi risparmi per mandare in onda il video a tutte le ore, spacciandosi per un'associazione chiamata \"i cittadini impegnati per la verit\u00e0\", ma \u00e8 costretto a mettere in vendita tutti i mobili del loft, cos\u00ec da riarredarlo in stile minimalista.\nLindsay ha acquistato una coperta per il bambino di Melanie, senza sapere che un'usanza ebraica prescrive di non fare regali prima che il bambino sia nato perch\u00e9 porta sfortuna.\nMelanie si arrabbia quando trova nel cassetto la coperta che Lindsay non ha ancora restituito, spiegandole che sua madre perse il fratellino che portava in grembo prima del secondo trimestre di gravidanza, proprio il momento in cui attualmente si trova lei.\nLindsay e Melanie esortano Emmett a riprendere in mano la sua vita, lasciando perdere Ted: quest'ultimo si presenta a casa loro e invoca il perdono di Emmett, ma costui non lo ascolta perch\u00e9 sa benissimo che non pu\u00f2 pi\u00f9 fidarsi di lui.\nTed scopre che Mark e i suoi amici lo hanno filmato mentre era in stato di estasi e veniva violentato da diversi uomini: l'uomo si presenta in clinica per farsi ricoverare come tossicodipendente.\nTed rincontra Blake, pensando che si trovi l\u00ec perch\u00e9 alla fine aveva deciso di farsi curare, ma ben presto apprende che Blake \u00e8 gi\u00e0 guarito e che sar\u00e0 il suo consulente.\nDebbie sprona in ogni modo i gay ad andare a votare, negando loro il cibo se non si sono recati alle urne: tutti sono da Woody, in trepidante attesa per la comunicazione del vincitore delle elezioni, che viene annunciato essere Dickins, grazie al contributo decisivo dato proprio dal distretto di Liberty Ave.\nLa gente esce a festeggiare in strada: Debbie esorta Emmett a dimenticarsi di Ted e lo invita a ballare, mentre Melanie raggiunge Lindsay per informarla che ha superato indenne il secondo trimestre.\nRita si ripresenta a casa di Michael con una volante della polizia: Ben \u00e8 disposto a consegnare Hunter alla madre, ma Michael decide su due piedi di fuggire con il ragazzo passando dall'uscita secondaria del palazzo.\nMichael e Hunter raggiungono Brian, il quale presta loro la sua macchina: Brian dice poi a Justin di aver perso tutto, ma il ragazzo gli ricorda che l'unica cosa che gli \u00e8 rimasta \u00e8 proprio lui."}
{"id": "3291630", "revid": "110197117", "url": "https://it.wikipedia.org/wiki?curid=3291630", "title": "Episodi di Queer as Folk (quarta stagione)", "text": "La quarta stagione di \"Queer as Folk\" \u00e8 stata trasmessa sul canale statunitense Showtime dal 18 aprile al 18 luglio 2004.\nJust a Little Help.\nTrama.\nRita minaccia Ben di far arrestare Michael per rapimento di minore, se lui ed Hunter non saranno presenti all'udienza per l'affido.\nBen telefona a Michael per implorarlo di tornare a casa, ma lui \u00e8 contrario perch\u00e9 non vuole perdere Hunter, nonostante abbiano finito i soldi.\nQuando scopre che Hunter continua a prostituirsi per guadagnare qualcosa, Michael prende la decisione di tornare a Pittsburgh e affrontare il processo.\nMelanie difende Hunter e cerca di evidenziare come sua madre, per quanti sforzi abbia compiuto, \u00e8 la responsabile del cattivo stile di vita del ragazzo: il giudice per\u00f2, ritenendo che un figlio debba vivere con i genitori naturali, d\u00e0 l'affido di Hunter a Rita.\nA questo punto, Hunter bacia sulla bocca sua madre e poi le confessa di essere sieropositivo: la donna lo spintona via disgustata, cos\u00ec che il giudice decide di rivedere la propria decisione e affida il ragazzo a Michael e Ben, a patto che si comporti bene.\nTed racconta la sua esperienza al gruppo di sostegno, in particolare l'episodio del filmino relativo agli abusi da lui sub\u00ecti, esprimendo la propria paura di aver contratto l'HIV.\nEmmett viene informato da Lindsay e Melanie circa il soggiorno di Ted in clinica ed \u00e8 da loro spronato ad andare a trovarlo: qui per\u00f2 apprende che Blake \u00e8 il suo consulente per le dipendenze, provando una forte gelosia.\nTed fa ritorno a casa, intenzionato a interrompere la terapia, ed Emmett reagisce male, invitandolo direttamente a suicidarsi se si sente davvero perduto.\nPer risollevare il morale di Emmett, Debbie e Vic gli consigliano di partecipare al \"Raduno delle fate\", una riunione di uomini gay che fu di grande aiuto per Vic quando scopr\u00ec di essere sieropositivo.\nL'acquisto degli spazi pubblicitari contro Stockwell ha notevolmente indebitato Brian, il quale si trova in gravi difficolt\u00e0 economiche, visto e considerato che non ha pi\u00f9 un lavoro.\nJustin non capisce perch\u00e9 Brian abbia rifiutato la sua offerta di aiuto, vale a dire i proventi incassati dalla vendita di Furore, ma Lindsay e Melanie gli spiegano che lui \u00e8 sempre stato un tipo troppo orgoglioso per farsi aiutare.\nGardner rivuole Brian in agenzia, ma in cambio deve firmare un contratto nel quale accetta di non rubargli i clienti: Brian non intende sottostare nemmeno a questa proposta e medita di aprire un'agenzia per conto proprio, ma i suoi vecchi clienti danno forfait all'ultimo momento.\nA Brian non resta altro da fare che mettere in vendita il loft, cosa a cui Justin \u00e8 decisamente contrario perch\u00e9 a esso sono legati tutti i loro ricordi: il ragazzo racconta a Lindsay e Melanie che \u00e8 stato Brian ad aver realizzato lo spot sul \"caso Camp\", per il quale Stockwell \u00e8 attualmente indagato.\nLe due donne organizzano una serata di beneficenza da Woody, alla quale si esibisce la drag queen Shanda Leer, consegnando il ricavato ai \"cittadini impegnati per la verit\u00e0\", cio\u00e8 Brian, che accetta la generosa donazione.\nDarren, ovvero Shanda Leer, viene aggredito da una coppia di omofobi fuori da Woody.\nStand Up for Ourselves.\nTrama.\nMichael ed Emmett si recano al \"Raduno delle fate\", dove i partecipanti si isolano dalla quotidianit\u00e0 per vivere una realt\u00e0 parallela in cui hanno nomi diversi e indossano abiti nuovi: mentre Michael si ambienta immediatamente, prendendo parte alle varie attivit\u00e0, Emmett \u00e8 scettico circa l'utilit\u00e0 del raduno.\nPerdinca, la fata segretaria che si occupa dell'accoglienza degli ospiti, d\u00e0 ad Emmett dei funghetti allucinogeni in modo che si diverta come tutti gli altri.\nEmmett si incammina nel bosco e incontra Harry, colui che ha fondato il raduno, che si mostra partecipe del dolore che sta provando perch\u00e9 \u00e8 stato ferito da qualcuno che amava, esortandolo per\u00f2 ad andare avanti.\nEmmett decide di vivere con spirito diverso il raduno, unendosi al fal\u00f2 notturno, dove apprende che Harry \u00e8 morto da due anni e dunque ha avuto un'allucinazione.\nBrian \u00e8 alla ricerca di clienti per la Kinnetik, ma non riesce a trovare nessuno: la sua ex segretaria Cynthia lo informa che Gardner sta per presentare alla Remson Farmaceutici una campagna, che lui aveva ideato, di un medicinale contro l'HIV.\nBrian ricorda che quella campagna esaltava i vantaggi del farmaco, tanto da rappresentare le attivit\u00e0 che i malati potevano tornare a fare: correre, giocare a pallavolo e addirittura scalare una montagna.\nBen iscrive Hunter in palestra perch\u00e9 l'HIV si deve combattere con l'esercizio fisico e non con dei farmaci che danno l'illusione di stare bene.\nBrian si presenta a sorpresa alla Vanguard per sottoporre alla Remson Farmaceutici la sua nuova campagna, basata sull'onesta, perch\u00e9 i malati di AIDS non pretendono di scalare una montagna, ma chiedono soltanto di vivere un po' pi\u00f9 a lungo.\nAttraverso il sondaggio condotto dalla Remson Farmaceutici su un gruppo di consumatori, emerge che la pubblicit\u00e0 proposta da Brian \u00e8 migliore di quella che Gardner spacciava per sua: la Kinnetik ha il suo primo cliente.\nTed conclude il suo soggiorno in clinica, ma continuer\u00e0 a fare terapia di gruppo: tutti sono contenti di rivederlo, ma nessuno sembra avere tempo per ascoltare la sua esperienza.\nA casa, mentre si sta disfando degli oggetti che lo hanno messo sulla cattiva strada, accende il computer e trova decine di email inviate da Mark per chiedergli dove si trova: Ted, che vuole chiudere definitivamente i conti con quel passato, le elimina tutte.\nIn quel momento bussano alla porta Lindsay e Melanie, le quali vedono la droga sul tavolo e pensano che ne stia facendo ancora uso: Ted \u00e8 dispiaciuto perch\u00e9 nessuno vuole credere nel suo cambiamento, cos\u00ec Blake si offre di aiutarlo a completare la pulizia e rimane a dormire da lui.\nJustin si prende cura di Darren e cerca di incoraggiarlo a lasciarsi alle spalle l'aggressione sub\u00ecta, anche se la conseguenza \u00e8 che probabilmente rimarr\u00e0 zoppo a vita.\nAl Centro Gay e Lesbiche si tiene un'assemblea, alla quale Melanie e Ben fanno da moderatori, dove si discute su come rendere pi\u00f9 sicura Liberty Avenue da aggressori omofobi.\nUn ragazzo suggerisce l'idea di non affidarsi alla polizia perch\u00e9 non si \u00e8 mai interessata ai gay, ma di proteggersi da soli con delle pattuglie di sorveglianza per le strade, i Pink Posse: tutti sono molto colpiti dalle dure parole del ragazzo, soprattutto Justin.\nGli aggressori di Darren sono stati fermati, ma lui non vuole recarsi al comando di polizia per identificarli: di fronte alle rimostranze di Justin, Darren lo mette davanti alla dura realt\u00e0 che nemmeno lui ha fatto nulla perch\u00e9 Chris Hobbs pagasse per averlo quasi ucciso.\nJustin prende cos\u00ec la decisione di unirsi ai Pink Posse e stringe la mano a Cody Bell, il ragazzo intervenuto in assemblea nonch\u00e9 leader del gruppo.\nStarting a Whole New Life.\nTrama.\nTed risulta negativo al test dell'HIV: questo significa che pu\u00f2 compiere il primo passo verso la sua nuova vita.\nTed \u00e8 alla ricerca di un lavoro e decide di tentare un provino come cantante d'opera, anche se ha preso soltanto qualche lezione ai tempi del college.\nTed \u00e8 molto pessimista circa l'esito del provino, tanto da cominciare a leggere le inserzioni del giornale, ma inaspettatamente viene contattato perch\u00e9 \u00e8 stato scelto proprio lui: il lavoro consiste nell'esibirsi in un ristorante, dove serve anche ai tavoli come cameriere.\nVic e Rodney non riescono mai a godersi un momento d'intimit\u00e0 per la continua interferenza di Debbie: Vic teme che il fidanzato possa decidere di lasciarlo, ma allo stesso tempo non vuole compromettere il profondo legame affettivo con la sorella.\nVic chiede consiglio a Michael in negozio: Hunter, che sta facendo i compiti di matematica, gli suggerisce di \"sottrarre uno a tre\", vale a dire liberarsi di Debbie per restare da soli lui e Rodney.\nDebbie apprende da Michael e Ben del nuovo lavoro di Ted, ma anche che Vic e Rodney si trovavano a cena nello stesso ristorante, mentre gli era stato detto che Rodney era ammalato.\nVic comunica a Debbie di aver deciso di andare a convivere con Rodney: la donna manifesta la propria felicit\u00e0 per lui, ma non nasconde un velo di tristezza perch\u00e9 in questi anni sono stati pi\u00f9 che fratello e sorella.\nEmmett ha smesso di frequentare gli amici perch\u00e9 ha paura, come effettivamente \u00e8 successo un giorno in centro, di incontrare Ted e Blake.\nAl Babylon, Emmett balla in pista con un ragazzo appena conosciuto e tratta in malomodo Michael, il quale cercava di convincerlo a bere qualcosa con lui: Brian interrompe Emmett e gli fa notare il suo cattivo comportamento nei confronti di Michael, cos\u00ec Emmett lo raggiunge al bancone del bar e si scusa con lui.\nBrian \u00e8 alla ricerca di una sede per la Kinnetik, ma non gli vanno a genio le proposte di Jennifer perch\u00e9 vorrebbe adottare uno stile diverso rispetto alla Vanguard.\nJennifer trova la soluzione ideale per lui: le vecchie saune, idea che Brian gradisce perch\u00e9 sente pi\u00f9 vicina a s\u00e9.\nJustin si rasa i capelli come segno distintivo d'appartenenza ai Pink Posse: Cody stabilisce che i pattugliamenti notturni avverrano a coppie e che lui lavorer\u00e0 con Justin.\nIl ragazzo \u00e8 molto soddisfatto per quello che sta facendo, ma Brian e Jennifer non sono d'accordo perch\u00e9 sta mettendo a rischio la sua incolumit\u00e0.\nCody si bacia con Justin nel quartiere etero della citt\u00e0 come tattica per attirare gli omofobi: un tizio li biasima apertamente per il loro stile di vita e Cody comincia ad aggredirlo.\nInizialmente Justin si limita a guardare la scena, ma quando l'uomo dice che i gay dovrebbero prendere l'AIDS e morire, si ricorda che erano le stesse parole dette da Chris Hobbs: mentre Cody lo immobilizza, Justin gli tira un pugno in pieno volto.\nEscalating Violence.\nTrama.\nMichael \u00e8 agitato perch\u00e9, da un momento all'altro, lui e Ben potrebbero ricevere la visita dell'assistente sociale, quindi tiene particolarmente a che tutto sia perfetto.\nDa quando Vic \u00e8 andato a vivere con Rodney, Debbie si sente molto sola e comincia a dare una mano a tutti, giusto per fare qualcosa: il problema \u00e8 che trascorre un po' troppo tempo da Michael e Ben, scombussolando i loro piani.\nL'assistente sociale arriva proprio nel momento in cui Michael e Debbie stanno discutendo: Michael \u00e8 convinto di aver perso l'affidamento di Hunter, ma la sera successiva apprende che non \u00e8 cos\u00ec perch\u00e9 la lite fa parte delle normali dinamiche di una famiglia, da che si capisce che il ragazzo sta ricevendo molto amore.\nLa Kinnetik inizia la sua attivit\u00e0: Brian comincia a rendersi conto che gestire un'agenzia \u00e8 molto diverso rispetto a quando era un semplice dipendente, ma fa di necessit\u00e0 virt\u00f9 e si butta nel lavoro.\nIl suo commercialista, il signor Wertshafter, ha commesso un errore e Brian ha bisogno che venga risolto entro sera perch\u00e9 deve versare l'acconto a un nuovo cliente: Brian, ricordandosi che Wertshafter \u00e8 l'ex capo di Ted, lo porta via dalla seduta del gruppo di sostegno per fargli risolvere il problema.\nTed riesce a ricordare la password del server di Wertshafter e sistema tutto: Brian gli propone di diventare il suo nuovo commercialista, ma Ted rifiuta perch\u00e9 ha un altro lavoro.\nAl ristorante, quando riesce ad aiutare quattro anziane commensali a capire quanto deve pagare ciascuna di loro, Ted si rende conto che la sua vera passione \u00e8 la ragioneria: decide cos\u00ec di tornare da Brian e accettare la sua offerta di lavoro.\nEmmett non ha un posto dove portare le sue nuove conquiste, dato che vive con Melanie e Lindsay e non pu\u00f2 certamente approfittare della loro ospitalit\u00e0.\nQuando Brian si rifiuta di prestargli il loft, Emmett porta la sua fiamma in casa delle lesbiche premurandosi di copulare silenziosamente: il ragazzo con cui \u00e8 insieme ulula, svegliando le due donne.\nLa mattina dopo Lindsay fa notare ad Emmett, pur con tutta la delicatezza del caso, che ha violato il loro accordo e che sarebbe meglio per tutti se si trovasse un nuovo appartamento: Emmett non ha mai vissuto da solo, per\u00f2 capisce che per il suo bene \u00e8 meglio rifletterci seriamente.\nMelanie assicura a Ginette ed Anna, la coppia lesbica del \"caso Arlen contro Arlen\", che hanno ottime possibilit\u00e0 di vincere la causa perch\u00e9 il giudice \u00e8 di larghe vedute.\nMelanie lavora molto duramente sulla sua arringa, ma poi viene a sapere che il giudice in questione \u00e8 stato sostituito con uno decisamente omofobo.\nLarry, il socio di Melanie, si propone per sostituirla nell'incarico perch\u00e9 \u00e8 convinto che un'avvocatessa lesbica incinta sia poco credibile davanti al nuovo giudice: Melanie \u00e8 per\u00f2 decisa a portare la causa fino in fondo.\nJustin prende lezioni di boxe da Cody perch\u00e9 devono farsi trovare pronti per aggredire gli omofobi: gli altri membri dei Pink Posse decidono di chiamarsi fuori, preoccupati dalla deriva violenta che il gruppo sta assumendo.\nPer non perdere anche Justin, l'unico membro del gruppo che gli \u00e8 rimasto, e dissipare i suoi dubbi circa quello che stanno facendo, Cody lo porta in una chiesa per dimostrargli come la loro causa sia del tutto giustificata, poich\u00e9 il prete nel suo sermone dice chiaramente che i gay andranno all'inferno.\nCody e Justin ripetono la tattica dell'ultima volta, baciandosi accanto a una coppia etero: il ragazzo li insulta e minaccia Justin con un coltello, ma Cody estrae una pistola e lo mette in fuga.\nJustin dice di non aver mai usato una pistola, cos\u00ec Cody gliela fa maneggiare e i due cominciano a masturbarsi in un angolo.\nHow Far You Can Go.\nTrama.\nBen si appresta a far pubblicare il suo secondo libro e, prima di consegnare il manoscritto all'editore, vuole il parere di Michael.\nPer guadagnare tempo, siccome il libro non gli \u00e8 piaciuto, Michael finge di non averlo ancora finito: per non far rimanere male Ben, Michael gli dice che il libro \u00e8 molto bello.\nBen porta Michael a cena e poi al Babylon per festeggiare: mentre stanno ballando, Michael fa capire a Ben cosa pensa veramente del libro.\nL'editore restituisce il manoscritto a Ben, chiedendogli di modificare alcune parti e di renderlo in generale pi\u00f9 interessante.\nEmmett ha trovato un bel appartamento, ma presto si rende conto che vivere da soli non \u00e8 cos\u00ec bello come sembra: gli manca qualcuno con cui condividere le piccole cose e che ascolti i suoi problemi.\nVic promette a Debbie che, quando lui e Rodney si sistemeranno, lei sar\u00e0 la prima persona a vedere la casa nuova: Debbie vuole fare loro il primo regalo, cos\u00ec acquista un paio di strofinacci.\nQuando passa da loro, Debbie scopre che \u00e8 in atto una cena con alcuni amici di Rodney: dopo aver consegnato il regalo ai padroni di casa, se ne va offesa perch\u00e9 Vic le aveva fatto intendere che la casa non fosse ancora pronta, nonostante l'invito del fratello a unirsi a loro.\nDebbie chiede ad Emmett di trasferirsi a vivere da lei, cosicch\u00e9 entrambi non soffrano pi\u00f9 di solitudine.\nTed consegna a tutti i suoi amici delle lettere di scuse per tutti i problemi che ha causato con la sua tossicodipendenza: l'unica lettera che non ha il coraggio di consegnare \u00e8 quella ad Emmett.\nMelanie \u00e8 furiosa perch\u00e9 Ginette ed Anna l'hanno scaricata, accettando di farsi difendere da Larry: Lindsay chiede l'aiuto di Brian per farla riflettere sul fatto che la loro scelta \u00e8 stata motivata da una questione di affari.\nParlando con Ted, Melanie capisce che non deve farne una questione di principio: la donna decide cos\u00ec di lasciare la causa in mano a Larry, offrendosi di fare loro da consulente.\nCody porta Justin al poligono di tiro per insegnargli a sparare: i tremori alla mano destra impediscono a Justin di prendere la giusta mira, cos\u00ec Cody gli suggerisce di pensare che le sagome rappresentino le persone che lo hanno fatto soffrire.\nSenza volerlo, Daphne fa il nome di Chris Hobbs e Justin racconta a Cody tutti i problemi che ha dovuto passare a causa sua.\nBrian trova la pistola di Cody nei pantaloni di Justin e comincia a preoccuparsi, avvertendolo che vendicarsi non \u00e8 la soluzione migliore e che Cody \u00e8 una persona poco raccomandabile.\nCody rintraccia Hobbs perch\u00e9 vuole che Justin gliela faccia pagare: i due scoprono che \u00e8 diventato responsabile di un cantiere edile, ma quando lo incontrano Justin si blocca e non riesce a dirgli nulla, mentre Hobbs li insulta perch\u00e9 sono gay.\nDaphne, preoccupata per l'amicizia di Justin con Cody, ne parla con Brian: l'uomo ha nel frattempo cambiato idea, arrivando a condividere il desiderio di vendetta che sta provando Justin.\nUna sera, mentre Hobbs sta rincasando, Justin gli punta la pistola carica e lo costringe a inginocchiarsi e ingoiare la canna dell'arma: Cody lo incita a sparare, ma Justin non lo fa e ordina a Hobbs di rientrare in casa.\nMentre si sta allontanando, Cody gli urla che \u00e8 codardo come tutti gli altri: Justin \u00e8 per\u00f2 felice perch\u00e9, anche solo spaventando a morte Hobbs, ha avuto la sua vendetta.\nDeath in the Family.\nTrama.\nMichael riceve una lettera dal famoso regista Brett Keller, interessato a girare un film tratto da Furore: lui e Justin cominciano a montarsi la testa, immaginando gli astronomici introiti che potranno ottenere.\nBen li induce a riflettere su quanto siano effimeri i loro sogni, essendo risaputo che i registi danno soltanto mere illusioni.\nAlla festa per l'inaugurazione della Kinnetic, Brian ringrazia tutti per il sostegno che gli hanno dato e si dice certo che l'agenzia avr\u00e0 successo.\nNonostante i molti impegni di lavoro, Brian si concede una serata al Babylon con Justin: i due adocchiano un bell'uomo e scommettono su chi di loro due lo conquister\u00e0, con Justin che mette in palio un viaggio a Ibiza e Brian l'obbligo per il giovane di rimettersi a studiare.\nPurtroppo, mentre erano intenti a scommettere, l'uomo si \u00e8 dileguato: lo rincontrano il giorno dopo in palestra, dove Justin boicotta Brian mettendo in giro la voce che ha le piattole.\nMentre Melanie \u00e8 al settimo cielo per aver vinto il \"caso Arlen contro Arlen\", Lindsay cerca di convincere l'artista Sam Auerbach a farsi organizzare una mostra dalla sua galleria d'arte.\nLindsay si \u00e8 sempre dichiarata un'ammiratrice di Sam, ma quando lo conosce rimane molto delusa perch\u00e9 \u00e8 una persona estremamente arrogante e maschilista.\nLindsay cerca di assecondare i gusti perversi di Sam, ma quando l'uomo scopre che \u00e8 lesbica e le propone un \"m\u00e9nage \u00e0 trois\" con Melanie, lo spintona e se ne va disgustata.\nTed trova il coraggio di consegnare la lettera di scuse per Emmett, ma il ragazzo la rifiuta perch\u00e9 non pensa al dolore che gli ha causato: Blake va a parlare della faccenda a tu per tu con Emmett, consegnandogli la lettera.\nDebbie non rivolge pi\u00f9 la parola a Vic, ignorandolo deliberatamente quando \u00e8 alla tavola calda e riempiendolo di insulti: Michael riesce a farla ragionare e la esorta a riconciliarsi con lo zio.\nDebbie passa a casa di Vic, ma i due si mettono a discutere quando Debbie gli rinfaccia di averla lasciata sola dopo che per quattro anni gli ha fatto da balia nella sua malattia.\nMichael ed Emmett passano da Vic per lasciargli le sue pentole, trovandolo apparentemente addormentato davanti al televisore: quando tenta di svegliarlo, Michael si accorge che lo zio \u00e8 morto.\nJustin trova l'uomo della scommessa da Woody: parlandoci scopre che si chiama Shane ed \u00e8 un medico appena trasferitosi a Pittsburgh.\nBrian passa a chiamare Justin, dicendogli che la scommessa \u00e8 annullata perch\u00e9 Vic \u00e8 morto: i due passano a casa di Debbie, dalla quale Brian viene cacciato perch\u00e9 ha detto che Vic \u00e8 stato anche fin troppo fortunato a vivere cos\u00ec a lungo.\nDopo aver messo a letto Debbie, Emmett rientra nella sua stanza e legge la lettera di Ted, il quale nel frattempo si sta baciando con Blake a casa sua.\nPer togliersi il pensiero della morte di Vic, Brian copula con Shane nella darkroom del Babylon: dopo il rapporto, il dottore gli dice di avergli trovato un nodulo sospetto sul testicolo sinistro.\nPreponderance of Death.\nTrama.\n\u00c8 il funerale di Vic e tutti spendono belle parole per lui, tranne Debbie che sembra ancora impassibile e distaccata.\nAlla veglia funebre, Rodney consegna a Debbie una scatola contenente alcuni oggetti di Vic: all'interno c'\u00e8 una lettera, scritta da Vic quando era sul punto di morire quattro anni prima, in cui chiedeva alla sorella di festeggiare l'imminente Natale in ogni caso.\nPer onorare la sua memoria, Debbie decide quindi organizzare una festa di Natale fuori stagione ed esige che tutto sia perfetto: Michael non comprende lo strano comportamento della madre, per\u00f2 lo accetta perch\u00e9 \u00e8 un modo per lei di distrarsi.\nDal funerale di Vic, Hunter ha cominciato a manifestare atteggiamenti ribelli: fuma marijuana ed \u00e8 stato sospeso da scuola per aver picchiato un ragazzo.\nMichael non riesce a capire il perch\u00e9 di questi comportamenti, ma Ben gli spiega che Hunter si \u00e8 dovuto confrontare per la prima volta con la morte di un sieropositivo e adesso teme che presto gli tocchi la stessa sorte.\nHunter non vuole partecipare alla festa in onore di Vic: inizialmente Michael vuole costringerlo a venire, ma poi capisce che \u00e8 meglio lasciare il ragazzo tranquillo.\nA Brian viene diagnosticato un seminoma, dal quale pu\u00f2 tranquillamente guarire attraverso un intervento chirurgico di asportazione del testicolo malato e un successivo ciclo di chemioterapia: tutto ci\u00f2 non ostacoler\u00e0 la sua attivit\u00e0 sessuale, restando inalterate le funzionalit\u00e0 del testicolo sano.\nA Brian viene la pazza idea di non farsi curare per assecondare il suo desiderio di morire giovane: nessuno sa della malattia, nemmeno Justin, il quale non capisce perch\u00e9 non voglia pi\u00f9 fare l'amore con lui.\nParlando con Gus davanti alla televisione, Brian suggerisce indirettamente la possibilit\u00e0 di \"uscire di scena\" come James Dean, giovane e nel pieno degli anni: Lindsay non riesce per\u00f2 a cogliere l'allusione.\nEmmett consiglia a Justin di ravvivare il rapporto con Brian, portandogli a casa un paio di uomini rimorchiati al Babylon: Brian, davanti alla sorpresa, finge di aver dimenticato una cosa in ufficio per andarsene.\nCynthia e Justin rimangono di stucco quando Brian comunica loro di aver deciso di partire per Ibiza, una vacanza fuori programma decisamente sconsigliata per una persona che ha appena aperto una nuova attivit\u00e0.\nBrian tratta molto male Justin, dicendogli chiaro e tondo che non lo vuole tra i piedi, ma il ragazzo si dimostra comprensivo e gli dice che lo aspetter\u00e0 a casa.\nIn realt\u00e0, quella del viaggio a Ibiza \u00e8 una scusa per coprire la sua vera destinazione: l'ospedale di Baltimora, dove si sottopone all'operazione al testicolo.\nTed e Blake hanno passato la notte insieme: mentre il primo \u00e8 al settimo cielo, il secondo appare decisamente inquieto.\nTed pensa di ottenere le attenzioni di Blake finendo come era prima, cos\u00ec passa dai suoi vecchi amici per farsi dare una dose di droga.\nMentre Ted \u00e8 a casa a contemplare l'acquisto, bussano alla porta: \u00e8 Emmett, il quale vuole chiedergli di tornare ad essere amici perch\u00e9 \u00e8 rimasto commosso dalla sua lettera.\nTed passa a prendere Blake e gli mostra la droga, dicendo che se la prender\u00e0 potr\u00e0 nuovamente essere attratto da lui: Blake riesce a convincerlo a buttarla via, constatando tuttavia come i tempi non siano ancora maturi per una loro relazione, ma gli promette che prima o poi si rincontreranno e solo allora potranno amarsi.\nAlla festa per Vic tutto sembra andare per il meglio: in compagnia dei ragazzi c'\u00e8 anche Shanda Leer, tornata ad esibirsi per la prima volta dall'aggressione, ma Debbie si dispera quando la punta dell'albero che aveva appena posizionato cade e si rompe.\nTwo Kinds of Lies.\nTrama.\nSam Auerbach accetta la proposta di Lindsay di tenere una mostra alla sua galleria: Lindsay lo invita a cena a casa sua, dove Melanie gli mostra i quadri della compagna.\nSam ha capito che Lindsay vorrebbe pi\u00f9 di ogni altra cosa ricominciare a dipingere, cos\u00ec nel suo studio si spoglia nudo e le propone di ritrarlo: Lindsay \u00e8 inizialmente riluttante, ma poi accetta e sembra ammirare intrigata il suo lavoro.\nDebbie non riesce a perdonarsi la rottura della ceramica alla festa di Natale, tanto da voler comprare un monumento funerario dell'Arcangelo Gabriele dal valore di $27.000 per la lapide di Vic.\nMichael ed Emmett sono contrari non soltanto perch\u00e9 Vic era una persona semplice, ma anche per il fatto che lei non pu\u00f2 permettersi un acquisto cos\u00ec costoso.\nDebbie riceve la visita di Carl, il quale la invita a cena: Debbie rifiuta perch\u00e9 l'indomani deve ricominciare a lavorare alla tavola calda.\nAl Liberty Diner, Debbie riceve le condoglianze da un amico di Vic che le racconta di come il fratello parlasse bene di lei: la donna ha un piccolo mancamento, cos\u00ec Michael ed Emmett la costringono a stare a riposo perch\u00e9 sta lavorando troppo.\nEmmett va a parlare con Carl, riferendogli soprattutto l'episodio della festa di Natale: Carl passa a casa di Debbie e le racconta di aver avuto gli stessi rimorsi quando \u00e8 morta sua moglie e lui non era accanto a lei, ma poi \u00e8 riuscito a perdonare s\u00e9 stesso e andare avanti.\nMichael e Justin incontrano il giovane regista Brett Keller, sempre pi\u00f9 intenzionato a trarre un film dal loro fumetto: i due mettono per\u00f2 in chiaro alcune condizioni, in particolare che Furore non dovr\u00e0 essere snaturato da come loro lo hanno concepito.\nKeller sembra accettare, tanto da voler conoscere Brian che \u00e8 il corrisposto reale di Furore.\nBen insulta Keller perch\u00e9 lo ritiene un regista poco serio, le cui opere sono puro intrattenimento per ragazzini senza cervello: Michael accusa il compagno di essere geloso perch\u00e9 nessuno si interessa al suo libro, che intanto \u00e8 stato rifiutato da altri editori.\nMichael va a dormire a casa di Ted, il quale la mattina dopo gli consiglia di fare pace con Ben perch\u00e9 \u00e8 la stessa situazione dalla quale si sono originati i suoi problemi con Emmett.\nMichael e Justin ricevono da Keller una copia del contratto per la cessione dei diritti cinematografici di Furore.\nMentre dorme sotto l'effetto dell'anestesia, Brian sogna di trovarsi al Babylon e incontra Vic che gli mostra come il locale sia diventato un ritrovo degli anziani gay deceduti.\nDimesso dall'ospedale, Brian comincia a sentirsi molto stanco e tutti imputano questa cosa al jet-lag e alle notti folli di Ibiza.\nJustin ascolta per caso un messaggio nella segreteria telefonica del dottore che lo ha operato: telefonando all'ospedale scopre che si tratta di un oncologo.\nJustin parla della faccenda con Michael, ma quest'ultimo non vuole che ne faccia parola con Brian perch\u00e9 devono rispettare il suo volere di non sapere nulla.\nJustin riesce con molta fatica a tenersi tutto dentro, mentre Michael scoppia in lacrime con Brian e gli rivela che ha saputo tutto da Justin: Brian, non volendo la commiserazione di nessuno, caccia via Justin di casa.\nHave Some Balls.\nTrama.\nBrian si sottopone alla prima seduta di chemioterapia, durante la quale sogna nuovamente Vic: questa volta costui impersona uno scienziato folle che vuole inibire con il raggio laser il suo organo sessuale.\nNonostante le raccomandazioni del medico, Brian va regolarmente al lavoro e gli effetti della chemio cominciano a farsi sentire: Ted si accorge che l'amico da un po' di tempo dimostra di non sentirsi bene, al che Brian \u00e8 costretto a rivelargli di avere il cancro, obbligandolo per\u00f2 a non farne parola con nessuno.\nTed sostituisce Brian alla presentazione della pubblicit\u00e0 di un lubrificante a una coppia di clienti, padre e figlio, ma non ha la sicurezza di Brian e la sua dialettica \u00e8 decisamente debole: Cynthia interviene in suo aiuto e completa il discorso, ma il cliente pi\u00f9 anziano non sa ancora se accettare perch\u00e9 prima vuole valutare le proposte di altre agenzie pubblicitarie.\nCynthia suggerisce a Ted di copulare in bagno con il figlio del cliente, proprio come avrebbe fatto Brian: la strategia funziona e la Kinnetik chiude l'affare.\nLindsay sta trascurando Melanie perch\u00e9 \u00e8 impegnata nell'allestimento della mostra di Sam: Melanie chiede a Michael di accompagnarla al posto suo al corso pre-parto.\nSam scopre che Lindsay ha ricominciato a dipingere e che il suo primo quadro \u00e8 proprio il ritratto che gli aveva fatto: nonostante lei si vergogni, Sam le fa i complimenti e dice che, se non fosse lesbica, se la porterebbe a letto.\nDebbie abbandona la stravagante idea della lapide a forma di arcangelo per Vic, optando invece per una soluzione pi\u00f9 semplice e pratica: la donna manifesta una nuova attrazione per Carl, cos\u00ec Emmett la incita a riprendere la storia con il detective.\nDebbie va nel suo ufficio in centrale, intenzionata ad accettare quell'invito a cena che le aveva fatto, ma Carl le dice di avere un'altra donna e che l'aveva invitata a cena soltanto come amica in difficolt\u00e0.\nEmmett deve organizzare la festa di fidanzamento del quarterback Drew Boyd, ma dopo la morte di Vic gli manca uno chef: assaggiando alcuni manicaretti che Darren aveva preparato per Debbie, Emmett resta soddisfatto e gli chiede di aiutarlo per il party.\nDurante la festa, Emmett si offende quando sente Drew parlare con i suoi amici e alludere ironicamente al fatto che lui e Darren sono delle \"checche deliziose\": Emmett lo prende in disparte e gli fa notare che un vero uomo dice le cose in faccia anzich\u00e9 sparlare alle spalle.\nLa sera successiva, Emmett passa nell'appartamento di Drew per ritirare l'assegno del pagamento: l'uomo, solo in casa, lo sbatte sul pavimento e, dopo averlo girato sulla schiena, gli cala i pantaloni.\nMichael riceve una lettera contenente due assegni da $10.000 ciascuno, uno intestato a lui e l'altro a Justin: ci\u00f2 significa che Keller ha accettato di girare il film ispirato a Furore.\nHunter apre un'altra lettera, indirizzata a Ben, nella quale l'uomo ha ricevuto l'ennesimo rifiuto da parte di un editore alla pubblicazione del manoscritto.\nBen incontra in universit\u00e0 Anthony, un suo ex studente che si \u00e8 laureato in lettere e che lo ringrazia perch\u00e9 il suo primo libro lo aveva aiutato ad accettare la propria omosessualit\u00e0: Anthony si offre di leggere il suo manoscritto e dare poi un giudizio.\nPer lenire il dolore di Ben, Michael gli compra un computer: il compagno per\u00f2 rifiuta questo regalo, in quanto non ha bisogno della sua compassione.\nAnthony passa nell'ufficio di Ben per dirgli di aver letto il manoscritto: Ben gli chiede di fermarsi perch\u00e9 vuole conoscere subito il suo parere.\nJustin \u00e8 arrabbiato con Michael perch\u00e9 ha detto a Brian che lui sapeva del cancro e che per causa sua lo ha cacciato di casa: Michael consiglia a Justin di essere pi\u00f9 deciso e costringere Brian a farsi aiutare.\nBrian torna a casa dal lavoro e trova Justin che sta cucinando il brodo di pollo: di fronte alle nuove rimostranze dell'amato, Justin si impunta e gli dice che rimarr\u00e0 perch\u00e9 non pu\u00f2 affrontare la malattia da solo e che lui lo ama, anche se ha un testicolo in meno.\nThe Snake in Paradise.\nTrama.\nLa chemioterapia sta dando problemi a Brian nella sua vita sessuale, dato che non riesce pi\u00f9 ad avere erezioni e crede di essere diventato impotente: Justin lo rassicura, dicendogli che \u00e8 normale visto quello che sta affrontando.\nMichael propone a Justin di andare insieme a China Town perch\u00e9 Ben ha trovato nelle cure orientali un valido aiuto per i suoi problemi di salute: i proprietari del negozio danno a Justin gli ingredienti per la preparazione di un t\u00e8, ma nemmeno questo sembra funzionare.\nBrian ha incontrato Debbie e fatto pace con lei, scusandosi per le parole dette su Vic: Debbie riconosce che in fondo aveva ragione, anche se non le era piaciuto il modo in cui aveva parlato in un momento cos\u00ec difficile.\nQuando le dice di avere il cancro, Debbie va in chiesa a pregare per lui e per Vic: qui incontra Joanne, la madre di Brian, e la informa cirla la malattia del figlio.\nJoanne passa in ufficio da Brian e lo ammonisce che il cancro \u00e8 la punizione divina per il suo stile di vita, quindi \u00e8 ora che cambi completamente e soprattutto abbracci la fede.\nBrian si infuria con sua madre perch\u00e9 si fa vedere soltanto adesso che lui ha problemi e la manda via urlando: questo gli \u00e8 servito ad avere la tanto attesa erezione, cos\u00ec lui e Justin si precipitano subito alla darkroom del Babylon per approfittarne.\nEmmett comincia a frequentare assiduamente Drew, incontrandolo abitualmente in un motel: alla domanda sul perch\u00e9 nasconda la propria omosessualit\u00e0, Drew risponde che non \u00e8 gay perch\u00e9 sono persone deboli, mentre invece lui \u00e8 forte.\nTed \u00e8 alla ricerca di uno sportivo che posi come modello per una campagna pubblicitaria della Brown Athletics: Emmett gli consiglia Drew, ma fa molta fatica a convincerlo perch\u00e9 il quaterback ha paura di vedere rovinata la propria reputazione di macho.\nDa qualche tempo Lindsay ha problemi a vivere l'intimit\u00e0 con Melanie, tanto che nell'ultimo rapporto sessuale ha dovuto ricorrere al vibratore a forma di pene per eccitarsi.\nConvinta di essersi presa una cotta per Sam, Lindsay non si presenta alla sua mostra fingendo di voler trascorrere del tempo con Melanie e Gus, avendoli trascurati molto per allestirla.\nLindsay si presenta alla mostra solo quando questa sta per finire e si offre di chiudere il locale: la donna crede di essere rimasta sola, ma Sam spunta fuori di nascosto e le dice di aver capito che si \u00e8 innamorata di lui: i due cominciano a copulare e Lindsay, anzich\u00e9 respingere Sam, lo lascia fare.\nAnthony invita Ben alla presentazione del nuovo libro di Edmund White, uno scrittore gay sieropositivo che spiega come convivere con la malattia: proprio quella sera Ben aveva concordato di uscire a fare shopping con Michael e Hunter, ma sente che la conferenza pu\u00f2 essere un'occasione imperdibile di confronto con una persona che vive i suoi stessi problemi.\nDopo la presentazione, Anthony invita Ben a casa sua per bere qualcosa: il ragazzo lo bacia, dicendogli di essere sempre stato innamorato di lui e di voler essere contagiato dall'HIV per poter diventare anche lui una persona \"libera\".\nBen rifiuta le advances di Anthony e se ne va: il giorno dopo, in biblioteca, Anthony dice a Ben di essere andato a una festa e di aver copulato tutta la notte senza preservativo, quindi sapr\u00e0 se \u00e8 stato infettato o meno tra qualche settimana.\nBen decide di scrivere una nuova storia, ispirandosi a ci\u00f2 che ha fatto Anthony: Michael dice di averla letta e che gli \u00e8 piaciuta molto.\nGay or Straight? That's the Question.\nTrama.\nIl Centro Gay e Lesbiche assume il promotore finanziario Jeffrey Pendergrass per trovare i fondi con i quali organizzare la Liberty Ride.\nPendergrass fa una proposta a Brian: sponsorizzare i suoi clienti alla gara, promettendogli introiti importanti.\nIndagando sul conto dell'uomo, Brian scopre che la sua attivit\u00e0 non \u00e8 esattamente limpida: costui infatti \u00e8 abituato a dilapidare i fondi che raccoglie per condurre una vita di lusso, lasciando alle organizzazioni che lo hanno contattato soltanto gli spiccoli.\nBrian gli dice di aver scoperto i suoi sporchi inganni: Pendergrass si dilegua dalla citt\u00e0, lasciando il centro completamente privo di fondi.\nDa qualche tempo Hunter rincasa tardi la sera e dice di essere preso da un progetto scolastico: Michael e Ben non sono per\u00f2 convinti che sia vero e temono che stia ricominciando a prostituirsi.\nQuando Hunter gli chiede $20, Michael vuole sapere tutto e il ragazzo gli confida che si sta vedendo con qualcuno: lui e Ben pensano che sia un ragazzo, ma Hunter confessa che sta frequentando una ragazza.\nA Michael viene il dubbio che per Hunter possa essere meglio avere due genitori etero, in quanto capaci di comprenderlo meglio.\nDebbie viene a sapere da Bob, un collega di Carl, che quest'ultimo porter\u00e0 la sua nuova fidanzata Katherine al ballo di beneficenza della polizia.\nTed ha due biglietti per assistere in tribuna d'onore alla prossima partita degli Ironman, la squadra di Drew: Emmett si offre di accompagnarlo e Debbie chiede a Ted di procurarle un altro paio di biglietti per portarci anche Carl.\nNella foga della partita Carl e Debbie si baciano, scoprendo cos\u00ec di essere ancora innamorati: Sierra riconosce Emmett e lo invita a passare negli spogliatoi, dove per\u00f2 fatica a trattenere la rabbia nel vedere Drew fingere con la futura moglie che tra loro non ci sia nulla.\nEmmett decide di rivelare la sua relazione segreta con il quaterback a Ted, dato che ormai tanto non ha pi\u00f9 importanza perch\u00e9 intende lasciarlo, anche se a dire il vero si \u00e8 reso conto di essersi innamorato di lui.\nSam insiste per avere un altro appuntamento con Lindsay, mettendo in dubbio il fatto che sia lesbica perch\u00e9 da come lo baciava al museo non si direbbe.\nLindsay si confida con Brian, il quale le ricorda che loro due ai tempi del college erano andati a letto insieme, quindi \u00e8 normale che ogni tanto senta il desiderio di avere un rapporto sessuale con gli uomini.\nSam passa a casa di Lindsay per proporle di trasferirsi a Milano con lui: la donna rifiuta perch\u00e9 la sua famiglia \u00e8 a Pittsburgh, ma Melanie li vede dalla finestra salutarsi molto affettuosamente e capisce che tra loro c'\u00e8 stato qualcosa.\nLindsay si giustifica con la compagna dicendole che andare con Sam le \u00e8 servito a capire che \u00e8 pronta a scegliere ancora lei: dal canto suo, Melanie non \u00e8 per\u00f2 sicura di poter fare altrettanto.\nIrritation and Separation.\nTrama.\nMichael e Ben incontrano i genitori di Callie, la fidanzata di Hunter, e concordano di cenare insieme per conoscersi meglio: nel frattempo il ragazzo ha deciso di metterla al corrente circa il suo stato di salute.\nI genitori di Callie sono molto preoccupati e non vogliono che la figlia si veda ancora con Hunter, a maggior ragione dopo aver saputo il modo in cui \u00e8 stato infettato.\nCallie non era conoscenza del fatto che Hunter avesse preso l'HIV prostituendosi e non lo vuole pi\u00f9 vedere: Michael e Ben lo devono consolare perch\u00e9 \u00e8 convinto che nessuna ragazza vorr\u00e0 mai stare con lui.\nEmmett vuole scordarsi di Drew, ma \u00e8 impossibile perch\u00e9 l'intera citt\u00e0 \u00e8 tappezzata dai suoi manifesti: Ted gli consiglia di farsi forza e voltare pagina.\nUna macchina con i vetri oscurati \u00e8 appostata fuori dalla casa di Debbie: Emmett scopre che si tratta di Drew, il quale lo invita a cena fuori anzich\u00e9 al solito motel.\nEmmett pensa che Drew voglia fare finalmente outing e fantastica sul momento in cui andranno al Babylon sotto gli sguardi attoniti di tutti: Drew non \u00e8 dello stesso avviso, tanto che ha addirittura prenotato tutti i tavoli del ristorante perch\u00e9 nessuno li vedesse insieme.\nQuando Sierra gli telefona per incontrarlo con la massima urgenza, Emmett teme che abbia scoperto la verit\u00e0: in realt\u00e0 la donna gli vuole proporre di occuparsi del catering del matrimonio, essendosi ammalata la titolare.\nDrew rassicura Emmett sul fatto che la loro relazione clandestina proseguir\u00e0 regolarmente una volta che sar\u00e0 sposato: dopo avergli risposto che \u00e8 sempre stato fiero di essere gay e che non ha mai mentito, Emmett se ne va e lo lascia da solo nella stanza del motel.\nLindsay e Melanie vivono praticamente da separate in casa, fingendo con gli altri di essere ancora una coppia inossidabile: Debbie nota qualcosa che non va in Melanie, ma decide di non impicciarsi.\nDopo l'ennesimo litigio, Melanie ha un dolore alla pancia e Lindsay la porta in ospedale: la dottoressa la rassicura sullo stato del bambino, ma vuole che trascorra il resto della gravidanza a letto.\nPendergrass ha lasciato il Centro Gay e Lesbiche con un debito di $25.000, il che rende molto difficile l'organizzazione della Liberty Ride.\nBrian mostra al proprietario della Remson Farmaceutici la Liberty House, la casa di riposo che il Centro si proponeva di aiutare con i proventi della Liberty Ride: il signor Remson accetta la proposta di Brian di versare $100.000.\nL'oncologo \u00e8 molto soddisfatto del quadro clinico di Brian, ma gli raccomanda di riprendere l'attivit\u00e0 fisica con moderazione: Brian per\u00f2 si \u00e8 messo in testa di voler partecipare alla Liberty Ride, ma Justin lo considera uno sforzo eccessivo per lui.\nBrian prova una lezione del corso di spinning che Justin e Ted stanno seguendo in vista della corsa, ma non riesce a reggere il ritmo e cede prima.\nDebbie lo sprona raccontandogli che Vic \u00e8 sopravvissuto a lungo alla malattia per il suo attaccamento stoico alla vita: Brian comincia cos\u00ec ad allenarsi di nascosto.\nProposal of Two Kinds.\nTrama.\nJustin scopre che Brian si sta allenando di nascosto a spinning da tre settimane: il ragazzo, capendo quanto sia importante per lui dopo quello che ha passato, decide di sostenerlo.\nJustin deve per\u00f2 rinunciare alla Liberty Ride perch\u00e9 Brett Keller ha bisogno di lui a Los Angeles per trattare con i produttori, i quali si stanno opponendo alla realizzazione del film di Furore: anche Brian \u00e8 intenzionato a lasciar perdere la corsa, non sentendosi pi\u00f9 cos\u00ec sicuro di s\u00e9.\nCarl chiede a Michael il permesso di sposare sua madre, ma dopo averlo ottenuto non riesce mai a trovare l'occasione per farle la proposta perch\u00e9 Debbie \u00e8 molto indaffarata con i preparativi della corsa.\nTed fa il grande passo di restituire a Emmett i soldi che gli doveva per la vicenda del conto di Gus, ma gli comunica che non andr\u00e0 alla Liberty Ride perch\u00e9 teme di ricadere in tentazione: Emmett decide al contrario di partecipare per mettersi alla prova.\nTutti sono pronti a partire in autobus alla volta di Toronto, da cui poi torneranno a Pittsburgh in bicicletta: Melanie va a salutare i ragazzi, contravvenendo volontariamente all'isolamento forzato, mentre Carl riesce a fare la proposta a Debbie e Ted decide di unirsi al gruppo.\nDurante il viaggio anche Ben fa la proposta di matrimonio a Michael perch\u00e9 la sua intenzione sarebbe quella di sposarsi in Canada, dove le unioni gay sono lecite.\nA Los Angeles Brett fa conoscere a Justin l'attore Connor James, sostenendo che sarebbe perfetto per interpretare il ruolo di Furore: i produttori sono molto dubbiosi sull'idea di trasporre il fumetto in film, essendoci molte scene di sesso, ma Justin \u00e8 irremovibile nel volere la massima fedelt\u00e0 possibile dell'opera originale con la versione cinematografica.\nLindsay \u00e8 furiosa con Melanie perch\u00e9 \u00e8 uscita di casa e, stanca per la lunga guerra che si stanno facendo, comunica alla compagna che la lascer\u00e0 una volta che sar\u00e0 nato il bambino.\nA Toronto i ragazzi si accorgono di trovarsi in un quartiere identico in tutto e per tutto a Liberty Avenue ed entrano a bere qualcosa nel bar Moosies, molto simile a Woody's: qui trovano Brian, venuto a sorpresa in aereo perch\u00e9 ha cambiato idea.\nMichael non \u00e8 sicuro di accettare la proposta di matrimonio di Ben e Brian ancora una volta gli ricorda l'inutilit\u00e0 dei legami per i gay: Michael \u00e8 per\u00f2 pronto a fare il grande passo e il giorno dopo lui e Ben si sposano, con Brian e Hunter che fanno da testimoni.\nI ragazzi sono sulla linea di partenza e la Liberty Ride pu\u00f2 finalmente partire.\nLiberty Ride.\nTrama.\nI corridori della Liberty Ride varcano la frontiera del Canada: Ben e Michael hanno qualche problema con l'ufficiale, non essendo legalmente valida la loro unione negli Stati Uniti.\nPer consolarli Brian compra una torta nuziale, una bottiglia di spumante e ingaggia dei musicisti per un ricevimento di nozze improvvisato.\nTed si appresta a festeggiare i primi sei mesi di astinenza, ma \u00e8 molto preoccupato di non poterli condividere con il suo gruppo di aiuto: Emmett consulta la mappa e gli mostra che esiste un gruppo simile a Little Hope, una localit\u00e0 molto vicina rispetto a dove si trovano.\nI due per\u00f2 si perdono e tengono il meeting di Ted in una stalla: l'indomani riescono a ritornare sulla strada principale, dove sono raggiunti dal resto del gruppo.\nBrian adocchia un bel ragazzo e toglie le mani dal manubrio, ma cade e si frattura la clavicola: nonostante il braccio fuori uso, si ostina a voler completare la corsa e Michael gli sta vicino.\nMelanie ha le doglie e Lindsay \u00e8 molto amorevole nel sostenerla: dopo quattordici ore di travaglio d\u00e0 alla luce una bambina che decide di chiamare Jenny Rebecca, in onore di Barbara Streisand.\nA Los Angeles, Brett ha ottenuto il via libera per il film di Furore e cancella il volo di ritorno di Justin perch\u00e9 vuole portarlo in un locale esclusivo per festeggiare: qui incontrano nuovamente Connor James e Justin ci passa la notte insieme.\nPrima che Justin riparta per Pittsburgh, Brett gli fa una proposta affascinante: lavorare come vice-direttore artistico alla produzione del suo stesso film, con il ragazzo che accetta molto entusiasta.\nJustin torna a Pittsburgh e aspetta con Debbie l'arrivo dei corridori: Ben, Hunter, Emmett e Ted tornano insieme al gruppo, mentre Brian e Michael tagliano il traguardo molte ore dopo.\nMichael e Ben si precipitano in ospedale, dove scattano alcune fotografie a Jenny Rebecca: Lindsay finge di essere felice e si unisce alle pose con un sorriso di circostanza.\nDurante il parto Melanie si \u00e8 resa conto di avere bisogno di Lindsay, ma quest'ultima vuole rispettare gli accordi presi ed \u00e8 intenzionata a trovare quanto prima una nuova sistemazione.\nCarl chiede a Debbie quali sono le sue preferenze per le loro nozze, ma la donna non si vuole sposare finch\u00e9 la legge statunitense non consentir\u00e0 agli omosessuali di convolare a nozze, ma propone al detective di andare comunque a convivere.\nTannis e Phillip annunciano che l'incasso della Liberty Ride \u00e8 di $432.000, una cifra pi\u00f9 che sufficiente per coprire tutti i debiti del Centro Gay e Lesbiche: Brian ha inoltre fatto cambiare nome alla Liberty House in Vic Grassi House.\nBrian sogna Vic che lo ringrazia per le sue azioni, raccomandandogli di godere dei molti anni di salute che si \u00e8 giustamente meritato.\nBrian decide che molti cambiamenti dovranno intervenire nella sua vita: innanzitutto vuole stare pi\u00f9 vicino a Gus, ora che \u00e8 nell'et\u00e0 della crescita, e poi chiede a Justin di tornare a stare nel loft, ma il giovane non gli ha detto nulla circa Los Angeles."}
{"id": "3291634", "revid": "709565", "url": "https://it.wikipedia.org/wiki?curid=3291634", "title": "Episodi di Queer as Folk (quinta stagione)", "text": "La quinta e ultima stagione di \"Queer as Folk\" \u00e8 stata trasmessa sul canale statunitense Showtime dal 22 maggio al 31 luglio 2005.\nMove and Leave.\nTrama.\nMichael organizza una festa a sorpresa per il decimo anniversario di Lindsay e Melanie, senza sapere che le due donne vivono separate: Lindsay ha affittato un monolocale con Gus, mentre Melanie e Jenny Rebecca sono rimaste in casa.\nMelanie non vuole far sapere agli amici dei loro problemi, cos\u00ec Lindsay e Gus sono costretti ad andare da lei ogni volta che ricevono visite per mantenere le apparenze.\nQuando tutta la combriccola arriva per festeggiare, Melanie finge che Lindsay sia uscita con Gus e le telefona per farli venire: Lindsay non resiste davanti agli amici felici e decide che \u00e8 venuto il momento di rivelare pubblicamente la verit\u00e0.\nMichael \u00e8 molto arrabbiato, soprattutto perch\u00e9 pensava che sua figlia crescesse in una casa dove potesse ricevere amore, altrimenti non avrebbe mai acconsentito a farla nascere: non solo, ma scopre anche che Brian lo sapeva da tempo perch\u00e9 Lindsay si era confidata con lui.\nBen propone a Michael di cercare una casa nuova perch\u00e9 la sua \u00e8 piccola per starci bene in tre: inoltre i nuovi vicini sono dei giovani troppo chiassosi, mentre adesso loro e Hunter sono una famiglia che ha bisogno di condurre una vita pi\u00f9 tranquilla.\nEli e Monty suggeriscono a Michael e Ben di comprare casa nel loro quartiere che, un tempo degradato, adesso \u00e8 un posto tranquillo dove si stanno trasferendo molte coppie gay con figli: Michael \u00e8 per\u00f2 restio a lasciare il luogo dove \u00e8 cresciuto.\nMentre sta passeggiando con Ben nel quartiere, Michael resta colpito da una casa in vendita e chiede al compagno di avviare le pratiche per acquistarla.\nDebbie si \u00e8 trasferita a vivere da Carl, per\u00f2 le manca la sua vecchia casa e gli domanda se non sia possibile andare a vivere da lei: il detective acconsente, dicendosi disposto a seguirla ovunque, ma quando entrano trovano Emmett che sta copulando con un ragazzo sul divano.\nLa convivenza a tre risulta essere piuttosto problematica, tanto che Emmett si attiva per trovare una nuova sistemazione e lasciare Debbie e Carl liberi di vivere la loro storia.\nCarl insiste perch\u00e9 Emmett rimanga, non volendolo far sentire indesiderato, e crede che riusciranno comunque a trovare un compromesso.\nTed \u00e8 ingrassato, ma si sente felice perch\u00e9 ha acquistato quella serenit\u00e0 che gli mancava da tempo: il suo nuovo fidanzato Gary, pi\u00f9 giovane di lui, sembra apprezzare le sue rotondit\u00e0.\nBrian ha capito che Justin si trova meglio a Los Angeles, avendo gi\u00e0 posticipato molte volte il suo ritorno a Pittsburgh, e pensa sia meglio lasciare il ragazzo libero di vivere questa grande opportunit\u00e0.\nConnor James ha ottenuto il ruolo di Furore, ma Brett interrompe i lavori perch\u00e9 i produttori hanno cambiato idea e non intendono pi\u00f9 realizzare il film, temendo la reazione che potrebbe scatenare presso il pubblico.\nIl Babylon viene chiuso perch\u00e9 il suo proprietario ha frodato il fisco: Brian decide di investire gli utili della Kinnetik acquistando le quote del locale.\nBack in Business.\nTrama.\nMichael e Ben hanno comprato casa in Stamford Avenue e cominciano i preparativi per allestirla.\nMichael ha intenzione di fare a causa a Lindsay e Melanie per ottenere la custodia di Jenny Rebecca, siccome le due donne lasciandosi hanno violato i patti.\nDebbie non prende bene la cosa, pensando soprattutto al bene della bambina, e rassicura Melanie dicendole che sta dalla sua parte perch\u00e9 da madre single sa cosa vuole dire crescere un figlio da sola.\nMichael \u00e8 per\u00f2 deciso ad andare fino in fondo, tanto che assume un avvocato gay per essere sicuro di vincere: a questo punto Lindsay esorta Brian, l'altro padre coinvolto, a far ragionare Michael perch\u00e9 la faccenda rischia di prendere una brutta piega.\nPurtroppo Michael \u00e8 irremovibile, tanto che sta gi\u00e0 pensando alla cameretta di Jenny Rebecca nella casa nuova: i due amici finiscono per litigare, con Brian che lo accusa di essere diventato un moralista e Michael che non vuole prendere lezioni da una persona come lui che non si assume mai nessuna responsabilit\u00e0.\nTed ha lasciato Gary perch\u00e9 lo stava facendo ingrassare e decide di mettersi subito a dieta: come se non bastasse, il parrucchiere gli fa notare che sta perdendo i capelli.\nTed decide di stravolgere il suo \"look\" e si fa tingere di biondo, cos\u00ec da potersi sentire felice, ma comincia a notare numerosi difetti fisici e prende contatti con un chirurgo plastico.\nEmmett deve organizzare il matrimonio del produttore di Channel 5 Don Magruder, ma fatica ad arginare le ansie della futura moglie Lila che \u00e8 terrorizzata all'idea che qualcosa possa andare storto.\nIn effetti, la sposa si rovescia addosso un bicchiere di vino proprio nel momento in cui stava per andare all'altare: Emmett la fa spogliare e le tinge il vestito di rosa, utilizzando due bottiglie di barbera.\nEmmett spiega che questo trucco gli \u00e8 stato insegnato da sua zia Lula, quando da piccolo si era sporcato un paio di pantaloni bianchi: l'imprevisto \u00e8 risolto e gli sposi si possono unire in matrimonio.\nDon \u00e8 rimasto colpito dalle capacit\u00e0 organizzative di Emmett e gli offre uno spazio nel palinsesto di Channel 5 perch\u00e9 vorrebbe dare visibilit\u00e0 al mondo gay.\nBrian ha espletato tutte le pratiche ed \u00e8 il nuovo proprietario del Babylon: l'uomo ha talmente fretta di aprire da fissare l'inaugurazione per l'imminente venerd\u00ec.\nLa prima serata non va per\u00f2 come si aspettava: i clienti sono pochi e Brian scopre che i giovani gay, dopo la chiusura del Babylon, si sono spostati in un nuovo locale.\nBrett parte alla volta dell'Australia per girare il suo nuovo film, ma promette a Justin che far\u00e0 di tutto per vendere Furore ad altri studios: il ragazzo, non avendo pi\u00f9 nulla che lo trattiene a Los Angeles, fa ritorno a Pittsburgh.\nJustin chiede a Brian se \u00e8 ancora valida la sua proposta di vivere insieme nel loft: come risposta, Brian gli apre un cassetto vuoto dove pu\u00f2 mettere le sue cose.\nFags Are No Different Than People.\nTrama.\nMelanie propone a Lindsay un incontro preliminare con gli avvocati per cercare di risolvere la questione dell'affido di Jenny Rebecca senza dover ricorrere al giudice.\nBrian consiglia a Lindsay un buon avvocato, il quale per\u00f2 vuole farsi raccontare da lei tutti gli aspetti pi\u00f9 torbidi delle vite di Michael e Melanie per usarli contro di loro nel processo.\nDurante l'incontro l'avvocato di Lindsay afferma che sia Melanie che Michael sono inadeguati a fare i genitori: Melanie ha tradito Lindsay prima del matrimonio, mentre Michael vive con due sieropositivi di cui uno \u00e8 un ragazzo che si prostituiva.\nMichael e Melanie rimangono molto delusi dal comportamento di Lindsay, avendo mostrato un lato subdolo di lei che non conoscevano.\nEmmett debutta nel notiziario di Channel 5 e Don gli presenta la squadra con cui lavorer\u00e0: l'anchorman Jake Anders, l'inviata Myra Yamaguchi, il giornalista sportivo Jim Lockwood e l'uomo del meteo Johnny Memphis.\nEmmett non vuole cadere nello stereotipo della checca effeminata, ma il risultato \u00e8 una conduzione troppo rigida: Don gli comunica che il suo spazio \u00e8 gi\u00e0 cancellato, non avendo avuto riscontri positivi presso il pubblico.\nGli amici suggeriscono a Emmett di non nascondere la sua natura, cos\u00ec ottiene una seconda possibilit\u00e0 da Don e riesce persino a divertire i suoi colleghi.\nDebbie prende la difficile decisione di lasciare il lavoro perch\u00e9, con la scusa dei turni, lei e Carl non riescono mai a vedersi: con l'aiuto di Justin la donna mette l'annuncio di ricerca di una nuova cameriera.\nNessuna delle candidate sembra piacerle, fino a quando non arriva Loretta: quest'ultima ammette di non avere esperienza, per\u00f2 dice di aver urgente bisogno di lavorare perch\u00e9 il marito l'ha cacciata di casa.\nDebbie assume Loretta e rimane molto soddisfatta di lei, anche perch\u00e9 ha imparato a farsi rispettare dai clienti.\nL'ultimo giorno di lavoro a Debbie viene organizzata una festa a sorpresa: la donna \u00e8 molto commossa, soprattutto quando arriva Michael che le chiede di perdonarla perch\u00e9 con il suo addio al Liberty Diner se ne va un pezzo importante della loro vita.\nTed suggerisce a Brian, visto che l'investimento del Babylon si sta rivelando un fallimento, di venderlo per ricavarne ancora qualcosa.\nBrian escogita un piano per far tornare i clienti al Babylon: assume un buttafuori che fa entrare nel locale pochissimi fortunati, in modo tale che le persone bramino di poter ottenere l'ingresso.\nLa strategia funziona e il Babylon \u00e8 di nuovo in voga: Brian e Justin festeggiano nella darkroom, come ai vecchi tempi.\nHard Decisions.\nTrama.\nTed chiede un periodo di congedo a Brian perch\u00e9 deve sottoporsi a numerosi interventi chirurgici, essendosi liberato un posto all'ultimo momento.\nTed non vede l'ora di migliorare il proprio aspetto fisico, ma vedendosi segnato dal pennarello del dottore ha un ripensamento: Emmett lo convince a fare il grande passo, cos\u00ec da poter essere felice con il suo nuovo corpo.\nHunter si \u00e8 iscritto alla squadra di nuoto della scuola perch\u00e9 ha bisogno di fare esercizio fisico: il ragazzo si integra molto bene con i compagni e ha ritrovato l'amicizia di Callie, la quale milita nella formazione femminile.\nHunter vince una gara, ma rimedia una commozione cerebrale e perde molto sangue: Callie si butta in acqua per soccorrerlo, ma i genitori le urlano di uscire perch\u00e9 potrebbe infettarla.\nTutta la scuola scopre cos\u00ec che \u00e8 sieropositivo e il ragazzo comincia a essere oggetto di battute omofobe, essendosi contagiato con rapporti sessuali a pagamento con uomini: Hunter \u00e8 convito che abbiano avuto quest'informazione da Callie e decide di non rivolgerle pi\u00f9 la parola, sebbene la ragazza avesse smentito ogni accusa.\nDebbie nota con rammarico che Loretta si \u00e8 inserita anche fin troppo bene alla tavola calda, tanto che i clienti la scambiano per lei: alla donna viene il dubbio di aver fatto la scelta sbagliata a lasciare il lavoro, ma Emmett le fa capire che Loretta vuole semplicemente continuare la tradizione del locale e quindi dovrebbe aiutarla.\nLoretta per\u00f2 si sta preparando a lasciare la citt\u00e0 perch\u00e9 il marito Darryl, che la picchiava, ha scoperto dove si trova e vuole regolare i conti.\nDarryl si presenta al Liberty Diner per portarla via, quando compare Debbie con una mazza da baseball e lo minaccia di scagliargli contro tutti gli avventori del locale: Loretta ringrazia Debbie e la bacia, rivelandole di essersi innamorata di lei.\nIl tribunale ha stabilito la divisione della paternit\u00e0 di Jenny Rebecca tra Melanie, Lindsay e Michael: l'unica soddisfatta della sentenza \u00e8 Lindsay, la quale non \u00e8 stata estromessa dalla potest\u00e0 genitoriale, mentre Melanie e Michael continuano a nutrire rancori nei suoi confronti.\nMichael vuole riconciliarsi con Brian, invitando lui e Justin a cena con Eli e Monty: qui Brian manifesta apertamente la sua idea del matrimonio quale mortificazione dei rapporti tra omosessuali.\nJustin sta invece cominciando a riflettere sulla possibilit\u00e0 che lui e Brian possano avere una relazione pi\u00f9 stabile: il ragazzo presenta a Lindsay alcuni lavori da esporre al museo, affermando di non voler prendere posizione nella sua lite con Melanie perch\u00e9 vuole bene a entrambe per tutto l'aiuto che gli hanno dato in questi anni.\nBrian organizza una festa al Babylon dedicata ai supereroi, sperando che Michael possa venire: lui per\u00f2 preferisce trascorrere la serata a casa con Ben e Jenny Rebecca, che per la prima volta sta da lui.\nJustin spiega a Brian che Michael ormai ha scelto la famiglia.\nExcluding and Abstemiousness.\nTrama.\nHunter viene evitato dai compagni di scuola che hanno paura di fare la sua fine: Callie riesce a spiegargli che sono stati i suoi genitori a diffondere la voce sul suo passato di prostituzione.\nIl preside organizza un incontro con i genitori dei compagni di Hunter per spiegare la situazione: il ragazzo insiste con Michael e Ben per partecipare anche lui, essendo direttamente coinvolto.\nMichael affida Jenny Rebecca a Justin e Daphne: i due ragazzi si accorgono che la bambina scotta e provano a telefonargli, ma non risponde e allora chiamano Melanie.\nAlla riunione a scuola interviene la dottoressa Davidson, esperta in materia di HIV, che rassicura i genitori sull'insussistenza delle loro paure perch\u00e9 le probabilit\u00e0 di contagio sono praticamente nulle: Hunter affronta i presenti, avvertendoli che non ha intenzione di cambiare scuola soltanto per placare le loro paure.\nMelanie \u00e8 infuriata con Michael perch\u00e9 ha scaricato Jenny Rebecca per uscire: i due discutono animatamente al pronto soccorso e Lindsay, vedendo che non si decidono a far visitare la bambina, prende in mano la situazione e la porta dal medico.\nUna volta fatto, Lindsay annuncia a Melanie e Michael che ha intenzione di rinunciare alla patria potest\u00e0 di Jenny Rebecca perch\u00e9 litigando non stanno facendo il bene della bambina.\nHunter spera di potersi rimettere con Callie, la quale ha apprezzato molto il suo coraggio, ma scopre che si \u00e8 fidanzata con un ragazzo di nome Mike: Michael e Ben lo sorprendono ad assumere droga a Liberty Avenue in compagnia dei suoi vecchi amici e lo convincono a tornare a casa.\nTed non \u00e8 soddisfatto dell'esito dell'intervento e non vuole pi\u00f9 uscire di casa: Emmett prova a portarlo in un locale di lesbiche, ma qui viene abbordato da una donna che lo crede una di loro.\nA questo punto Emmett decide di fargli un restayling per renderlo presentabile e lo porta da Woody's, dove esorta i ragazzi a complimentarsi con lui per il nuovo aspetto: sentendosi apprezzato, Ted si sente pi\u00f9 tranquillo e a suo agio.\nLoretta riempie Debbie di regali per dimostrarle l'amore che prova per lei: Emmett le suggerisce di metterla alla porta perch\u00e9 altrimenti la faccenda rischia di sfuggirle di mano.\nDebbie tenta inutilmente di farle conoscere altre donne e le spiega che \u00e8 convintamente etero, in quanto la persona della sua vita \u00e8 Carl: Loretta le annuncia che lascer\u00e0 la citt\u00e0 perch\u00e9 rimanendo continuerebbe a desiderarla.\nBrian ha contratto la sifilide e il dottore gli prescrive una terapia di penicillina con astensione completa dalla sessualit\u00e0 per due giorni: inoltre deve farsi carico di avvertire tutte le persone con cui ha recentemente avuto rapporti di fare il test.\nJustin rimane negativamente colpito dalla superficialit\u00e0 di Brian, anche perch\u00e9 potrebbe averlo infettato: fortunatamente il suo test risulta negativo.\nUna volta terminato il periodo di astinenza forzata, Brian propone a Justin di festeggiare a letto: il ragazzo, che era intento a disegnare la nuova storia di Furore, scrive \"mai\" nella risposta del supereroe quando JT gli chiede se cambier\u00e0 mai.\nBored Out of Ya Fucking Mind.\nTrama.\n\"Queer Guy\", il programma di Emmett su Channel 5, \u00e8 un grande successo e ha attirato i consensi addirittura del pubblico etero pi\u00f9 oltranzista.\nBrian mette in testa a Emmett che tutta quella gente lo adora soltanto perch\u00e9 \u00e8 un innocuo assessuato, quindi perderebbe tutti i fan se scoprissero che \u00e8 gay.\nEmmett decide di cambiare completamente taglio alla trasmissione, riempiendola di allusioni sessuali: Don non gradisce affatto questa novit\u00e0 e lo avverte che, se non torner\u00e0 a comportarsi come prima, il programma sar\u00e0 cancellato.\nTed incontra in palestra Troy: si tratta di quel ragazzo che al Pride di tre anni prima gli propose di avere un rapporto sessuale, per poi dargli del poveraccio.\nApprofittando del fatto che Troy non si ricorda di lui, Ted lo abborda e lo porta a letto a casa sua: il giovane rimane molto soddisfatto del loro rapporto e Ted continua a reggere il gioco, fingendo che non si sono mai incontrati.\nDa qualche tempo Debbie non si sente bene e crede di aver preso una strana influenza, per\u00f2 nessun dottore a cui si rivolge riesce a essere preciso nella diagnosi.\nQuando va alla tavola calda e vede la nuova cameriera in difficolt\u00e0, Debbie la sostituisce e riesce a risolvere i problemi con i clienti arrabbiati: in questo modo capisce che la sua non era una malattia, ma la nostalgia per il vecchio lavoro.\nDopo essersi consultata con Carl, Debbie decide che l'unico modo per star bene \u00e8 riprendere immediatamente servizio al Liberty Diner.\nBen scopre che da una settimana Hunter non sta andando a scuola, quando invece fingeva di essere preso da un corso di dibattito: messo alle strette, il ragazzo confessa di non volerci pi\u00f9 andare e che non vuole nemmeno cambiare istituto, dato che ovunque tutti scoprirebbero il suo segreto.\nMichael e Ben invitano amici e vicini alla festa d'inaugurazione della nuova casa: per l'occasione viene anche Melanie, con la quale Michael ha optato per un cessate il fuoco temporaneo in modo che ci siano davvero tutti.\nL'unico a sentirsi fuori luogo \u00e8 Hunter, il quale il giorno dopo comunica a Michael e Ben che ha intenzione di andarsene: dapprima Michael si oppone con fermezza, ma poi Ben lo convince a lasciarlo andare e gli danno dei soldi per cavarsela da solo.\nBrian comincia a fare i conti con Brandon, un ragazzo affascinante che mette in discussione il suo primato di conquistatore al Babylon: non solo, Justin ha pubblicato il nuovo numero di Furore in cui lui e JT si sposano.\nMentre Justin fa un discorso serio sul suo desiderio di avere una famiglia e dei figli, Brian \u00e8 troppo indaffarato a studiare il \"look\" per battere Brandon.\nHope Against Hope.\nTrama.\nMolti Stati degli U.S.A. stanno pensando di varare la temutissima legge 14, un pericoloso provvedimento che punta ad annullare tutte le forme di relazione tra omosessuali: dai matrimoni alle adozioni di bambini, passando per le assicurazioni e i beni acquisiti in comunione.\nMichael si stupisce che a Ben, di solito appassionato alle questioni politiche, non interessi nulla: da quando Hunter se n'\u00e8 andato di casa, l'uomo si sente svuotato e rischia di cadere in depressione.\nSono i suoi studenti a farlo riflettere sull'importanza di combattere contro la legge pi\u00f9 omofoba che sia stata ideata negli ultimi anni: Ben si unisce cos\u00ec al Centro Gay e Lesbiche nella battaglia contro il provvedimento, guidata dalla parlamentare del Congresso Beth Edelstein.\nTed non ha ancora scaricato Troy: Emmett ha paura che l'amico si stia innamorando di lui, avendo avuto numerosi ed eccitanti rapporti sessuali.\nAl Babylon Troy respinge un corteggiatore proprio come aveva fatto con Ted: quest'ultimo decide di dargli il benservito, ledendo il suo ego perch\u00e9 mai nessuno lo aveva scaricato.\nLindsay riceve una proposta da sua madre: tornare a vivere con Gus nella casa di famiglia, cos\u00ec non dovr\u00e0 pi\u00f9 pagare l'affitto e i nonni potranno finalmente godersi il nipotino.\nBench\u00e9 la faccenda suoni molto strana, visti i difficili trascorsi del passato, Lindsay decide di accettare e si trasferisce nella sua vecchia camera da ragazza.\nBen presto Lindsay scopre che dietro alla richiesta della madre c'era un secondo fine: presentarle Stephen, giovane socio di suo padre, alla ricerca di una relazione dopo il divorzio dalla moglie.\nLindsay rivela a Stephen che \u00e8 lesbica e spiega alla madre che non vuole rinnegare la sua natura, rinfacciandole che la sua relazione con Melanie \u00e8 durata pi\u00f9 dei tre matrimoni della sorella Lynette.\nLindsay torna temporaneamente a casa di Melanie, in attesa di trovare una nuova sistemazione.\nBrian fa cacciare Brandon dal Babylon con la scusa di atti osceni sulla pista del locale: Brandon contesta la pretestuosit\u00e0 della decisione, sostenendo che dietro ci sia la sua paura di non sentirsi pi\u00f9 il numero uno.\nBrian scommette con Brandon che riuscir\u00e0 ad avere un rapporto sessuale con i dieci gay pi\u00f9 importanti di Pittsburgh e, se perder\u00e0, lo far\u00e0 riammettere al Babylon.\nJustin si rende conto che lui e Brian vogliono cose diverse, cos\u00ec decide di andare via dal loft e cerca una nuova sistemazione: per il momento si stabilisce da Ben e Michael, in attesa di avere una casa per s\u00e9.\nBrian addossa tutta la responsabilit\u00e0 su Michael, avendo traviato Justin con l'idea della famiglia felice: Michael gli risponde che dovrebbe essere lui a interrogarsi sul perch\u00e9 il ragazzo ha deciso di lasciarlo.\nHonest to Yourself.\nTrama.\nBen, Melanie e Justin lavorano come volontari al Centro Gay e Lesbiche: il loro compito \u00e8 telefonare per ottenere donazioni a favore della campagna contro la legge 14.\nJustin scopre che nell'elenco dei sostenitori della legge c'\u00e8 suo padre: il ragazzo lo incontra, ma ancora una volta Craig non ha intenzione di fare un passo indietro e lo accusa di essere stato lui la causa della separazione con la madre.\nAllora il Centro organizza una protesta davanti al suo negozio: Craig fa chiamare la polizia e Justin, che si \u00e8 rifiutato di andarsene, viene arrestato per violazione di propriet\u00e0 privata.\nBen e Jennifer pagano la cauzione per il suo rilascio: la donna spiega al figlio che non \u00e8 affatto sua la colpa della separazione, essendo i problemi tra loro gi\u00e0 presenti molto tempo prima che rivelasse la propria omosessualit\u00e0.\nBen si arrabbia con Michael perch\u00e9 ha venduto il materasso di Hunter a Justin per il suo nuovo appartamento: da parte sua Michael continua a non capire l'atteggiamento del compagno, il quale si sta dannando per un ingrato che non si degna nemmeno di far avere sue notizie.\nBen si informa presso gli amici di Hunter e viene a sapere che \u00e8 andato in un posto caldo, senza per\u00f2 specificare la localit\u00e0 in cui si trova: a casa Michael riceve una mail da Hunter che dice di stare bene e che non si devono preoccupare.\nEmmett viene cercato da Drew: il suo matrimonio \u00e8 gi\u00e0 agli sgoccioli perch\u00e9 \u00e8 stato costretto a rivelare alla moglie di aver avuto un rapporto sessuale con un tifoso, il quale continua a volere soldi in cambio della non divulgazione delle fotografie.\nEmmett non capisce come mai il quaterback non riveli la propria omosessualit\u00e0: Ted gli spiega che il coming out \u00e8 un momento difficile per qualcunque gay.\nL'estorsore rivela la verit\u00e0 alla stampa: Drew ammette per la prima volta davanti a Emmett di essere gay e i due si baciano, mentre la casa di Debbie \u00e8 presa d'assalto dai giornalisti.\nLindsay e Melanie vivono da separate in casa, ma hanno trovato una soluzione che rende la loro vita insieme comunque piacevole: in segreto Lindsay spera che la distensione dei rapporti faccia tornare le cose tra loro come prima.\nLe sue speranze rischiano per\u00f2 di andare in fumo quando Melanie comincia a frequentare Corinne, una collega volontaria del Centro: dopo una cena le due si baciano sull'uscio di casa, proprio sotto gli occhi di Lindsay che stava andando a buttare la spazzatura.\nLa sfida tra Brian e Brandon \u00e8 in perfetta parit\u00e0: a Brian manca soltanto Alex Easley, ma Brandon lo informa che partir\u00e0 alla volta di Puerto Vallarta e non far\u00e0 ritorno prima di due settimane.\nBrian \u00e8 disposto a tutto pur di vincere, cos\u00ec sale sul volo per il Messico e completa l'opera nel bagno dell'aereo: Brandon ha perso e, secondo i patti, dovr\u00e0 farsi sodomizzare da Brian.\nQuando Brandon arriva nel loft e si spoglia nudo, Brian cambia idea e lo fa rivestire: inoltre, resosi conto che \u00e8 perfettamente inutile fargli la guerra, decide di riammetterlo al Babylon.\nAnything in Common.\nTrama.\nI ragazzi si stanno dando da fare nel raccogliere firme contro la legge 14, ma sono ostacolati dal comitato concorrente di chi invece vuole l'adozione della stessa legge.\nMichael trova la vetrina del suo negozio infranta da un sasso, anche se non \u00e8 stato rubato nulla: secondo Carl si tratta di un semplice tentativo di furto, ma Michael teme che dietro ci sia ben altro.\nMichael comincia a covare sentimenti di repulsione verso i promotori dell'approvazione della legge, ma Ben cerca di fargli capire che la violenza non \u00e8 la risposta giusta alla questione.\nDebbie \u00e8 preoccupata del fatto che Michael e Brian non si parlano pi\u00f9, cos\u00ec si presenta nel loft per discutere con Brian dell'importanza di non mandare a monte un'amicizia cos\u00ec lunga e importante come la loro.\nJustin scopre che sua madre ha una relazione con Tucker, un ragazzo che ha la met\u00e0 dei suoi anni: non solo, ma viene a sapere che questa storia va avanti da ben sei mesi senza che lui lo sapesse.\nLindsay organizza una mostra e, tra i quadri esposti, c'\u00e8 quello di Justin: il critico d'arte Simon Caswell rimane colpito dalle doti del ragazzo e gli promette che presto si far\u00e0 sentire.\nAlla mostra Brian tenta di riavvicinarsi a Michael, ma quest'ultimo non \u00e8 convinto che possano continuare a essere amici perch\u00e9 hanno intrapreso strade completamente diverse.\nJustin incontra Tucker e non fa nulla per nascondere le sue perplessit\u00e0 circa la relazione con sua madre: Tucker gli risponde che \u00e8 solo un bambino, in quanto un adulto lascerebbe la madre libera di vivere la sua vita con chi vuole.\nJennifer non \u00e8 affatto contenta dell'atteggiamento di Justin e gli ricorda che anche lei ha faticato molto ad accettare la sua storia con Brian, ma alla fine se n'era fatta una ragione: ora le parti si sono invertite ed \u00e8 lui a dover fare uno sforzo.\nMelanie torna a casa tardi e trova Lindsay ad aspettarla sul divano: le due donne iniziano a discutere, venendo anche alle mani, ma nel bel mezzo della lite cominciano a cedere alla passione e si baciano.\nDrew ha scelto il notiziario di Channel 5 per rilasciare l'intervista nella quale far\u00e0 finalmente coming out.\nDrew dichiara al pubblico di essere gay e bacia in diretta Emmett perch\u00e9 \u00e8 stato proprio lui a dargli la forza di compiere il grande passo della rivelazione.\nI due ragazzi possono vivere la loro storia d'amore, ma questo comporta delle pesanti conseguenze per entrambi: Emmett viene licenziato e Drew cacciato dalla squadra.\nTed \u00e8 preoccupato di fare la fine di Brian, cos\u00ec decide di mettere la testa a posto e cercare marito: Melanie gli consiglia di provare con gli uomini ebrei che sono un ottimo partito.\nTed incontra casualmente Adam, un urologo con il quale sente di andare d'accordo: i due passano alle vie di fatto, ma Adam interrompe quasi subito perch\u00e9 Ted non \u00e8 circonciso e quindi non ebreo.\nTed e Brian sono soli al Babylon: mentre Ted si compiange per la sua solita sfortuna, Brian immagina un dialogo con Michael in cui gli dice che la loro amicizia durer\u00e0 per sempre.\nI Love You.\nTrama.\nIl Centro Gay e Lesbiche \u00e8 riuscito a ingaggiare la cantante Cyndi Lauper per esibirsi in una serata di raccolta fondi contro la legge 14: manca la location in cui tenere l'evento perch\u00e9 l'hotel con il quale erano stati presi gli accordi ha disdetto all'ultimo momento.\nNon trovando altri luoghi, Michael decide di rivolgersi a Brian per chiedergli la disponibilit\u00e0 del Babylon: nonostante la richiesta arrivi da chi ha criticato il suo stile di vita, Brian accetta di tenere la serata gratuitamente.\nCorinne dice a Melanie che \u00e8 meglio interrompere i loro incontri, dato che traspare chiaramente come sia ancora innamorata di Lindsay, consigliandole di non frequentare altre donne finch\u00e9 non se la sar\u00e0 definitivamente dimenticata.\nMelanie arriva a casa con un mazzo di fiori, ma trova Lindsay che sta discutendo con Jennifer sul valore dell'immobile perch\u00e9 ha fretta di chiudere la vendita della casa.\nBrian \u00e8 definitivamente guarito dal cancro e per festeggiare decide di partire alla volta dell'Australia, dove si terr\u00e0 un party gay molto esclusivo.\nIl direttore della Brown Athletics costringe Brian a licenziare Drew dalla loro campagna per il suo coming out: Emmett \u00e8 molto arrabbiato con Brian, ma quest'ultimo gli fa notare che non pu\u00f2 permettersi di perdere un cliente come lui.\nTed si iscrive a un sito di gay in cerca di marito e fissa un incontro con Lewis, una persona molto discreta che per\u00f2 ha paura della folla per una brutta esperienza vissuta da bambino: Ted gli propone di uscire insieme per provare a superare la sua fobia.\nDurante l'esibizione di Cyndi Lauper esplode una bomba che devasta il Babylon: Ben, Justin, Emmett, Ted, Lewis, Jennifer e Tucker se la cavano con qualche escoriazione, mentre Michael viene trasportato in ospedale in gravi condizioni.\nLindsay, Melanie e Debbie non si trovavano al Babylon perch\u00e9 tutte e tre, per un motivo o per l'altro, avevano tardato: Ted si sente in colpa per quanto accaduto a Michael, avendogli chiesto di andare al bar a prendere da bere.\nBrian viene a sapere dell'attentato alla radio e ordina al suo autista di tornare indietro: accertatosi che tutti stanno bene, accompagna Debbie all'ospedale dove Michael sta per essere operato.\nBrian litiga con un dottore perch\u00e9 si \u00e8 rifiutato di prelevargli il sangue per Michael, essendo alte le probabilit\u00e0 di contrarre malattie nelle trasfusioni tra gay.\nDopo aver salutato Michael prima dell'intervento chirurgico, Debbie e Brian vanno insieme a pregare in una cappella: Debbie comunica a Dio tutta la sua rabbia nei suoi confronti per aver voluto che accadesse una cosa orribile come quella del Babylon.\nMentre Lindsay e Melanie sono talmente scosse che decidono di dormire nel letto matrimoniale assieme ai loro figli, Brian torna sul luogo del disastro per riabbracciare Justin e finalmente gli dice quelle parole che il ragazzo aspettava dalla notte in cui si sono conosciuti: ti amo.\nFuckin' Revenge.\nTrama.\nIl bilancio dell'attentato al Babylon \u00e8 drammatico: 4 morti e 67 feriti, di cui 11 in gravi condizioni.\nCarl sostiene che sia esplosa una bomba e i sospetti sono indirizzati verso i sostenitori della legge 14.\nMichael ha superato l'intervento, che ha comportato l'asportazione della milza gravemente lesionata, e si risveglia con Debbie e Ben al suo fianco: proprio mentre Ben sta uscendo dalla stanza, sopraggiunge Hunter che ha fatto ritorno per sapere come stava Michael.\nAlla mensa dell'ospedale Hunter dice a Debbie di voler ripartire non appena Michael comincer\u00e0 a stare meglio: la donna gli spiega che lui e Ben si stavano abituando a stare senza di lui.\nHunter riflette e chiede a Michael e Ben di poter restare perch\u00e9 si \u00e8 reso conto che loro due hanno bisogno di lui.\nEmmett \u00e8 rimasto scioccato e non vuole pi\u00f9 uscire di casa, non partecipando quindi alla veglia organizzata a Liberty Avenue per commemorare vittime e feriti della strage.\nCarl racconta a Emmett che al suo primo incarico nella polizia ha assistito alla sparatoria di un uomo che ha ucciso moglie e figlia: questo inizialmente lo ha buttato gi\u00f9, ma poi ha saputo reagire e andare avanti.\nConvinto dalle parole del detective, Emmett si fa vedere alla veglia ed \u00e8 orgoglioso di Drew, il quale \u00e8 alla sua prima uscita pubblica da quando ha fatto coming out.\nMentre sta parlando Debbie alcuni infiltrati gridano che i feriti avrebbero dovuto morire: Ben ha una reazione rabbiosa e si scaglia contro l'uomo che ha urlato, generando un parapiglia nel quale anche Emmett aggredisce uno dei manifestanti omofobi.\nBen confida a Brian di essere preoccupato per la sua reazione, avendo violato per la prima volta i propri principi di tolleranza e rispetto per le opinioni altrui.\nLindsay e Melanie apprendono una tragica notizia: la loro amica Dustie \u00e8 una delle vittime dell'attentato e la sua compagna Mary rischia di perdere i figli, non essendosi sposate.\nLe due donne riflettono sull'anno perduto a discutere e Melanie propone alla compagna di trasferirsi perch\u00e9 teme per la loro sicurezza.\nTed consulta un perito per stimare i danni del Babylon: la spesa totale per rimettere in sesto il locale \u00e8 quantificata in $100.000 circa e i lavori dovrebbero durare sei settimane.\nBrian visita l'appartamento di Justin e gli fa la proposta di matrimonio: il ragazzo per\u00f2 non lo considera sincero, essendo semplicemente impaurito per quanto accaduto.\nPer dimostrargli che ha messo la testa a posto, Brian prende alcune decisioni importanti: vende il loft e il Babylon, acquistando una bella residenza in Virginia Occidentale.\nBrian porta Justin nella casa nuova e gli rif\u00e0 la proposta: questa volta, avendo capito che Brian \u00e8 davvero intenzionato a fare il grande passo, Justin accetta.\nMr. Right (Never Broke a Promise).\nTrama.\nTutti restano allibiti nel ricevere per posta le partecipazioni del matrimonio di Brian e Justin, non riuscendosi a spiegare un evento che in fin dei conti ha davvero dell'incredibile.\nL'unico ad avere una reazione un po' contrariata \u00e8 Michael, dati i continui rimbrotti subiti da Brian circa il mettere su famiglia: i due amici appianano le loro divergenze e Brian gli chiede di essere il suo testimone, mentre Emmett viene ingaggiato per l'organizzazione delle nozze.\nLindsay e Melanie hanno deciso di trasferirsi a Toronto, per\u00f2 prima di partire vogliono avere l'assenso sia di Brian che di Michael, essendo i genitori dei loro figli.\nMentre Brian non ha problemi, Michael non vuole perdere Jenny Rebecca e quindi dice di no: tocca a Brian fargli capire che non pu\u00f2 volere che la figlia viva in un luogo dove \u00e8 discriminata.\nLindsay e Melanie sono sicure di ottenere il permesso di partire, ma questa volta \u00e8 Brian a negare l'assenso: l'uomo ha infatti cambiato idea perch\u00e9 si \u00e8 pentito degli anni in cui ha trascurato Gus, facendo arrabbiare Melanie in quanto solo adesso si ricorda del figlio.\nLindsay risolve la situazione, spiegando a Brian che lei e Melanie faranno di tutto perch\u00e9 il bambino non si dimentichi mai di lui.\nDebbie escogita un sistema per far tornare Hunter a scuola: lo assume al Liberty Diner, dimostrandogli che pulir\u00e0 i gabinetti per tutta la vita se non riprender\u00e0 gli studi.\nGli Ironman sono in crisi, cos\u00ec Drew viene rimesso in rosa: con lui le prestazioni della squadra tornano a migliorare.\nVedendo come Drew ha affrontato due compagni di squadra che avevano fatto una battuta su Emmett, Hunter capisce che deve fare lo stesso e decide di ritornare a scuola, con Michael e Ben che rimangono stupiti.\nEmmett porta Drew in discoteca, ma lo sorprende a baciare un altro uomo e tronca ogni rapporto con lui: Debbie gli spiega che Drew non ha mai potuto vivere la propria omosessualit\u00e0 e sta cercando di recuperare il tempo perduto.\nEmmett decide di sospendere la relazione con Drew, dicendogli che la riprenderanno una volta che avr\u00e0 smaltito la propria euforia sessuale.\nTed \u00e8 convinto di aver conosciuto finalmente il ragazzo giusto, Tad, che vuole presentare agli amici nella sua festa di compleanno.\nTad fa una sorpresa a Ted, acquistando una settimana bianca per due che per\u00f2 si sovrappone al suo compleanno: Ted cede alle moine del fidanzato e accetta di spostare la festa a un'altra volta.\nIl critico d'arte Simon Caswell ha scritto un articolo su Justin, esaltandone le grandi qualit\u00e0 e prospettandogli una fulminante carriera a New York: il ragazzo ha in testa soltanto Brian, ma Lindsay gli fa notare che non diventer\u00e0 mai un vero artista restando in provincia.\nLindsay parla dell'articolo a Brian: quest'ultimo cerca di convincerlo a lanciarsi, ma Justin \u00e8 rimasto deluso dalla brutta esperienza di Los Angeles e si butta a capofitto nei preparativi del matrimonio.\nWe Will Survive!\nTrama.\nMichael viene invitato dall'onorevole Eldstein a tenere un discorso come sopravvissuto all'attentato al Babylon: dopo quell'evento infatti il comitato a favore della legge 14 \u00e8 crollato nei consensi e questo evento pu\u00f2 dare il colpo di grazia a tutti gli omofobi.\nMichael non \u00e8 convinto circa il dover recitare un discorso appositamente confezionato, soprattutto quando sua madre e i gay del Liberty Diner vengono mandati in fondo alla sala per dare visibilit\u00e0 ai pi\u00f9 puliti omosessuali con figli.\nMichael dice che i gay conducono una vita completamente diversa rispetto agli etero, ma questo non significa che debbano avere meno diritti di loro: poi ringrazia pubblicamente sua madre per averlo accettato e per tutte le volte in cui lo ha spronato a essere s\u00e9 stesso.\nLa Remson Farmaceutici boccia la campagna pubblicitaria ideata da Brian sul viagra, reputandola troppo volgare perch\u00e9 la sessualit\u00e0 non vende pi\u00f9.\nJustin ha organizzato l'addio al celibato da Woody's, dove i ragazzi ironizzano sulla \"morte\" di Brian: l'uomo rifiuta l'ultimo divertimento con il go-go boy della festa, avendo messo la testa a posto.\nJustin capisce che l'imminente matrimonio sta snaturando Brian e rischia di diventare non pi\u00f9 il coronamento del loro amore, ma una trappola in cui entrambi sono condannati a rinunce pesanti per le loro vite: i due annunciano l'annullamento delle nozze alla cena di prova.\nBrian presenta un nuovo e noioso spot per la Remson Farmaceutici, ma si rifiuta di pubblicarlo e sostiene che il mercato continuer\u00e0 a girare intorno al sesso.\nTed scopre un lato di Tad che non conosceva: una morbosa gelosia, tanto che alla festa da Woody's gli aveva fatto una sceneggiata solo perch\u00e9 stava parlando con il barista Ringo ed Emmett.\nTad si presenta nell'appartamento di Ted come se non fosse successo nulla, pregustando la partenza per la settimana bianca: Ted abbandona il suo solito buonismo e lo caccia senza troppi complimenti fuori dalla porta.\nTed decide di partire insieme ad Emmett: allo chalet ritrova Blake, in vacanza con la squadra gay di sci, e i due possono finalmente essere felici.\nAnche per Emmett c'\u00e8 un lieto incontro: quello con il suo ex compagno di liceo Calvin, per il quale ha avuto una cotta non corrisposta.\nLindsay e Melanie sono pronte a partire per Toronto: Brian e Michael salutano i rispettivi figli, mentre Debbie si fa promettere dalle due donne che si rivedranno tutti insieme a ogni ricorrenza.\nHunter \u00e8 riuscito a superare l'ultimo anno e a diplomarsi: come regalo Ben e Michael gli chiedono se vuole diventare a tutti gli effetti loro figlio, con Hunter che accetta.\nBrian e Justin fanno l'amore per l'ultima volta, prima che il ragazzo parta alla volta di New York: rimasto solo, Brian viene raggiunto da Michael che lo porta nel vecchio Babylon.\nQui i due amici ballano insieme, rivivendo l'atmosfera gioiosa e sfavillante della loro giovinezza: il Babylon continuer\u00e0 a esistere nei loro cuori e, come dice Gloria Gaynor, tutti i gay sopravviveranno."}
{"id": "3291635", "revid": "1086846", "url": "https://it.wikipedia.org/wiki?curid=3291635", "title": "Alessandria Unione Sportiva 1921-1922", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1921-1922.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3291636", "revid": "303875", "url": "https://it.wikipedia.org/wiki?curid=3291636", "title": "Gufo dagli occhiali", "text": ""}
{"id": "3291643", "revid": "303875", "url": "https://it.wikipedia.org/wiki?curid=3291643", "title": "Gufo reale maculato", "text": ""}
{"id": "3291647", "revid": "298229", "url": "https://it.wikipedia.org/wiki?curid=3291647", "title": "Silke Gladisch-M\u00f6ller", "text": ""}
{"id": "3291650", "revid": "287204", "url": "https://it.wikipedia.org/wiki?curid=3291650", "title": "Silke Moller", "text": ""}
{"id": "3291660", "revid": "729019", "url": "https://it.wikipedia.org/wiki?curid=3291660", "title": "Roberto Jucci", "text": "Biografia.\nUscito dall'accademia militare di Modena \u00e8 nominato ufficiale in SPE. Negli anni settanta del XX secolo \u00e8 a capo del SIOS dell'Esercito Italiano, prima colonnello e poi generale di brigata. Insieme al capo del SID di allora Vito Miceli, aveva sventato un golpe contro il Colonnello Mu\u02bfammar Gheddafi.\nNel 1975 \u00e8 nominato generale di divisione e destinato al comando della divisione meccanizzata \"Mantova\" fino al 1986.\nPromosso generale di corpo d'Armata, \u00e8 comandante generale dell'Arma dei Carabinieri dal gennaio 1986 all'aprile 1989.\nCollocato a riposo, nel 1997 \u00e8 Presidente della Commissione di studio per la revisione della legge 24 ottobre 1977, n. 801 (nominata con decreto del Presidente del Consiglio) per la riforma del \"sistema di informazione per la sicurezza della Repubblica\"; dalle sue risultanze ebbero origine i disegni di legge governativi poi culminati nella Legge 3 agosto 2007, n. 124.\nNel 2000 la giunta regionale siciliana lo nomin\u00f2 Commissario straordinario per l'emergenza idrica in Sicilia, dove rest\u00f2 fino al 2001. Nel 2002 \u00e8 alla guida di una struttura per le emergenze del Dipartimento per la protezione civile.\n\u00c8 poi a capo di una struttura di coordinamento e di supporto ai commissari delle regioni colpite dall'emergenza rifiuti del ministero dell'Ambiente.\nNel 2008 \u00e8 stato nominato Alto commissario per la bonifica del fiume Sarno.\nNote.\nRoberto Jucci, dal 1941 al 1943 \u00e8 stato Allievo del Collegio-Scuola Militare di Roma in Via della Lungara a Palazzo Salviati"}
{"id": "3291673", "revid": "56620", "url": "https://it.wikipedia.org/wiki?curid=3291673", "title": "La mummia rubata", "text": "La mummia rubata \u00e8 un libro fantasy di Alberto Melis per bambini a partire dai 9 anni.\nTrama.\nThothis, sfruttando i poteri del suo amuleto, ha visto chi ha cercato di cancellare il nome del defunto dalle pareti della tomba.\nAssieme agli amici della banda del Sicomoro cerca di scovare quell'uomo misterioso."}
{"id": "3291674", "revid": "125368578", "url": "https://it.wikipedia.org/wiki?curid=3291674", "title": "Assedio di Atene (87 a.C.)", "text": "L'assedio di Atene dell'87 a.C. vide le forze della Repubblica romana assediare e poi occupare dopo numerosi mesi di assedio la citt\u00e0 (simbolo della grecit\u00e0) ed il vicino porto del Pireo, che era difesa dalle truppe congiunte di Mitridate VI del Ponto e quelle degli Ateniesi del tiranno greco Aristione.\nContesto storico.\nL'espansionismo da parte di Mitridate era iniziato verso la fine dell'89 a.C., con due vittorie sulle forze prima del re di Bitinia, Nicomede IV e poi contro lo stesso Manio Aquilio, a capo della delegazione e dell'esercito romano in Asia Minore. L'anno successivo Mitridate decise di continuare nel suo progetto di occupazione dell'intera penisola anatolica, ripartendo dalla Frigia. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nA Laodicea sul fiume Lico, dove la citt\u00e0 stava ancora resistendo, grazie al contributo del proconsole Quinto Oppio, Mitridate fece questo annuncio sotto le mura della citt\u00e0:\nDopo questo annuncio, gli abitanti di Laodicea lasciarono liberi i mercenari, ed inviarono Oppio con i suoi littori a Mitridate, il quale per\u00f2 decise di risparmiare il generale romano.\nNon molto tempo dopo Mitridate riusc\u00ec a catturare anche Manio Aquilio, che egli riteneva il principale responsabile di questa guerra e lo uccise barbaramente.\nSembra che a questo punto, la maggior parte delle citt\u00e0 della Asia si arresero al conquistatore pontico, accolto come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli, sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero barbaramente trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\").\nLa situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia. Il governo della stessa Atene, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nNel corso dell'inverno dell'88/87 a.C. infatti, la flotta pontica, sotto la guida dell'ammiraglio Archelao, invadeva Delo (che si era ribellata ad Atene) e restituiva tutte le sue roccaforti agli Ateniesi. In questo modo Mitridate port\u00f2 a s\u00e9 stesso nuove alleanze oltre che tra gli Achei, anche tra Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio). Allo stesso tempo, Metrofane, che era stato inviato da Mitridate con un altro esercito, devast\u00f2 i territori dell'Eubea, oltre al territorio di Demetriade e Magnesia, che si erano rifiutate di seguire il re del Ponto. Il grosso delle armate romane non pot\u00e9 per\u00f2 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nE mentre Silla stava ancora addestrando ed arruolando l'esercito, per recarsi in Oriente a combattere Mitridate VI, Gaio Mario, avendo ancora l'ambizione di essere lui a guidare l'esercito romano contro il re del Ponto, era riuscito a convincere il tribuno Publio Sulpicio Rufo a convocare una seduta straordinaria del Senato per annullare la precedente decisione di affidare il comando a Silla. Quest'ultimo, appresa la notizia, prese una decisione grave e senza precedenti: scelse le 6 legioni a lui pi\u00f9 fedeli e, alla loro testa, si diresse verso Roma stessa. Nessun generale, in precedenza, aveva mai osato violare con l'esercito il perimetro della citt\u00e0 (il cosiddetto pomerio). Egli, dopo avere preso opportuni provvedimenti compiendo una prima strage dei suoi oppositori, torn\u00f2 a Capua, pronto ad imbarcarsi con l'esercito per l'imminente campagna militare e pass\u00f2 quindi in Grecia con 5 legioni.\nAntefatto.\nE se un primo intervento da parte dei Romani era terminato con la vittoria nella battaglia di Cheronea (87 a.C.) del vice-governatore della provincia romana di Macedonia, Quinto Bruzzio Sura, Plutarco ricorda che:\nAssedio.\nSilla, dopo essere sbarcato in Grecia, non appena ebbe rifocillato le truppe, mosse in direzione di Archelao, pronto ad attaccarlo. L'obiettivo rimaneva Atene, che poco dopo fu assediata. Si racconta che appena giunto in prossimit\u00e0 della citt\u00e0, divise l'armata in due parti: con una si diresse ad assediare Aristione ad Atene, con l'altre, da lui personalmente diretta, decise di attaccare il Pireo, dove Archelao si era rifugiato. L'altezza delle mura qui era di circa venti metri, costruite con grandi pietre quadrate al tempo di Pericle, durante la guerra del Peloponneso. Silla sapeva che una vittoria sul Pireo avrebbe gettato nello sconforto la vicina Atene ed il resto della Grecia.\nPiani iniziali d'assedio.\nSebbene l'altezza delle mura fosse notevole, Silla cominci\u00f2 ad assaltarle solo con delle scale, ma ricevette pi\u00f9 danni di quanti ne avesse lui stesso procurati. Decise cos\u00ec di ritirarsi esausto presso Eleusi e Megara, dove cominci\u00f2 a costruire una serie incredibile di macchine d'assedio per un nuovo attacco al Pireo, rifornendosi dalla stessa Tebe. Silla poi abbatt\u00e9 il boschetto che si trovava l\u00ec vicino, nei pressi dell'Accademia (la scuola di Platone), con cui costru\u00ec le pi\u00f9 grandi delle sue macchine da guerra. Per la guerra poi gli occorreva anche molto denaro:\nDemol\u00ec, infine, il grande muro che conduceva da Atene al Pireo, utilizzandone le pietre, il legname e la terra, per la costruzione di una serie di rampe. Appiano di Alessandria racconta alcuni episodi di quell'assedio, che mise a dura prova la macchina da guerra romana:\nSilla, posta una forza sufficiente pronta ad intervenire, quando Greci e Pontici si precipitarono fuori dalle mura con il pensiero che la loro irruzione avrebbe costituito una sorpresa per l'esercito romano, trovarono loro un'inaspettata sorpresa. La riserva di truppe romane nascoste piomb\u00f2 infatti sul nemico e ne fece grande strage, costringendo i sopravvissuti a difendersi nei pressi della spiaggia l\u00ec vicina. Questa vittoria diede grande morale ai Romani.\nIntanto le opere di assedio romano procedevano a ritmo serrato, come ci racconta Appiano di Alessandria:\nNuovi rinforzi giungono in aiuto delle truppe mitridatiche.\nArchelao poco dopo, ricevette da Mitridate, via mare, un nuovo esercito sotto il comando di un certo Dromicete. Forte di questi rinforzi, il generale pontico decise di scatenare una nuova battaglia. Distribu\u00ec arcieri e frombolieri tra di loro, li invi\u00f2 sotto le mura in modo che le guardie sopra potessero raggiungere il nemico con i loro dardi. Altri erano dietro le porte delle mura, pronti ad effettuare ogni tipo di sortita. La battaglia infuri\u00f2 poco dopo e rimase incerta a lungo. Poi i greco-pontici cominciarono a cedere, ma Archelao li radun\u00f2 e li riport\u00f2 indietro, tanto che i Romani cominciarono loro stessi ad essere messi in fuga poco dopo, fino a quando Lucio Licinio Murena non riusc\u00ec anch'egli a radunarli e contrattaccare. Proprio in quel momento un'altra legione, insieme ad alcuni soldati che erano stati messi in fuga in precedenza, si gett\u00f2 nella mischia in corso, riuscendo ad uccidere con una nuova \"carica\" circa 2.000 soldati della coalizione di Mitridate e costringendo gli altri a rifugiarsi all'interno delle mura. Archelao che era rimasto fuori, fu costretto ad essere tirato sulle mura con delle funi. In considerazione del comportamento coraggioso delle sue truppe, Silla rimosse ogni simbolo di disonore da coloro che in precedenza si erano comportati da vigliacchi, al contrario distribu\u00ec grandi onorificenze e premi a tutti gli altri.\nCon l'arrivo dell'inverno, Silla stabil\u00ec il suo campo ad Eleusi, protetto da un fossato profondo, che si estendeva dalle alture verso il mare, in modo che la cavalleria dei nemici non potesse raggiungerlo facilmente. Mentre stava costruendo queste opere, ogni giorno gli scontri si susseguivano, sia presso il fossato romano con attacchi da parte degli assediati, sia presso le mura della citt\u00e0. Silla, avendo bisogno di una flotta pi\u00f9 grande, invi\u00f2 a Rodi la richiesta di aiuto per ottenere nuove navi, ma i Rodii non erano in grado di inviarle loro, poich\u00e9 Mitridate controllava il mare circostante. Ordin\u00f2 cos\u00ec ad un suo legato, Lucio Licinio Lucullo, di recarsi segretamente ad Alessandria d'Egitto ed in Siria, per procurarsi le navi necessarie, oltre a rivolgersi a tutti i re e le citt\u00e0 che erano rinomate per le loro capacit\u00e0 nei commerci marittimi, compresa Rodi stessa. Lucullo, che non temeva di essere intercettato dalla flotta nemica, part\u00ec su una nave a vela, passando poi da una nave all'altra, al fine di nascondere i suoi movimenti, ed arriv\u00f2 finalmente ad Alessandria.\nLo stesso giorno, nei pressi di Calcide, Minucio riusc\u00ec a ferire Neottolemo, generale di Mitridate, uccidendo 1.500 dei suoi uomini, e prendendo un numero di prigionieri ancora pi\u00f9 grande.\nNon molto tempo dopo, di notte, mentre le guardie sui muri del Pireo dormivano, i Romani presero alcune scale e scalarono le mura, uccidendo le guardie di quel tratto di fortificazione. Ci\u00f2 provoc\u00f2 terrore tra gli assediati, i quali abbandonarono le postazioni difensive e fuggirono verso il porto, pensando che tutti i muri erano stati gi\u00e0 catturati. Altri, recuperando il loro coraggio, uccisero il comandante degli assalitori romani, scagliandolo gi\u00f9 dalle mura. Altri uscirono di corsa dalle porte e quasi bruciarono una delle due torri romane, e le avrebbero bruciate se lo stesso Silla non si fosse precipitato a cavallo fuori dall'accampamento romano, salvandole dopo una dura lotta, durata tutta la notte e il giorno seguente. Allora le truppe mitridatiche si ritirarono.\nInizia la carestia per Atene ed il Pireo.\nNel frattempo la carestia gravava sempre pi\u00f9 sulla citt\u00e0 di Atene, ed i traditori del Pireo lanciarono una nuova palla, informando che avrebbero dato nuove disposizioni, l\u00e0 di notte. Archelao, sospettando che qualcuno potesse tradire, riguardo ai convogli di approvvigionamenti che stavano giungendo, dispose una forza presso le porte, pronte con le torce per fare un assalto alle opere d'assedio romane di Silla, qualora quest'ultimo avesse attaccato la carovana di approvvigionamenti. E cos\u00ec mentre Silla catturava i viveri, Archelao bruciava alcune delle opere romane.\nContemporaneamente Appiano di Alessandria racconta che Arcatia, figlio di Mitridate, a capo di un altro esercito, invase la Macedonia, battendo un esercito romano che gli era andato incontro, e soggiog\u00f2 l'intera provincia romana. Egli, nell'avanzata verso sud che segu\u00ec per prestare soccorso ad Archelao contro Silla, si ammal\u00f2 e mor\u00ec nei pressi Tisaeo. Intanto ad Atene la carestia divenne sempre pi\u00f9 grave. Silla aveva infatti costruito tutta una serie di fortificazioni attorno alla citt\u00e0 stessa, per impedire a chiunque di scappare, in modo tale che, in ragione del loro elevato numero, la fame diventasse sempre pi\u00f9 insopportabile per gli assediati.\nUn'altra piccola parte del muro fu, in seguito, buttata gi\u00f9 proprio dove si trovava Silla. Avendo ormai compromesso una parte delle mura, tanto che era sostenuta solo da travi in legno, i Romani andarono sotto a mettere l\u00ec vicino, una grande quantit\u00e0 di zolfo e canapa, per poi dargli fuoco. Le pareti cominciarono a cadere un po' ovunque lungo quel tratto, trascinando con loro anche i difensori delle mura. Questa grande e inaspettata distruzione demoralizz\u00f2 enormemente le truppe greco-pontiche a guardia delle mura, che pensavano sarebbe potuto accadere anche lungo altri tratti di mura, a breve. La paura e la perdita di fiducia ridussero cos\u00ec la loro resistenza all'assalto romano.\nLa lotta continu\u00f2 in una costante carneficina da entrambe le parti, fino a quando Silla, avendo notato che le truppe greco-pontiche si stavano ritirando, condusse l'armata romana all'attacco, sospinse il nemico all'interno del Pireo verso la fine della giornata di combattimento. Archelao, quella notte stessa, riusc\u00ec a riparare il danno della parete crollata, modificando le fortificazioni in modo da costruirle a forma di \"mezzaluna\". Il giorno seguente Silla tent\u00f2 un nuovo attacc\u00f2 al tratto di mura ormai danneggiato, con l'intero esercito, ritenendo di poterlo assaltare facilmente, ma poich\u00e9 si trov\u00f2 incuneato in uno spazio troppo stretto per combattere, bombardato da ogni parte da dardi e frecce dall'alto, sia lungo il fronte d'attacco sia sui lati, per la particolare forma delle fortificazioni a forma di \"mezzaluna\", prefer\u00ec ritirarsi. Decise quindi di modificare i suoi piani d'assedio, evitando nuovi assalti, al contrario, usando una tattica \"attendistica\", che prevedeva di costruire una serie di fortificazioni intorno al porto di Atene in modo da ottenere un vero e proprio blocco per ridurla definitivamente in carestia.\nCaduta di Atene: 1\u00ba marzo dell'86 a.C..\nPlutarco racconta che poco prima di assaltare la citt\u00e0, il tiranno Aristione tent\u00f2 una mediazione con Silla:\nIl 1\u00ba marzo dell'86 a.C., sapendo che i difensori di Atene erano ormai in grave crisi per la fame, avendo gli stessi divorato tutto il loro bestiame, bollite le pelli e poi ciucciate, e che alcuni avevano anche mangiato carne umana, Silla dispose che i suoi soldati circondassero la citt\u00e0 con un fossato in modo che nessuno degli abitanti potesse pi\u00f9 fuggire di nascosto. Contemporaneamente dispose di assaltare la citt\u00e0 con scale e macchine d'assedio atte a sfondare le mura. I difensori furono ben presto messi in fuga ed i Romani riuscirono finalmente a penetrare all'interno della citt\u00e0 stessa, tra la \"Porta Pirea\" e quella \"Sacra\" di notte, come aggiunge Plutarco.\nSilla, dopo questo tremendo spargimento di sangue, proib\u00ec l'incendio della citt\u00e0, ma permise ai suoi legionari di saccheggiarla. In molte case trovarono carne umana, da preparare come cibo. Il giorno seguente il comandante romano vendette il resto della popolazione come schiavi. Ai liberti che erano sfuggiti alla strage della notte precedente in un numero molto ridotto, promise loro la libert\u00e0, ma gli tolse il diritto di elettori, poich\u00e9 gli avevano fatto la guerra. Le stesse condizioni furono quindi estese alla loro stessa prole.\nQuesto fu il risultato finale degli orrori che si comp\u00ec ad Atene. Silla pose, quindi, una serie di posti di guardia intorno all'Acropoli sotto il comando di un certo Curione, costringendo pi\u00f9 tardi lo stesso Aristione e le poche milizie a sua disposizione ad arrendersi per fame. Il generale romano, infine, stabil\u00ec la pena di morte per il tiranno greco e per tutti quelli che, avendone l'autorit\u00e0 o lo \"status\" di cittadino romano, si erano ribellati alle leggi provinciali romane. Silla al contrario perdon\u00f2 tutti loro a cui le leggi romane, in precedenza, non erano state applicate. Chiese poi come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli.\nAbbandono e distruzione del Pireo.\nAppena Atene fu presa, Silla, impaziente di fronte al lungo assedio del Pireo, dispose un numero crescente di arieti e macchine da lancio di ogni tipo, oltre ad una grande forza di uomini, che cominciarono a martoriare le mura al riparo da testuggini, mentre numerose coorti di fanteria lanciavano sugli spalti degli assediati, giavellotti e frecce in gran numero, in modo che i difensori fossero spinti indietro. Abbatterono poi quella parte di mura a forma di \"mezzaluna\" di nuova costruzione, assai debole. Archelao, che aveva intuito ci\u00f2, ne costru\u00ec tante altre all'interno, una dietro l'altra, in modo tale che Silla, una volta abbattuta la prima, ne trovasse dietro tante altre. Ma Silla era instancabile, dava coraggio a tutti con grande energia, era onnipresente in mezzo a loro, esortandoli poich\u00e9 mancava veramente poco alla vittoria finale ed alla giusta ricompensa che si meritavano per tanta fatica.\nDa qui Archelao decise di fuggire in Tessaglia, attraverso la Beozia, dove port\u00f2 ci\u00f2 che era rimasto della sua iniziale armata, radunandosi presso le Termopili con quella del generale di origine tracia, Dromichete. Quest'ultimo aveva raccolto sotto di s\u00e9 l'esercito a ranghi completi, che aveva invaso la Macedonia sotto Arcatia, figlio del re Mitridate, ed aveva ricevuto ulteriori reclute da Mitridate, che non aveva mai cessato di inviare rinforzi. E mentre Archelao fuggiva dal Pireo, Silla bruci\u00f2 quanto rimaneva delle fortificazioni del porto di Atene, il quale a conti fatti, gli aveva procurato pi\u00f9 problemi della stessa capitale greca, non risparmiando neppure l'arsenale, il porto della flotta e qualsiasi altro dei suoi famosi edifici.\nConseguenze.\nCaduta Atene il 1\u00ba marzo dell'86 a.C., il generale romano ottenne una prima vittoria campale nella battaglia di Cheronea, dove secondo Tito Livio caddero ben 100.000 armati del regno del Ponto (primavera), e subito dopo ad Orcomeno, dove annient\u00f2 l'esercito del re."}
{"id": "3291677", "revid": "212348", "url": "https://it.wikipedia.org/wiki?curid=3291677", "title": "Ideale primario", "text": ""}
{"id": "3291687", "revid": "375774", "url": "https://it.wikipedia.org/wiki?curid=3291687", "title": "Segretariato generale della Commissione europea", "text": "Il Segretariato generale della Commissione europea \u00e8 una Direzione generale della Commissione europea che risponde direttamente al Presidente della Commissione. Il suo direttore \u00e8 il Segretario generale della Commissione europea, attualmente \u00e8 Ilze Juhansone.\nOrganizzazione.\nIl compito fondamentale del Segretariato generale \u00e8 quello di consentire alla Commissione di funzionare in modo fluido ed efficace. Il Segretariato generale infatti sostiene e facilita l'attivit\u00e0 complessiva della Commissione, del suo Presidente e dei 28 commissari, curando ad esempio l'organizzazione delle riunioni e del lavoro quotidiano della Commissione, la stesura dei verbali, ecc. Il Segretariato si preoccupa di garantire che il processo decisionale della Commissione rispetti le priorit\u00e0 politiche della Commissione e sia coerente, curando ad esempio il coordinamento tra le diverse Direzioni Generali della Commissione e offrendo servizi di consulenza e arbitrato.\nIl Segretariato generale assiste inoltre gli altri servizi della Commissione. Il Segretariato \u00e8 anche il punto di riferimento per le altre istituzioni europee, i parlamenti nazionali o le organizzazioni non governative che vogliono entrare in contatto con la Commissione europea.\nIl Segretariato generale ha sede a Bruxelles. Vi lavorano circa 600 dipendenti."}
{"id": "3291700", "revid": "767487", "url": "https://it.wikipedia.org/wiki?curid=3291700", "title": "Azacitidina", "text": "L'azacitidina (venduta sotto il nome commerciale Vidaza) \u00e8 una sostanza analoga alla citidina (un nucleoside del DNA e dell'RNA). \u00c8 una sostanza ad alta attivit\u00e0 demetilante del DNA ed \u00e8 utilizzata nel trattamento della sindrome mielodisplasica (insieme alla decitabina).\nL'azacitidina e la decitabina sono state inizialmente prodotte in Cecoslovacchia come agenti chemioterapici."}
{"id": "3291703", "revid": "512269", "url": "https://it.wikipedia.org/wiki?curid=3291703", "title": "Oswald il coniglio", "text": ""}
{"id": "3291704", "revid": "287204", "url": "https://it.wikipedia.org/wiki?curid=3291704", "title": "Coppa Italia di pallacanestro maschile 1984", "text": "La Coppa Italia 1983-1984 \u00e8 stata l'ottava edizione della competizione di pallacanestro maschile.\nGironi eliminatori.\n11, 18, 25 settembre, 12, 19 e 26 ottobre 1983\nGirone 1.\nCLASSIFICA\nBerloni Torino 8 Binova Bergamo 4 American Eagle Vigevano 0\nGirone 2.\nCLASSIFICA\nSimmenthal Brescia 6 Lebole Mestre 4 Vicenzi Verona 2\nGirone 3.\nCLASSIFICA\nBenetton Treviso 6 A.P.U. Udine 4 San Benedetto Gorizia 2\nGirone 4.\nCLASSIFICA\nGranarolo Bologna 8 Yoga Bologna 4 Mangiaebevi Ferrara 0\nGirone 5.\nCLASSIFICA\nCantine Riunite Reggio Emilia 6 Latini Forl\u00ec 4 Marr Rimini 2\nGirone 6.\nCLASSIFICA\nPeroni Livorno 4 Rapident Livorno 4 Sapori Siena 4\nGirone 7.\nCLASSIFICA\nHonky Fabriano 4 Italcable Perugia 4 Cottorella Rieti 4\nGirone 8.\nCLASSIFICA\nFebal Napoli 6 Banca Popolare Reggio Calabria 4 Pallacanestro Brindisi 2\nOttavi di finale.\n9 febbraio e 8 marzo 1984\nQuarti di finale.\n4 e 11 aprile 1984\nSemifinali.\n3 e 6 giugno 1984\nFinale.\n9 giugno 1984\na Bologna"}
{"id": "3291714", "revid": "37562596", "url": "https://it.wikipedia.org/wiki?curid=3291714", "title": "Hawker Siddeley Aviation", "text": ""}
{"id": "3291717", "revid": "37562623", "url": "https://it.wikipedia.org/wiki?curid=3291717", "title": "Hawker Siddeley Dynamics", "text": ""}
{"id": "3291726", "revid": "1318658", "url": "https://it.wikipedia.org/wiki?curid=3291726", "title": "Chesmal Emry", "text": ""}
{"id": "3291727", "revid": "1782831", "url": "https://it.wikipedia.org/wiki?curid=3291727", "title": "Predoni Stellari", "text": "I Predoni Stellari (\"Starjammers\") sono un gruppo di personaggi dei fumetti Marvel Comics, apparsi per la prima volta in \"X-Men (Vol. 1)\" n. 107 dell'ottobre 1977. Creati originariamente da Chris Claremont (testi) e Dave Cockrum (disegni) come alleati degli X-Men nella loro prima avventura spaziale, sono apparsi in seguito in diversi crossover di ambientazione spaziale. Si tratta di un gruppo di pirati interstellari, che tuttavia agiscono spesso per aiutare chi si oppone alla tirannia e all'ingiustizia.\nIl gruppo \u00e8 apparso diverse volte al fianco degli X-Men e dei Vendicatori, ed \u00e8 stato protagonista di due miniserie negli anni '90 e a met\u00e0 degli anni 2000.\nStoria del gruppo.\nOrigini.\nLa storia dei predoni stellari inizia dopo la cattura di Corsaro, alias Christopher Summers, il padre degli X-Men Ciclope e Havok, da parte di un'astronave Shi'ar. Mentre i due piccoli Summers vengono messi in salvo grazie a un lancio col paracadute, Christopher e sua moglie Kathrine vengono trasportati a bordo della nave aliena, al cospetto del loro imperatore D'Ken. Egli viene colpito dalla bellezza di Kathrine e decide di farne la sua concubina, mentre Christopher viene imprigionato e, in seguito a un suo tentativo di assassinare l'imperatore, viene trasferito su Alisbar, uno dei pianeti dell'impero, per lavorare come schiavo in una miniera. Qui, nel tentativo di salvare una ragazza dalle sembianze feline, Mademoiselle Hepzibah, dalle molestie delle guardie, viene nuovamente imprigionato, per poi essere liberato dai compagni di lei, il gigantesco e mostruoso Ch'od e il cyborg alieno Raza Longknife. I quattro, per fuggire dal pianeta prigione, rubano un'astronave Shi'ar, la \"Windjammer\", e diventano cos\u00ec, sotto la guida di Corsaro, il gruppo di pirati fuorilegge conosciuti come \"Starjammers\" (Predoni Stellari in italiano).\nAltre avventure.\nDopo aver aiutato Lilandra e gli X-Men a sconfiggere il perfido D'Ken, i Predoni appariranno saltuariamente come alleati degli X-Men, e in una di queste occasioni Corsaro scoprir\u00e0 finalmente la verit\u00e0 sui suoi figli Scott e Alex, ora gli X-Men Ciclope e Havok.\nIn seguito il gruppo \u00e8 stato protagonista degli archi narrativi \"Ascesa e caduta dell'Impero Shi'ar\", \"Imperatore Vulcan\", e \"X-Men: Kingbreaker\", preludio del crossover interstellare War of Kings. In essi si assiste alla morte di Corsaro per mano di Vulcan, ora imperatore degli Shi'ar, e al tentativo dei Predoni, ora guidati da Havok, di sovvertire il suo dispotico regno riportando Lilandra Neramani sul \"trono del nido\". Fanno parte di questa nuova incarnazione del gruppo, oltre ad Havok e ai membri storici Ch'od e Raza, Polaris, Marvel Girl e il guerriero Shi'ar Korvus."}
{"id": "3291744", "revid": "287204", "url": "https://it.wikipedia.org/wiki?curid=3291744", "title": "Concerto per violino in la minore (Bach)", "text": "Il concerto per violino, archi e basso continuo in la minore (BWV 1041) \u00e8 stato composto da Johann Sebastian Bach intorno al 1730.\nStruttura.\nIl concerto si articola in tre movimenti:\nI motivi del tema dell'allegro moderato appaiono in combinazioni mutevoli e si separano, intensificandosi, lungo la durata del movimento.\nNell'andante Bach adopera un basso ostinato ripetuto continuamente, le variazioni si focalizzano nelle relazioni armoniche.\nNel terzo movimento Bach impiega il bariolage per ottenere un effetto urtante.\nTrascrizioni.\nIl concerto per clavicembalo in sol minore (BWV 1058) \u00e8 un arrangiamento di questo concerto."}
{"id": "3291753", "revid": "767487", "url": "https://it.wikipedia.org/wiki?curid=3291753", "title": "Hard Attraction", "text": "Hard Attraction (\"Love the Hard Way\") \u00e8 un film del 2001 diretto da Peter Sehr.\nLa sceneggiatura, scritta dallo stesso Sehr, \u00e8 basata sul libro \"Yi Ban Shi Huo Yan, Yi Ban Shi Hai Shui\" dello scrittore Wang Shuo.\nTrama.\nNew York. Jack, uno scrittore, \u00e8 coinvolto in una serie di truffe e imbrogli insieme all'amico Charlie; quando il ragazzo incontra la giovane Claire, studentessa di biologia, anche lei viene trascinata nel suo mondo di crimini. Nonostante i tentativi dell'amica Debbie di allontanarla da Jack, la ragazza continua a frequentarlo nel tentativo di renderlo una persona migliore."}
{"id": "3291762", "revid": "2232667", "url": "https://it.wikipedia.org/wiki?curid=3291762", "title": "Luigi Candiani (architetto)", "text": "Biografia.\nTrasferitosi giovanissimo a Vazzola con la famiglia, studi\u00f2 architettura presso l'Accademia di Bologna, laureandosi nel 1919. Inizi\u00f2 poco dopo a progettare diversi edifici sacri dislocati lungo il Piave, andati distrutti durante la Grande Guerra. Nel 1931 si trasfer\u00ec a Treviso, dove apr\u00ec uno studio. Qui lavor\u00f2 alla ricostruzione della citt\u00e0 dopo il bombardamento del 1944 e all'espansione urbanistica dei quartieri fuori le mura.\nDi gusto eclettico, fu un autore estremamente produttivo: per citare le sole chiese, realizz\u00f2 oltre un centinaio di edifici. Ancor pi\u00f9 numerosi furono i progetti rimasti sulla carta.\nAlla sua morte ha lasciato all'Ordine degli architetti di Treviso (del quale fu il primo iscritto) il suo copioso archivio."}
{"id": "3291766", "revid": "1305772", "url": "https://it.wikipedia.org/wiki?curid=3291766", "title": "Luigi Candiani", "text": "persone\naltro"}
{"id": "3291769", "revid": "1013340", "url": "https://it.wikipedia.org/wiki?curid=3291769", "title": "Concerto per violino in mi maggiore (Bach)", "text": "Il Concerto per violino, archi e basso continuo in mi maggiore (BWV 1042) \u00e8 stato composto da Johann Sebastian Bach, in data incerta non dopo il 1730.\nStruttura.\nIl concerto si articola in tre movimenti:\nIl primo movimento \u00e8 ritornellato ed ha una struttura simile ad un'aria col da capo, il secondo movimento fa uso di un basso ostinato, mentre il movimento finale ha la struttura di un rond\u00f2.\nTrascrizioni.\nIl concerto per clavicembalo in re maggiore BWV 1054 \u00e8 una trascrizione realizzata dallo stesso Bach di questo concerto."}
{"id": "3291775", "revid": "287204", "url": "https://it.wikipedia.org/wiki?curid=3291775", "title": "Tobruk (bunker)", "text": "Un tobruk \u00e8 una fortificazione militare difensiva di piccole dimensioni, comparabile con un piccolo bunker. Questo particolare tipo di fortificazione fu costruito per la prima volta, durante la seconda guerra mondiale, dagli italiani, e in seguito ulteriormente migliorato dai tedeschi, che lo adottarono su vari fronti di guerra.\nLa struttura consiste in una camera corazzata, data inizialmente un semplice bidone di ferro immerso nel terreno, con una bocca sul tetto da cui sporgeva un mitragliere con la sua arma.\nOrigine.\nL'origine si deve forse alle prime postazioni difensive italiane in barbetta in calcestruzzo, che prevedevano una postazione per un singolo soldato armato di mitragliatrice Fiat, Schwarzlose o Breda Mod. 37. Il nome, che gli venne dato dagli Alleati, deriva dal porto libico di Tobruch, oggetto di una nota contesa durante la seconda guerra mondiale, dove tale tipo di postazione difensiva fu impiegato per la prima volta.\nI tedeschi dell'Afrika Korps lo conobbero durante la campagna del Nord Africa e, dopo aver visto l'uso che ne facevano gli italiani, ne migliorarono l'utilizzo e la funzione, in modo che si adattasse alle loro pi\u00f9 maneggevoli mitragliatrici, che non richiedevano un treppiede.\nSolo verso la fine del 1943 questo sistema di difesa, migliorato dai tedeschi, ebbe un impiego anche in Italia. Tale versione permetteva di posizionare la mitragliatrice Breda 37 sulla forcella, eliminando l'ingombro del treppiede e potendo quindi diminuire il raggio d'apertura del pozzo.\nStruttura.\nLe postazioni tobruk ospitano uno-due soldati, armati solitamente di mitragliatrice, talvolta di mortaio; in quest'ultimo caso, la struttura disponeva di un piccolo sostegno per l'arma.\nI primi tobruk erano costituiti da bidoni metallici (del genere utilizzato per contenere acqua o carburante) sotterrati nella terra o nella sabbia. Questi ripari offrivano al soldato una leggera protezione dai piccoli calibri e dalle schegge. Successivamente queste postazioni evolvettero diventando piccole strutture, a volte prefabbricate, in calcestruzzo con un pozzo al livello del terreno, da cui un soldato poteva sporgere la testa e l'arma mantenendo il resto del corpo al riparo. Questa tipologia di opera difensiva era efficace e allo stesso tempo economica e veloce da realizzare.\nNella loro evoluzione i tobruk vennero poi strutturati per assicurare protezione anche da calibri maggiori, grazie a corazzature che resistevano fino a calibri di 50mm.\nOgnuna di queste strutture presentava un'unica porta d'ingresso e a volte una piccola scalinata per raggiungere l'ingresso, oltre all'apertura superiore per il soldato vigilante.\nIn seguito i tobruk vennero usati anche per ospitare torrette di carri armati, costituendo un anticipo delle ben note torrette. \u00c8 noto un esempio di tobruk armato con la torretta di un carro Panther V.\nQueste strutture si trovavano (e molte si possono ancora ritrovare) attorno a casematte, con una disposizione ad anello difensivo. Venivano spesso costruite nei pressi di snodi stradali e lungo le coste, come nel caso del Vallo Atlantico, per il controllo delle spiagge e in appoggio ad altre opere, per prevenire azioni o sbarchi alleati.\nTali postazioni difensive venivano molto spesso utilizzate dai tedeschi per proteggere vaste installazioni, o dietro linee di campi minati, filo spinato o trappole per carri armati. Solitamente 3-4 postazioni andavano a costituire una \"zona di morte\" con lo scopo di massimizzare le perdite al nemico che attraversava questi ostacoli."}
{"id": "3291780", "revid": "41824", "url": "https://it.wikipedia.org/wiki?curid=3291780", "title": "BWV 1041", "text": ""}
{"id": "3291786", "revid": "306856", "url": "https://it.wikipedia.org/wiki?curid=3291786", "title": "Castel Brunnenburg", "text": ""}
{"id": "3291792", "revid": "41824", "url": "https://it.wikipedia.org/wiki?curid=3291792", "title": "BWV 1042", "text": ""}
{"id": "3291797", "revid": "1342115", "url": "https://it.wikipedia.org/wiki?curid=3291797", "title": "Braschi (famiglia)", "text": "I Braschi sono una famiglia nobile dimorante anticamente a Cesena.\nFiorirono due famiglie distinte con questo cognome, ambedue nobili, in Cesena anteriormente al XVII secolo, presero il nome dal luogo d'abitazione, una \"dei Serri\", l'altra \"delle Tavernelle\".\nStoria.\nLa famiglia Braschi arriv\u00f2 sulla penisola italiana nel XII secolo, secondo la tradizione, dalla Svezia, dove il cognome era originariamente \"Brasck\" o \"Brascke\". Secondo un'altra versione di studi, la famiglia discenderebbe dal longobardo Liutprando di Benevento. Inizialmente si stabilirono ad Alessandria, poi a Vicenza, a Rimini e infine a Cesena.\nNella citt\u00e0 di Cesena, Francesco di Pietro Braschi fu assegnato al consiglio e come patrizio nel 1607, da allora la famiglia partecip\u00f2 al governo della citt\u00e0. Gli successe suo figlio Pietro (1644) e successivamente successe da Francesco (1690) e Marco Aurelio (1720).\nBraschi dei Serri.\nProvenienti da Sarsina, ebbero come capostipite il duca dei Longobardi e di Benevento Liutprando. Questo ramo produsse papa Pio VI, e si estinse nel 1799, alla morte dello stesso pontefice. Il nome tuttavia continu\u00f2 con Luigi Braschi-Onesti, che ebbe discendenza, e con Romoaldo Braschi-Onesti, cardinale. Questi, figli di Giulia, sorella di Pio VI e del marchese Gerolamo Onesti di Cesena, furono adottati dal papa e nominati suoi eredi. \nLuigi Braschi-Onesti, duca di Nemi, fu, insieme all'illustre zio, il committente di Palazzo Braschi in Roma.\nBraschi delle Tavernelle.\nOriginaria di Rimini, si estinse nel 1736 e l'eredit\u00e0 pass\u00f2 alle famiglie Masini e Venturelli."}
{"id": "3291805", "revid": "84604", "url": "https://it.wikipedia.org/wiki?curid=3291805", "title": "Palma delle Canarie", "text": ""}
{"id": "3291809", "revid": "79213", "url": "https://it.wikipedia.org/wiki?curid=3291809", "title": "Gianpaolo Baglioni", "text": ""}
{"id": "3291810", "revid": "84604", "url": "https://it.wikipedia.org/wiki?curid=3291810", "title": "Trachicarpo", "text": ""}
{"id": "3291814", "revid": "1569039", "url": "https://it.wikipedia.org/wiki?curid=3291814", "title": "Griselda Sanchez", "text": "Biografia.\nGriselda S\u00e1nchez \u00e8 stata lanciata dall'edizione argentina del \"Grande Fratello\" 2007; ha lavorato anche per \"Playboy\" (rivista e TV) insieme a modelle come Wilma Gonz\u00e1lez, Natalia Amigo e Liset Feider. Partecipa anche alla telenovela \"Mi amor, mi amor\" nel ruolo di Erica."}
{"id": "3291828", "revid": "79213", "url": "https://it.wikipedia.org/wiki?curid=3291828", "title": "Maria Valentini Bonaparte", "text": ""}
{"id": "3291829", "revid": "1149807", "url": "https://it.wikipedia.org/wiki?curid=3291829", "title": "Zone 00", "text": " \u00e8 un manga scritto e disegnato dalla mangaka Kiyo Kyujyo, che qui si firma Qjo. In Giappone la pubblicazione \u00e8 affidata alla casa editrice Kadokawa Shoten, mentre in Italia \u00e8 curata dalla Planet Manga.\nTrama.\nAngo Shima, erede dell'omonima dinastia di esorcisti giunge a Tokyo, la citt\u00e0 demoniaca, per indagare su alcuni strani avvenimenti che si stanno verificando nella capitale. Nella scuola che frequenta conosce Saburo Kujo, un suo compagno di classe chiassoso ed estroverso. Dopo le lezioni quest'ultimo muore improvvisamente, decapitato da una kamaitachi proprio mentre Byakko, spirito \"in pensione\" e proprietario del negozio Gobi, gli stava rivelando l'esistenza del mondo spiritico e delle creature che lo abitano. Kujo rinasce quindi come Kiyoami, il primo dei due demoni che abitano il corpo del ragazzo. Shima, a causa di ci\u00f2 che \u00e8 accaduto a Saburo, minaccia di rompere la tregua stipulata dalla sua famiglia poco tempo prima, e gli spiriti sono quindi costretti a svelargli l'esistenza della Zone-00, una speciale droga che ha effetti diversi a seconda di chi la usa: se l'utilizzatore \u00e8 un essere umano, allora si trasforma in un semi-spirito; se invece \u00e8 gi\u00e0 un essere magico, grazie alla droga rimargina le proprie ferite, anche quelle mortali, o addirittura ricrea gli arti amputati, causando per\u00f2 incubi terribili. Shima e un gruppo di spiriti stringono cos\u00ec una precaria e momentanea alleanza per scoprire chi \u00e8 il creatore della Zone-00 e qual \u00e8 il suo obiettivo.\nPersonaggi.\nSpiriti.\nStreghe.\nRappresentano i quattro punti cardinali e ognuna di loro dispone di un famiglio che la protegge. Non \u00e8 ancora stato chiarito in cosa di preciso consistano i loro poteri. Esse sono:\nI Quattro Generali.\nIl loro compito \u00e8 mantenere l'ordine tra gli spiriti e tra questi ultimi e gli umani. Essi sono:\nFamigli.\nHanno il compito di proteggere le streghe e di servirle. Possono assumere sia forma umana che animale. Dal momento in cui uno spirito diventa un famiglio deve sottostare al cosiddetto \"Regolamento di Salom\u00e8\", la donna del destino, che recita: \"Colui che diventa famiglio di una strega deve vivere e combattere al solo scopo di amare e proteggere la sua donna. Il famiglio che dovesse sopravvivere senza riuscire a proteggerla verr\u00e0 privato delle zanne se \u00e8 una fiera, delle ali se \u00e8 un uccello. Egli verr\u00e0 privato della spada necessaria a proteggere la sua padrona e degli occhi necessari a guardarla. In altre parole, ci\u00f2 significherebbe la sua morte come cavaliere. L'unico modo per ottenere la evoca di tale condizione \u00e8 infrangere il tab\u00f9, ovvero mangiare la carne della strega morta\". I famigli comparsi fino a ora sono:"}
{"id": "3291837", "revid": "767487", "url": "https://it.wikipedia.org/wiki?curid=3291837", "title": "Luigi Candiani (pittore)", "text": "Biografia.\nLuigi Candiani, artisticamente conosciuto a Mestre e nel territorio nazionale con il diminutivo di Gigi, ha iniziato ufficialmente la sua carriera nel mondo dell'arte frequentando la scuola d'arte \"Ticozzi\" di Mestre, attraverso gli insegnamenti del Maestro Giuseppe Urbani De Gheltof. Nel 1926 partecip\u00f2 alla prima mostra d'arte organizzata nella sua citt\u00e0 natale. Dal 1929 al 1963 espose a tutte le mostre collettive organizzate dall'Opera Bevilacqua La Masa e ad altre prestigiose manifestazioni artistiche (quattro edizioni della Quadriennale di Roma e tre edizioni dell'Esposizione internazionale d'arte di Venezia), cui si aggiungono numerose premiazioni. Nel 1953 vinse in ex aequo la terza edizione del Premio Burano con l'opera \"Riflessi verso sera\". Molte anche le retrospettive organizzate in Italia e all'estero dopo la sua morte. I suoi lavori riguardano soprattutto paesaggi, specialmente veneti (Laguna e Veneziano, ma anche Trevigiano, Padovano e Vicentino) con richiami agli impressionisti. Caratteristica comune dei suoi dipinti erano le strutture portanti in rosa e azzurro, ingrigiti verso gli ultimi anni della sua carriera. A lui \u00e8 dedicata una piazza di Mestre ed il centro culturale ubicato nella stessa.\nNel 2013 il critico d'arte e curatore Alain Chivil\u00f2 ha scritto una monografia dedicata al Maestro Gigi Candiani, codificando tessere caratterizzanti il vissuto di un pittore dalla lirica e delicata pittura. Per la prima volta si evidenziano elementi della sua vita all'interno di una disamina artistica. Il libro \"Tessere di vita\", attraverso diverse presentazioni, ha ridestato l'interesse nei confronti dell'artista appartenente alla citt\u00e0 di Mestre. Nel 2016 l'autore Alain Chivil\u00f2 propone, dopo aver ascoltato numerose richieste, una nuova monografia di 192 pagine con documenti e foto mai pubblicati e introvabili assieme a un'ampia disamina nel testo e nella galleria di opere suddivise tra disegni e oli: \"Gigi Candiani Atmosfere Rarefatte\"."}
{"id": "3291839", "revid": "31886", "url": "https://it.wikipedia.org/wiki?curid=3291839", "title": "Magic Girl", "text": "Magic Girl fu una rivista mensile per bambine pubblicata dalla Mattel in Italia dal 1987, parallelamente alla versione per maschi, \"Magic Boy\".\nStoria editoriale.\nLa testata esord\u00ec ad agosto 1987 e pubblic\u00f2 solo due numeri prima di ricominciare l'anno successivo con una seconda serie che venne pubblicata per 41 numeri fino al 1991. Si presenta come un catalogo dei giocattoli prodotti dalla Mattel con qualche rubrica di giochi e brevi storie a fumetti. La seconda serie fu mensile con fumetti e rubriche per ragazze. Il suo prezzo, abbastanza elevato per l'epoca (5000 lire), veniva compensato dai gadget che accompagnavano ogni sua uscita.\nLa rivista oltre alla sezione giochi, all'angolo della posta, all'oroscopo, alle interviste, conteneva nei primi numeri dei dossier denominati \"Magic Zoom\", erano degli inserti che trattavano di volta in volta temi differenti come i Tuaregh (nel n. 3), i Maya (nel n. 4), il Giappone (nel n. 6), il Natale (nel n. 8), la storia della bambola (nel n. 11), divi e divine (nel n. 13), il mare (nel n. 15), eroine di carta e cartone (nel n. 21), il paese dei tulipani (nel n. 26). In seguito vennero sostituiti interamente dai fumetti che comunque erano presenti gi\u00e0 dall'inizio e richiamavano i giocattoli venduti dalla Mattel a scopo pubblicitario come ad esempio storie con protagonisti Lady Lovely Locks, il fotoromanzo della Famiglia Cuore, i fumetti e le fotonovelle di Barbie, Cherry Merry Muffin, Chiara e la baby magica, Magic nursery e Poochie. Sono apparsi anche altri fumetti come \"Giorni di tuono\" (tratto dal film di Tom Cruise), Giannino e co. ; Signor Meno e signor Pi\u00f9, Silverland, una storia sugli gnomi molto simile al cartone animato \"David Gnomo amico mio\", \"Tre cuori per Rosy\" un manga di Ito Kako, \"Luxia la principessa delle stelle\" (la storia e i disegni sono stati eseguiti in Italia, ma ricordano molto da vicino i personaggi dell'anime Shurato), il fumetto si protrae fino alla chiusura della rivista senza essere giunto a una conclusione."}
{"id": "3291841", "revid": "729019", "url": "https://it.wikipedia.org/wiki?curid=3291841", "title": "Junkers J 2", "text": "Lo Junkers J 2, designazione Idflieg Junkers E.II, era un caccia monomotore ad ala media realizzato in piccola serie dall'azienda allora tedesco imperiale Junkers &amp; Co. negli anni dieci del XX secolo.\nProgettato da Hugo Junkers e sviluppo del precedente J 1 (E.I), pur avviato alla produzione rimase sostanzialmente un velivolo sperimentale.\nStoria del progetto.\nDopo essere stata favorevolmente impressionata dalle potenzialit\u00e0 del J 1, nel gennaio 1916 l'Idflieg stipul\u00f2 un contratto con Junkers per la fornitura di un nuovo modello basandosi su quell'esperienza. Le specifiche prevedevano un velivolo monomotore monoplano di costruzione interamente metallica ma che fosse in grado di avere una maggiore velocit\u00e0 di salita, principale problema imputato al suo predecessore. I sei esemplari previsti dal contratto assunsero la matricola aziendale progressiva dal E250/16 ad E255/16.\nLa produzione venne avviata nello stabilimento di Dessau, dove si costruivano scaldabagni (\"Dessauer Badeofenfabrik\"). Il prototipo, serie E250/16, riusc\u00ec ad essere completato in sei mesi, equipaggiato con un motore Mercedes D.II raffreddato a liquido in grado di esprimere una potenza pari a 120 PS (88 kW). Il velivolo venne trasferito e portato in volo per la prima volta, affidato ai comandi del pilota collaudatore e tenente della Luftstreitkr\u00e4fte Mallinkrodt, l'11 luglio dello stesso anno dal campo di volo di D\u00f6beritz (Fliegerersatzabteilung 1 o FEA 1), nell'attuale comune tedesco di Dallgow-D\u00f6beritz, vicino a Berlino.\nLe prove di volo confermarono che il velivolo era in grado di acquistare quota pi\u00f9 velocemente, rispondendo positivamente a questa specifica assieme alla capacit\u00e0 di poter trasportare un adeguato carico bellico di 100\u00a0kg, tuttavia il modello non offriva ancora una soddisfacente manovrabilit\u00e0 ed esigeva almeno un'autonomia pari a 5 ore.\nPer ovviare al problema i successivi cinque esemplari ricevettero una nuova motorizzazione, il pi\u00f9 potente Mercedes D.III da 160 PS (118\u00a0kW) ma che manteneva la stessa architettura a sei cilindri in linea, ed adottarono anche una nuova ala dalle dimensioni leggermente superiori.\nIl maggior peso del motore per\u00f2 influ\u00ec negativamente sul carico utile che risult\u00f2 dover essere eccessivamente ridotto per le esigenze del ruolo al quale era destinato. Non riuscendo a soddisfare interamente le specifiche l'Idflieg neg\u00f2 la possibilit\u00e0 di essere prodotto in serie ed il progetto fu abbandonato."}
{"id": "3291843", "revid": "729019", "url": "https://it.wikipedia.org/wiki?curid=3291843", "title": "Premio Ortega y Gasset", "text": "Il premio Ortega y Gasset \u00e8 un premio assegnato annualmente dal quotidiano spagnolo \"El Pa\u00eds\" a coloro che si distinguono nel campo del giornalismo e della comunicazione di lingua spagnola. Il premio \u00e8 intitolato alla memoria di Jos\u00e9 Ortega y Gasset, filosofo e editorialista spagnolo.\nLa giuria \u00e8 composta da personalit\u00e0 rilevanti del settore della comunicazione, dell'economia, del sociale e della cultura. I vincitori vengono scelti fra coloro che si impegnano per la difesa della libert\u00e0, dell'indipendenza e del rigore, cos\u00ec come della curiosit\u00e0 e della passione, come valori fondanti del giornalismo."}
{"id": "3291844", "revid": "767487", "url": "https://it.wikipedia.org/wiki?curid=3291844", "title": "Pietro Cataneo", "text": "Biografia.\nFu allievo di Baldassarre Peruzzi e cognato di Domenico Beccafumi. Poco si sa della sua attivit\u00e0 progettuale: forse complet\u00f2 alcune opere senesi di Peruzzi. Ebbe qualche incarico dalla Repubblica senese per la manutenzione delle fortificazioni.\nViene ricordato soprattutto per il suo trattato di architettura (\"I primi quattro libri d'architettura\", Venezia, 1567, \"figli di Aldo\").\nFu uno dei manuali pi\u00f9 diffusi per tutto il XVII secolo ed oltre e si distingueva per l'attenzione data alla forma urbana, sulle orme di Filarete e Francesco di Giorgio Martini. Infatti, trattando dell'architettura militare e della forma da dare alle fortificazioni, il trattato di Cataneo, per primo, contiene una vasta gamma di varianti per citt\u00e0 murate con pianta poligonale a cui i bastioni davano una forma stellata. La combinazione di tali schemi radiocentrici con la struttura degli isolati urbani quasi sempre di tipo ortogonale, offr\u00ec un repertorio di soluzioni per coloro che si trovarono a progettare nuovi insediamenti da Palmanova fino alle citt\u00e0 di fondazione in Sicilia (Avola, Grammichele) ed oltre.\nSi occup\u00f2 anche di matematica (\"Le pratiche delle due prime matematiche\", 1567)."}
{"id": "3291845", "revid": "1656773", "url": "https://it.wikipedia.org/wiki?curid=3291845", "title": "Trittia", "text": "La trittia era una suddivisione amministrativa dell'Attica introdotta con la riforma di Clistene.\nOrganizzazione delle trittie.\nClistene suddivise il territorio in trenta trittie, unite a tre a tre in dieci trib\u00f9. Affinch\u00e9 ogni ceto sociale (contadini, mercanti e nobili) avesse pari importanza, ogni trib\u00f9 era formata da una trittia della Mesogea (l'entroterra, dove prevalevano gli agricoltori), da una della Paralia (la costa, dove prevalevano i mercanti) e da una dell'asty (l'area urbana, dove prevalevano i nobili).\nLe trittie erano a loro volta suddivise in demi."}
{"id": "3291853", "revid": "519091", "url": "https://it.wikipedia.org/wiki?curid=3291853", "title": "Ivan Peri\u0161i\u0107", "text": "Dopo aver giocato nelle giovanili e con la squadra riserve del , nel 2009 passa in prestito in Belgio al e, qualche mese dopo, si accasa al . Prelevato nel 2011 dal , contribuisce alla vittoria di un campionato tedesco (2011-2012) e una Coppa di Germania (2011-2012). Nel 2013 si trasferisce al , con cui vince un'altra Coppa di Germania (2014-2015) e una Supercoppa tedesca (2015). Nel 2015 si trasferisce all', dove gioca per quattro stagioni, prima del prestito al nel 2019, con cui conquista un altro campionato tedesco (2019-2020), una terza Coppa di Germania (2019-2020) e una UEFA Champions League (2019-2020). Tornato all'Inter, vince un campionato italiano (2020-2021) e una Supercoppa italiana (2021).\nCon la maglia della nazionale croata ha disputato tre fasi finali del campionato d'Europa (2012, 2016 e 2020) e due del campionato del mondo (2014 e 2018, edizione in cui ha raggiunto il secondo posto e ha anche segnato in finale).\nCaratteristiche tecniche.\nCapace di offrire un buon contributo in zona gol e di ripiegare tempestivamente in difesa, unisce delle buone doti tecniche a una notevole prestanza atletica, di cui si serve per sfuggire in progressione ai difensori avversari. La sua versatilit\u00e0 gli consente di agire sia dietro le punte che sulle corsie esterne, principalmente nel ruolo di ala sinistra. Veloce e abile nel dribbling \u2013 spesso eseguito avvalendosi del doppio passo \u2013, sa farsi rispettare anche nel gioco aereo.\nCarriera.\nClub.\nGli inizi.\nCresciuto nelle giovanili dell', nell'estate 2006, all'et\u00e0 di 17 anni approda ai francesi del su consiglio dell'allenatore Alain Perrin. In Francia, per motivi burocratici, risulta convocabile per gare ufficiali solo a partire dal 31 dicembre 2006.\nIntanto, si allena con la prima squadra e, nel 2007, scende in campo con la Primavera nella Coppa Gambardella, che vede come vincitori proprio i ragazzi del Sochaux. Il 2 gennaio 2008 la societ\u00e0 transalpina affida la panchina a Francis Gillot: con il nuovo allenatore, Peri\u0161i\u0107 non trova spazio e cos\u00ec, nel gennaio 2009, viene ceduto in prestito , squadra della massima serie belga.\nBruges.\nNell'estate 2009, dopo un provino non superato con l', passa a titolo definitivo al per 250.000 euro, senza mai essere sceso in campo in partite ufficiali con la prima squadra del Sochaux; se si esclude uno scampolo di partita contro l', il 24 settembre 2008, in Coppa di Lega.\nIl 1\u00ba ottobre 2009 segna il suo primo gol in Europa League nel match - 1-1. Conclude la sua prima stagione in nerazzurro con 33 presenze e 9 gol in campionato, a cui si aggiungono 7 presenze e 5 gol in Europa League. Nella stagione 2010-2011 ha vinto la classifica marcatori della Jupiler Pro League con ventidue gol in trentasette partite ed \u00e8 stato votato come miglior giocatore del campionato.\nBorussia Dortmund.\nA fine stagione, nel 2011, \u00e8 ingaggiato a titolo definitivo dal per 5 milioni di euro. Il 13 settembre 2011 in Champions League contro l'Arsenal firma la rete del definitivo 1-1 nel finale. Si ripete anche in campionato il 24 settembre 2011 segnando il primo gol in campionato con il Borussia Dortmund nella partita vinta per 2-1 contro il Magonza.\nWolfsburg.\nIl 6 gennaio 2013 viene ufficializzato la sua cessione al VfL Wolfsburg per circa 8 milioni di euro. Segna il suo primo gol con la nuova maglia il 10 gennaio 2013, nella partita amichevole contro lo Standard Liegi. Fa il suo debutto in campionato nella partita vinta per 2-0 contro lo Stoccarda. A causa di un infortunio al ginocchio sinistro rimane indisponibile per i mesi di marzo e aprile, facendo il suo ritorno in campo a maggio nella partita contro l'Amburgo, partendo dalla panchina e fornendo un assist. L'11 maggio 2013 segna una doppietta alla sua ex squadra, il , in una partita conclusasi col risultato di 3-3.\nNelle due stagioni successive \u00e8 titolare dei biancoverdi, arrivando anche in doppia cifra nel 2013-2014.\nInter.\nNell'agosto 2015, al culmine di una trattativa protrattasi per l'intera estate, il croato viene acquistato dall'Inter. Esordisce in Serie A nel derby milanese del 13 settembre, concluso con la vittoria dei nerazzurri, mentre il 4 ottobre seguente realizza il gol con cui la squadra agguanta il pareggio sul campo della Sampdoria.\nDurante le stagioni a venire si rivela un'importante aggiunta per il gioco nerazzurro, distinguendosi nel ruolo di esterno offensivo sia per gli assist serviti ai compagni che per le abilit\u00e0 in fase di finalizzazione. Il 3 dicembre 2017 segna la prima tripletta in carriera, contribuendo alla vittoria per 5-0 sul Chievo. Con 11 reti nel 2017-2018 contribuisce al ritorno in Champions League dei nerazzurri.\nDopo una stagione 2018-2019 sottotono, non rientra nei piani del neo allenatore dei nerazzurri Antonio Conte a causa della sua disfunzionalit\u00e0 rispetto al 3-5-2, e viene pertanto messo sul mercato.\nPrestito al Bayern Monaco.\nIl 13 agosto 2019 viene ingaggiato dal con la formula del prestito annuale con diritto di riscatto fissato a 20 milioni di euro. Segna il primo gol con la nuova maglia il 31 agosto 2019, all'esordio da titolare con i bavaresi, nella partita vinta per 6-1 in casa contro il Magonza. Dopo un inizio difficile, con il cambio di allenatore da Niko Kovac a Hans Flick le cose vanno meglio e mette insieme 35 presenze e 8 gol tra campionato, Coppa di Germania e Champions League contribuendo alla vittoria di tutti e tre i titoli, il cosiddetto \"triplete\".\nRitorno all'Inter.\nA fine stagione non viene per\u00f2 riscattato dal club tedesco e torna all'Inter, che questa volta decide di puntare su di lui. Durante la stagione viene impiegato da esterno di centrocampo e da seconda punta. Il 31 ottobre torna a segnare coi nerazzurri in Serie A, in occasione del pareggio per 2-2 contro il , completando la rimonta da 0-2 a 2-2 della sua squadra nel recupero. Tre giorni dopo va a segno anche in Champions League contro il , non riuscendo per\u00f2 ad evitare la sconfitta esterna dei nerazzurri per 2-3. Il 21 aprile 2021 in Spezia-Inter 1-1 segna il suo terzo gol in campionato alla sua duecentesima partita complessiva con la maglia dell'Inter. Al termine della stagione vince il campionato, nonch\u00e9 il suo primo titolo con l'Inter.\nIl 12 gennaio 2022 vince il suo secondo trofeo con l'Inter, la Supercoppa italiana, battendo per 2-1 la dopo i tempi supplementari.\nNazionale.\nCon l'Under-21 croata ha partecipato all'Europeo di categoria nel 2011.\nIl 26 marzo dello stesso anno esordisce con la nazionale maggiore, con la quale partecipa poi al in Polonia e Ucraina, in cui gioca le 3 partite della squadra eliminata al primo turno.\nL'11 settembre 2012 realizza la sua prima rete in nazionale nel pareggio per 1-1 in casa del .\nViene convocato per il in Brasile, in cui \u00e8 autore di due reti consecutive contro Camerun e Messico, che non bastano a qualificare i croati agli ottavi.\nViene convocato anche per il in Francia, segnando un gol decisivo che sigla il 2-0 per il momentaneo vantaggio della Croazia contro la Repubblica Ceca; la partita finir\u00e0 2-2; risulta nuovamente decisivo nell'ultima partita del girone contro la Spagna fornendo un assist a Nikola Kalini\u0107 per il momentaneo pareggio dei croati, e siglando la rete del definitivo 2-1 nella rimonta contro gli iberici, che garantisce ai suoi il primo posto nel girone. Tuttavia i croati vengono eliminati al turno successivo dal .\nNelle qualificazioni per il mondiale 2018 realizza un gol nel playoff (vinto 4-1) contro la Grecia. In precedenza, nel corso delle qualificazioni, era andato in gol nel netto successo esterno contro il Kosovo (0-6).\nAi mondiali di calcio 2018 in Russia, realizza tre reti: segna il gol della vittoria nell'ultimo match del girone, vinto per 2-1 contro l'Islanda, va a segno poi nella semifinale contro l'Inghilterra, rete che permette la rimonta contro gli inglesi e, grazie anche all'assist per la rete di Mand\u017euki\u0107 nei tempi supplementari, qualifica i croati alla loro prima storica finale mondiale; nella finale la Croazia perde per 4-2 contro la Francia e Peri\u0161i\u0107 segna il gol del provvisorio 1-1, causando tuttavia il rigore del 2-1 dei transalpini.\nDopo un'opaca Nations League, esclusa la sfida vinta 3-2 contro la Spagna, contribuisce alla qualificazione dei croati a Euro 2020 segnando 3 reti, rispettivamente nel 2-1 contro il Galles e nei due successi contro la Slovacchia. Viene poi convocato per la manifestazione continentale (disputata nel 2021 anzich\u00e9 nel 2020 a causa della pandemia da COVID-19); il 1\u00ba giugno 2021, in occasione dell'amichevole pre-competizione contro l' (finita 1-1 con un suo gol), diventa il nono calciatore a raggiungere le 100 presenze con la selezione croata. Agli europei va a segno ai gironi contro la (1-1) e la (3-1 per i croati il finale), diventando il calciatore croato con pi\u00f9 gol realizzati tra mondiali ed europei eguagliando il record di 9 reti di Davor \u0160uker. Tuttavia, pochi giorni dopo la sfida contro gli scozzesi, viene riscontrata la sua positivit\u00e0 al COVID-19 e la sua assenza dagli ottavi, in cui i croati sono stati eliminati ai supplementari dalla .\nBeach volley.\nAppassionato di beach volley, nel 2017, grazie a una \"wild card\", ha partecipato alla tappa casalinga di Parenzo del World tour di beach volley in coppia con Niksa Dell'Orco. I due croati hanno esordito contro i brasiliani \u00c1lvaro Morais Filho/Saymon Barbosa perdendo per 2 set a 0. Successivamente, con il medesimo risultato, hanno sfidato le coppie statunitensi Brunner/Patterson e Gibb/Crabb, terminando il torneo alla 25\u00aa e ultima posizione in classifica.\nStatistiche.\nPresenze e reti nei club.\n\"Statistiche aggiornate al 25 febbraio 2022.\"\nCronologia presenze e reti in nazionale.\n "}
{"id": "3291861", "revid": "1005847", "url": "https://it.wikipedia.org/wiki?curid=3291861", "title": "Mariela Castro", "text": "Figlia del Presidente Ra\u00fal Castro, presiede il Centro Nazionale di Educazione Sessuale di Cuba (in spagnolo, \"Centro Nacional de Educaci\u00f3n Sexual de Cuba\", CENESEX) e della rivista \"Sexolog\u00eda y Sociedad\". Fa parte dell'Assemblea nazionale del potere popolare, il parlamento cubano. \nBiografia.\n\u00c8 impegnata per i diritti degli omosessuali e dei transessuali a Cuba. Soprattutto nei confronti di questi ultimi, si \u00e8 fatta promotrice di una politica volta alla loro protezione e integrazione nella societ\u00e0 cubana. In passato, \u00e8 stata anche promotrice di una campagna per misure pi\u00f9 efficaci nella lotta all'AIDS."}
{"id": "3291868", "revid": "1543377", "url": "https://it.wikipedia.org/wiki?curid=3291868", "title": "European Champions League 2001-2002 (pallavolo femminile)", "text": "La European Champions League di pallavolo femminile 2001-2002 \u00e8 stata la 42\u00aa edizione del massimo torneo pallavolistico europeo per squadre di club; iniziata con la fase a gironi a partire dal 4 dicembre 2001, si \u00e8 conclusa con la final-four di Istanbul, in Turchia, il 17 marzo 2002. Alla competizione hanno partecipato 11 squadre e la vittoria finale \u00e8 andata per la prima volta al Racing Club de Cannes.\nFinal-four.\nLa final four si \u00e8 disputata ad Istanbul (). Le semifinali si sono disputate il 16 marzo, mentre la finale per 3\u00ba/4\u00ba posto e la finalissima si \u00e8 giocata il 17 marzo."}
{"id": "3291873", "revid": "21880", "url": "https://it.wikipedia.org/wiki?curid=3291873", "title": "Spirea ulmaria", "text": ""}
{"id": "3291877", "revid": "212348", "url": "https://it.wikipedia.org/wiki?curid=3291877", "title": "Mitterrand (disambigua)", "text": ""}
{"id": "3291878", "revid": "111031860", "url": "https://it.wikipedia.org/wiki?curid=3291878", "title": "Urania (fregata)", "text": "L'Urania \u00e8 stata una fregata della Real Marina del Regno delle Due Sicilie, varata il 15 gennaio 1834 ed avviata al disarmo intorno al 1860, dopo l'invasione del Regno delle Due Sicilie da parte dell'Armata Sarda.\nStoria.\nNon si conosce molto della sua vita operativa, tranne che fu certamente adibita al ruolo di nave scuola per giovani ufficiali. Fu in questa veste che nel 1844, al comando del capitano di fregata Eugenio Rodriguez, effettu\u00f2 un viaggio transoceanico verso il Brasile.\nIl viaggio ha portato alla pubblicazione di due libri ed un atlante, tuttora conservati presso l'Istituto Idrografico della Marina di Genova."}
{"id": "3291880", "revid": "729019", "url": "https://it.wikipedia.org/wiki?curid=3291880", "title": "Stazione di Sandycove e Glasthule", "text": "La stazione di Sandycove e Glasthule \u00e8 una stazione ferroviaria situata a met\u00e0 strada fra Glasthule e Sandycove, a sud di Dublino. La stazione \u00e8 su un ponte, dal momento che i la linea passa nel mezzo di un avvallamento. Il fatto che si vicina al livello del mare, ha contribuito a creare un terriccio piuttosto solido, il che ha consentito di non porre i binari su traversine ma direttamente a contatto con il suolo. I binari sono due in totale e la linea che passa per la stazione \u00e8 unicamente la Trans-Dublin della Dublin Area Rapid Transit.\nFu aperta l'11 ottobre 1855."}
{"id": "3291887", "revid": "110157", "url": "https://it.wikipedia.org/wiki?curid=3291887", "title": "Chiesa dello Spirito Santo (Reggio Calabria)", "text": "La chiesa dello Spirito Santo \u00e8 un edificio sacro di Reggio Calabria che si trova nell'omonimo quartiere della citt\u00e0 di Reggio Calabria, sulla via Pasquale Andiloro tra i due svincoli della tangenziale che consentono l'accesso al rione.\nStoria.\nAnticamente la localit\u00e0 dove sorge questa chiesa aveva altro nome, probabilmente, \"Rod\u00e0\" o \"Giaccallania \".\nAssunse il nome attuale solo dopo l'istituzione della parrocchia avvenuta il 6 giugno 1631 ad opera dell'Arcivescovo D'Afflitto. La borgata allora versava nelle stesse condizioni di isolamento degli altri sobborghi cittadini e la costruzione della parrocchia fu necessaria per consentire agli abitanti una normale vita religiosa, necessit\u00e0 che si manifest\u00f2 fin dal 1599. La chiesa pi\u00f9 volte fu distrutta in seguito agli eventi sismici che funestarono la citt\u00e0. Dopo il terremoto del 1908 fu ricostruita nella veste attuale nel 1928 e consacrata il 31 marzo 1929. Il progetto \u00e8 stato dell'Opera Interdiocesana.\nArchitettura esterna.\nSi presenta lungo la strada con una gradevole facciata in stile romanico arricchita da decorazioni in pietra. Il prospetto principale si presenta suddiviso in tre settori rettangolari di cui quello centrale, pi\u00f9 largo, \u00e8 ornato ai lati da due colonne in stile corinzio sommontate da due leoni. Al centro, il portale \u00e8 sommontato da una lunetta. Pi\u00f9 in alto, sotto il timpano triangolare, c'\u00e8 un rosone. Lungo i prospetti laterali ci sono delle finestre ornate da colonnine che sostengono l'arco. Sul lato destro si erge il campanile con un orologio.\nArchitettura interna.\nL'interno, ombroso e raccolto, si presenta ad una sola navata con rientranze laterali sovrastate da finestre e vetrate colorate. I muri sono colorati a riquadri alternati di bianco e giallo. La navata centrale termina con un'abside molto vasta. All'interno \u00e8 possibile notare presso un altare laterale la seguente scritta: \"PETRUS GANGEMI ECCLESIAE RHEGINAE CANONICUS ABBAS AERE SUO FACIENDUM CURAVIT A.MCMXXVIII\".\nDietro la facciata si trova un piccolo pronao che d\u00e0 accesso, ai lati, a due vani, e sopra, alla cantoria. L'abside di forma semicircolare, separata dal resto della chiesa da un ampio arco trionfale, \u00e8 ricoperta in alto da un dipinto raffigurante la Santissima Trinit\u00e0: in alto il Padre, rappresentato da una testa regale racchiusa in un cerchio, al centro lo Spirito Santo, chiuso in un altro cerchio e rappresentato da una colomba, infine il Figlio, rappresentato da un agnello con la bandiera della vittoria, racchiuso anch'esso in un cerchio; i tre cerchi sono a loro volta contenuti in un cerchio pi\u00f9 grande, sostenuto da due angeli. Il tutto \u00e8 come sospeso tra le nuvole.\nSulla parete sopra l'altare di marmo policromo si trova una grande tela, opera di P. Stillitano, fatta eseguire nel 1945 dal prete Riccardo D'Andrea, vecchio parroco della chiesa. Essa rappresenta la discesa dello Spirito Santo sopra la Vergine e gli apostoli. Ai lati dell'altare alcune lesene con capitelli formano tre archi per lato, in quelli centrali a nicchia si trovano le statue del Sacro Cuore di Maria. Il tabernacolo \u00e8 incassato nella parete; sulla porticina, in bassorilievo, sono rappresentati un calice con colombi. L'altare, rivolto ai fedeli, \u00e8 formato dalla mensa in marmo bianco che poggia su una base rettangolare sempre in marmo, ricoperta sul davanti da un bassorilievo in bronzo raffigurante l'istituzione dell'eucaristia. Nel vano sul lato sinistro si pu\u00f2 ammirare il fonte battesimale. L'antiporta \u00e8 in vetro colorato, cos\u00ec pure a vetri colorati in forma di croce \u00e8 la vetrata del rosone. Fissata alla parete \u00e8 posta un'acquasantiera di marmo. Sulla parete della cantoria \u00e8 dipinto al centro uno stemma vescovile accompagnato da una scritta in latino. Sulla parete destra si trovano nell'ordine: una statua di San Paolino da Nola, Ges\u00f9 crocefisso, una statua della Madonna e l'ingresso alla sacrestia, mentre su quella sinistra si trovano: una statua di Santa Teresa, di Ges\u00f9 Bambino, la porta che conduce al cortiletto interno, un altare con la statua del Sacro Cuore di Ges\u00f9 e un quadro raffigurante la Pentecoste. All'altezza del soffitto in legno, le pareti sono ornate da archetti pensili. Le stazioni della Via Crucis sono formate da bassorilievi in bronzo. Dall'arco trionfale pende un lampadario in ferro battuto, in bronzo dorato sono invece le applique che illuminano la Via Crucis."}
{"id": "3291889", "revid": "399", "url": "https://it.wikipedia.org/wiki?curid=3291889", "title": "Amalia in Baviera", "text": "Suo padre.\nIn onore alla sua famiglia dato che nessun principe non poteva che essere ufficiale, diplomatico o prelato, il duca, profondamente scosso dalla morte della sua giovane sposa, intrapresi gli studi in medicina. Lui diventer\u00e0 un affermato oculista, aprir\u00e0 una clina dove, assecondato da sua moglie, accudir\u00e0 gentilmente i bisognosi.\nIn effetti, dopo 7 anni di vedovanza il duca si rispos\u00f2 con la principessa Maria Giuseppa di Braganza che gli dar\u00e0 tre figlie e due figli. Tra loro, la futura regina Elisabetta del Belgio e la principessa reale Maria Gabriella di Baviera.\nLa sua parentela.\nLa piccola Amalia che portava il nome della nonna materna, la regina Amalia di Sassonia, era inoltre la nipote dell'imperatrice d'Austria \"Sissi\" che sar\u00e0 assassinata nel 1898 e della duchessa d'Alen\u00e7on che per\u00ec nell'incendio del Bazar de la Charit\u00e9 nel 1897.\nAmalia Maria, era molte legato alle sue cugine, Louise d'Alen\u00e7on (che spos\u00f2 un altro cugino il principe Alfonso di Baviera) e Maria Valeria d'Austria. Fu inoltre molto provata dalla morte tragica del fratello di Maria Valeria, l'arciduca ereditario Rodolfo d'Asburgo nel 1889.\nMatrimonio e figli.\nAmalia spos\u00f2 Guglielmo, II Duca di Urach (in seguito Mindaugas II di Lituania), figlio maggiore di Guglielmo, I Duca di Urach e della sua seconda moglie la Principessa Florestina di Monaco, il 4 luglio 1892 a Tegernsee. Amalia e Guglielmo ebbero nove figli:\nAmalia mor\u00ec nel 1912 in seguito alla nascita del suo nono figlio."}
{"id": "3291892", "revid": "1573940", "url": "https://it.wikipedia.org/wiki?curid=3291892", "title": "Lurio", "text": "Lurio \u00e8 un genere di ragni appartenente alla famiglia Salticidae.\nDistribuzione.\nLe quattro specie oggi note di questo genere sono diffuse nell'areale settentrionale dell'America meridionale.\nTassonomia.\nA maggio 2010, si compone di quattro specie:"}
{"id": "3291906", "revid": "767487", "url": "https://it.wikipedia.org/wiki?curid=3291906", "title": "Remo Zito", "text": "Biografia.\nLa sua carriera ha inizio nel 1979 in qualit\u00e0 di batterista del gruppo DNA. La band DNA oltre a brani propri, eseguiva anche i pi\u00f9 famosi brani musicali dei Genesis; in questo contesto Remo Zito, grazie alla sua voce, per certi versi molto simile come timbrica a quella di Phil Collins, decide di abbandonare la batteria per dedicarsi completamente al ruolo di vocalist. Ruolo che lo porter\u00e0, insieme al suo gruppo, al concerto del 12/03/1981 al teatro Goldoni di Ancona. Oggi Remo Zito non fa pi\u00f9 parte dei DNA, ma il gruppo esiste ancora e si esibisce in concerti tribute ai Pink Floyd. Dopo un periodo da edicolante, al momento lavora come tassista nella sua citt\u00e0 natale.\nIl periodo Via Verdi.\nNel 1985, il talent scout Claudio Cecchetto scopre le qualit\u00e0 di alcuni musicisti anconetani: Marco Grati, Glauco Medori, Massimo Marchione e lo stesso Remo Zito, nascono cos\u00ec i Via Verdi. La nuova formazione conoscer\u00e0 presto il successo grazie al loro primo singolo Diamond, brano che nel 1986 scaler\u00e0 le classifiche, anche internazionali, piazzandosi al primo posto dei dischi pi\u00f9 venduti in Italia. Dopo questo felice esordio, i Via Verdi, nel 1987, pubblicheranno altri due singoli (escludendo le versioni remix): Sometimes e You and me. Tutti i brani sopra citati sono inclusi nell'album intitolato \"Trailer\".\nIl periodo First.\nNel 1990 Remo Zito abbandona la formazione Via Verdi per ritirarsi dalla scena musicale, ma a distanza di anni, esattamente nel 1999, si ripresenta con i vecchi compagni d'avventura alla trasmissione Meteore, alla quale far\u00e0 seguito una serie di serate revival in varie zone d'Italia. Pur avendo abbandonato la professione, Remo Zito continua a cantare e comporre musica. Nel 2000 decide cos\u00ec di ritrovarsi insieme ai suoi amici di sempre, il chitarrista Paolo Fiorini e il bassista Franco (Jack) Stacchiotti, per dar vita a una nuova formazione musicale: First Band. Questa formazione \u00e8 ancora oggi in attivit\u00e0 e sta pubblicando musica coperta da licenza Creative Commons, cio\u00e8 liberamente scaricabile da internet, attraverso il portale di musica libera Jamendo. Gli album gi\u00e0 prodotti sono tre: Forever, Out there is life e On the road, mentre il quarto \u00e8 in fase di realizzazione. Remo Zito \u00e8 l'autore di quasi tutti i testi, mentre musicalmente \u00e8 coadiuvato da Paolo e Franco.\nIl periodo delle cover band.\nOltre all'impegno profuso all'interno dei First, Remo Zito si esibisce occasionalmente con una cover band riproponendo le migliori hits di Peter Gabriel e Phil Collins, la band \u00e8 conosciuta con il nome di \"Petephil\" e ultimamente ha formato un quartetto di sole chitarre acustiche: GGP (Genesis Guitar Project), rispolverando i migliori successi dei Genesis. Remo Zito proprio per la sua timbrica vocale molto simile alle voci degli ex cantanti della leggendaria band britannica riesce ad amalgamare molto bene il lavoro dei suoi amici musicisti proponendo sempre ottime esibizioni live.\nIl ritorno alla musica 80s.\nDai 2000s in poi la musica italo disco (del quale i Via Verdi sono stati tra i pi\u00f9 quotati interpreti internazionali) \u00e8 tornata in auge, grazie ad etichette come Flashback record e Iventi records.\nNell'estate del 2012 Remo ha inciso 3 nuovi brani in pieno sound anni 80, scritti con il musicista Joey Mauro. Il disco chiamato Joey Mauro Presents Contiene Remo Zito - Secret Agent, pubblicato dalla Flashback Records nel 2014, sullo stesso disco \u00e8 presente anche il cantante degli atelier folier Rago."}
{"id": "3291914", "revid": "122608456", "url": "https://it.wikipedia.org/wiki?curid=3291914", "title": "Cheglio", "text": "Cheglio \u00e8 una frazione del comune di Taino (VA), posta quasi senza soluzione di continuit\u00e0 a nordovest del centro abitato, verso Angera.\nGeografia fisica.\nInsieme al comune di Taino, Cheglio si sviluppa sulle prime zone collinari delle Prealpi lombarde. La frazione si trova nella zona sud-orientale del Lago Maggiore, dal quale dista pochi chilometri.\nA Cheglio troviamo piccoli ruscelli, canali di scorrimento per lo pi\u00f9, come la Vepra e il torrente Riale (\"Ri\u00e0\"), popolati da granchi d'acqua dolce. Parte del territorio circostante \u00e8 ricoperto da boschi di castagni e robinia. Cheglio, come anche Taino, era conosciuto nel secolo scorso come il paese delle vigne. In ricordo \u00e8 stata dedicata una via chiamata appunto \"della Vigna\".\nStoria.\nNel periodo dal 650 a.C. al 600 a.C., scacciando o assorbendo popolazioni locali arrivano qui Celti ed Etruschi. Di interesse diretto \u00e8 la cultura di Golasecca (IX-IV secolo a.C.) che si svilupp\u00f2 a partire dall'et\u00e0 del bronzo finale, nella pianura padana e che prende il nome dalla localit\u00e0 di Golasecca, presso il fiume Ticino.\nFurono proprio i Celti a dare a Cheglio e Taino la fisionomia di un villaggio.\nI primi Celti apparsi furono probabilmente esploratori scesi dai passi alpini. Sono infatti di origine celtica i nomi terminanti in -ate (Cadrezzate, Osmate, Lentate), in -ago (Mornago) e anche in -ano (Oriano Ticino, Varano).\nVerso il 30-31 d.C. i Chegliesi erano cittadini romani con pieni diritti a loro conferiti nel 49 a.C. con la Lex Julia emanata da Giulio Cesare.\nNel 60 d.C. Cheglio si trovava nella XI regione della Gallia Transpadana.\nGli abitanti erano di religione pagana nonostante la diffusione del cristianesimo iniziata soltanto nel 311 ai tempi dell'editto di tolleranza che eman\u00f2 l'imperatore Galerio e quello del 313 di Costantino.\nA Cheglio la costruzione della nuova Chiesa inizi\u00f2 nel 1581, forse sulla base di un preesistente modestissimo oratorio dedicato gi\u00e0 ai Santi Cosima e Damiano, due fratelli arabi martiri che attorno al 300 d.C. furono decapitati a Cipro.\nNel 1500 Cheglio si trovava sotto il dominio della famiglia angerese Avogadro.\nNel 1572 Ottavia Balbi porta in dote al marito, il conte Giovanni Battista Serbelloni, notevoli propriet\u00e0 a Taino e Cheglio.\nDurante la Guerra dei trent'anni Cheglio venne distrutta e saccheggiata. Pass\u00f2 sotto il dominio spagnolo a seguito della Pace dei Pirenei del 1659 e successivamente sotto quello austriaco con il Trattato di Utrecht del 1713. Al censimento del 1751 Cheglio risult\u00f2 abitata da 120 persone.\nPass\u00f2 poi al Regno d'Italia (1805-1814) con i suoi 129 abitanti. Fu in questo periodo che il Comune di Cheglio fu abolito e aggregato per la prima volta a quello di Taino con decreto del 1809 del Governo Bonaparte.. Nel 1815 fu parte del neo costituito Regno Lombardo-Veneto. Per motivi prettamente ideologici gli austriaci nel 1815 annullarono il decreto di aggregazione ristabilendo l'autonomia comunale di Cheglio ma, nel caso specifico, dovettero presto ricredersi e convincersi di un'unione che era nella natura dello sviluppo urbanistico della zona: nel 1822 emanarono quindi l'ordinanza di una nuova unificazione dei due comuni, con decorrenza dal 1\u00ba gennaio 1823.\nOggi Cheglio rappresenta una frazione di Taino. \u00c8 conosciuta negli ultimi anni per essere diventata la zona industriale del paese. Sono presenti numerose fabbriche presso il confine col comune di Angera.\nMonumenti e luoghi d'interesse.\nL'Oratorio dei Santi Cosma e Damiano rappresenta il principale punto di interesse di Cheglio. La sua costruzione originaria in sassi risale al IX-X secolo, a pianta quadrata (caratteristica rara) che fu utilizzata come abside della chiesetta dell'Annunciazione di Maria Santissima del XII\nsecolo.\nL'abside contiene resti di affreschi di epoca carolingia, nell'aula, dietro all'altare\nquelli di un affresco quattrocentesco e altri di epoca pi\u00f9 tarda. La chiesa, di propriet\u00e0\nprivata e incorporata fin dal 1577 nella casa di abitazione dei massari.\nAntica tradizione contadina era recarsi in processione a questo Oratorio, che veniva aperto al pubblico, il 25 marzo di ogni anno in occasione della festa dell'Annunciazione. Intimamente legata all'Oratorio di San Damiano ed alla citata processione \u00e8 la Leggenda della Valle dei Passeri.\nAltri punti di interesse sono la fontana sulla strada per Cheglio che era un sarcofago romano, il lavatoio di Cheglio e l'annessa piazza Margascee e la chiesetta di Cheglio: l'Oratorio di San Giovanni Battista.\nLa chiesetta, seicentesca, \u00e8 costruita secondo le norme dettate da S.Carlo Borromeo e nel cui interno \u00e8 conservato un grande quadro rappresentante la decollazione del Battista, attribuito dal critico d'arte Giovanni Testori nel 1992, al pittore seicentesco G.B. Crespi detto il Cerano.\nRecentemente la Chiesa San Giovanni Battista di Cheglio ha ricevuto l'altare del succitato Oratorio di San Damiano.\nCuriosit\u00e0.\n(S.Giovanni,24 giugno) \u00e8 la festa patronale di Cheglio.\nEssa ha origini antiche, ma si hanno notizie scritte solo a partire dal Novecento.\nAl mattino presto le donne iniziavano a cucinare per il pranzo mentre gli uomini andavano ad assistere alle 10 circa alla Grande Messa, celebrata dal parroco con l'aiuto di qualcuno dei paesi vicini (in particolare da don Enrico, prete di Capronno).\nDurante il pomeriggio era organizzata una corsa in bicicletta e quella dei sacchi, il tiro della fune e il salto dell'oca. Ma la competizione pi\u00f9 popolare e amata era il palo della cuccagna. Alla sera vi erano balli e i \"sarsit\" (fuochi d'artificio)."}
{"id": "3291917", "revid": "265990", "url": "https://it.wikipedia.org/wiki?curid=3291917", "title": "Web3D", "text": ""}
{"id": "3291918", "revid": "729019", "url": "https://it.wikipedia.org/wiki?curid=3291918", "title": "Stazione di Dalkey", "text": "La stazione di Dalkey (in irlandese \"Dheilginis\"), \u00e8 una stazione ferroviaria che fornisce servizio a Dalkey, paesino a sud di Dublino, capitale dell'Irlanda.\nLa stazione fu aperta il 10 luglio 1854; tuttora vi passa una sola linea ferroviaria, la Trans-Dublin della DART. \u00c8 stata chiusa al traffico merci nel 1964.\nPrima della sua apertura vi era una stazione omonima, molto vicina, della ferrovia pneumatica denominata Dalkey Atmospheric Railway; questa venne chiusa il 12 aprile dello stesso anno dopo essere stata operativa per 10 anni."}
{"id": "3291923", "revid": "73560", "url": "https://it.wikipedia.org/wiki?curid=3291923", "title": "GFortran", "text": ""}
{"id": "3291927", "revid": "767487", "url": "https://it.wikipedia.org/wiki?curid=3291927", "title": "Angels (film 1994)", "text": "Angels (\"Angels in the Outfield\") \u00e8 un film statunitense del 1994 diretto da William Dear.\nTrama.\nRoger \u00e8 un ragazzo di 12 anni che ha perso la madre e vive in una casa-famiglia. Il padre, che non lo vuole, gli ha promesso che si ricongiungeranno quando la scalcinata squadra di baseball degli Angels vincer\u00e0 il campionato. Questo abbandono del figlio sembra dovuto al dolore per la perdita della moglie. Roger segue le partite della squadra con l'amico Jp. La squadra per\u00f2 non \u00e8 molto forte e perde una partita dopo l'altra guidato dal disilluso allenatore Geroge Knox che litiga in continuazione con il cronista ufficiale degli Angels (il quale aveva rovinato la carriera a Knox infortunandolo durante una partita).\nRoger prega affinch\u00e9 la squadra vinca il campionato e appaiono dei veri angeli che cominciano ad aiutare i giocatori a vincere la prima partita. Jp viene estratto per farsi scattare una fotografia con l'allenatore Knox, ma cede la possibilit\u00e0 all'amico Roger, che rivela a Knox che la vittoria \u00e8 merito degli angeli. Knox ovviamente non gli crede ma dopo aver vinto un'altra partita decide di utilizzare Roger come portafortuna. E sar\u00e0 Roger, dalla tribuna, a suggerire quali giocatori, in base alla vicinanza degli angeli, mettere in campo rilanciando cos\u00ec anche giocatori finiti.\nQuando mancano due partite alla fine del campionato, Roger viene chiamato in tribunale. Gli Angels perdono e Roger scopre che, nonostante gli sforzi degli angeli, il padre l'ha abbandonato definitivamente. Alla vigilia dell'ultima partita, il cronista informato involontariamente da Jp, pubblica la storia degli angeli mettendo in cattiva luce Knox. Il presidente del club ordina all'allenatore di smentire, pena l'esonero. Ma alla conferenza stampa si presentano anche Jp e Roger, e Knox conferma la storia degli angeli trovando l'appoggio dei giocatori. Non solo non viene licenziato ma la squadra vince l'ultima partita e il campionato stavolta senza aiuti divini. Knox, ormai affezionatosi a Roger e Jp, decide di adottarli, rendendoli molto felici.\nSequel.\n\"Angels\" ha avuto due seguiti: \"Angeli alla meta\" (\"Angels in the Endzone\") del 1997 e \"Un diamante con le ali\" (\"Angels in the Infield\") del 2000."}
{"id": "3291930", "revid": "1305772", "url": "https://it.wikipedia.org/wiki?curid=3291930", "title": "Distant Relatives", "text": "Distant Relatives \u00e8 un album collaborativo dell'artista giamaicano Damian Marley e il rapper statunitense Nas. Pubblicato il 18 maggio del 2010, \u00e8 stato distribuito da Universal Republic e Def Jam. La produzione \u00e8 stata realizzata da Damian e Stephen Marley tra il 2008 e il 2010. Unendo elementi musicali dell'hip hop e del reggae, \"Distant Relatives\" tratta argomenti riguardanti l'origine, la povert\u00e0 e la condizione dell'Africa.\nL'album ha debuttato al quinto posto nella Billboard 200 statunitense, vendendo 57.000 copie nella prima settimana. Alla sua uscita, l'album ha ricevuto recensioni positive dalla maggior parte dei critici musicali.\nBackground.\nNas annuncia la collaborazione con Damian Marley ai Grammy Awards 2009. Il titolo dell'album deriva dal rapporto tra Nas e Damian Marley, i loro antenati comuni in Africa e l'origine comune dell'intera razza umana, che hanno musicalmente ispirato l'album. Le tracce rimanenti degli album di Nas e Marley in origine erano previste per un EP basato sull'Africa. Dopo aver lavorato assieme, i due hanno deciso di produrre un album collaborativo completo.\nNas e Marley hanno iniziato a registrare nel 2008: le sessioni di registrazione si sono svolte a Los Angeles, in California e a Miami, in Florida. Marley e suo fratello, Stephen, hanno prodotto la maggior parte dell'album. Tra gli ospiti presenti nell'album anche Stephen Marley, K'naan, Lil Wayne e Joss Stone.\nL'album \u00e8 pubblicato il 18 maggio 2010 da Universal Republic e Def Jam e il ricavato andr\u00e0 a un progetto in Africa con la possibilit\u00e0 di costruire una scuola in Congo.\nDisco.\nFondendo elementi musicali hip hop e reggae, i due artisti hanno inserito nell'album campioni provenienti dalla musica africana. Il contenuto lirico dell'album ruota pesantemente attorno ai temi riguardanti l'Africa, dalla discendenza alla povert\u00e0, con critiche sociali sugli Stati Uniti e l'Africa. La traccia \"Count Your Blessings\" riflette sulla difficile situazione dell'Africa.\nSingoli.\n\"As We Enter\" \u00e8 stato estratto come primo singolo il 23 febbraio 2010: il brano ha avuto un buon successo commerciale negli Stati Uniti e in UK. Sono seguiti \"Strong Will Continue\", inserito nella colonna sonora del videogioco della EA Sports \"2010 FIFA World Cup\", e \"My Generation\", pubblicato nel Regno Unito il 30 agosto dello stesso anno.\nRicezione.\nPerformance commerciale.\nL'album debutta al quinto posto nella Billboard 200 vendendo 57.000 copie nella prima settimana. \u00c8 il decimo album di Nas nella top ten della classifica statunitense e il secondo nella top ten per Marley. L'album si classifica anche tra i Digital Albums (4\u00b0), primo nella chart Top R&amp;B/Hip-Hop Albums, in quella degli album Rap e in quella degli album Reggae. Al giugno 2010, l'album ha venduto 134.000 negli Stati Uniti.\n\"Distant Relatives\" ottiene successo a livello internazionale, entrando in diverse classifiche. Entra alla posizione numero 33 nella classifica European Top 100 Albums. Nel Regno Unito, esordisce al 30\u00ba posto in classifica e al quarto tra gli album R&amp;B. In Canada, l'album debutta nella top ten, entrando in diverse classifiche europee.\nRecensioni.\n\"Distant Relatives\" riceve generalmente recensioni positive da parte dei critici musicali. Metacritic gli assegna un punteggio di 73/100 basato su 23 recensioni. \"Entertainment Weekly\" scrive che \u00abpoche collaborazioni tra i migliori di entrambi i mondi funzionano cos\u00ec come in \"Distant Relatives\", che abbina le filastrocche incendiarie di Nas con gli entusiasmanti ganci e i ritmi universali che il figlio minore di Bob Marley preferisce.\u00bb David Jeffries per Allmusic si \u00e8 complimentato per i temi riguardanti l'Africa. Ryan Flatley per Sputnikmusic ha dichiarato che \u00abNas e Damian Marley sono un abbinamento formidabile, apparentemente sullo stesso livello per la maggior parte dell'album in termini di pensiero e presenza collettiva.\u00bb Dave Simpson del \"The Guardian\" ha descritto la musica dell'album come \u00abroba ponderata, sincera e pesante, affrontando temi dalla povert\u00e0 in Africa al commercio di diamanti senza sembrare moralizzatrice o sdolcinata.\u00bb Gervase de Wilde del \"The Daily Telegraph\" lo definisce \u00abprevedibilmente brillante.\u00bb\nJesal Padania di RapReviews gli assegna un punteggio perfetto (10/10), definendolo un album \u00abstorico\u00bb e scrivendo che \u00abmai prima d'ora in entrambi i generi c'\u00e8 stato un album di collaborazione di cos\u00ec profondo successo. Mai\u00bb, aggiungendo che la produzione \u00abricorda il meticoloso compianto Dilla\u00bb e \u00abin realt\u00e0, la star dello show \u00e8 Marley.\u00bb\nSebbene abbia trovato la sua fusione musicale \u00abun po' esagerata\u00bb, David Amidon di PopMatters ritiene che \u00abl'alchimia tra Nas e la voce di Junior Gong \u00e8 ovvia e genera un forte senso di unit\u00e0.\u00bb Richards di \"Slant Magazine\" lo ha definito \u00abun'opera brillante e ricca di cultura\u00bb e ha lodato i suoi temi di umanit\u00e0 e umilt\u00e0, scrivendo che \u00abbrilla di passione e zelo, sia nel contenuto che nella produzione, che trasuda calore terrestre.\u00bb Su \"MSN Music\", Robert Christgau ha recensito molto positivamente il prodotto.\nL'album riceve anche recensioni miste come quelle di \"Rolling Stone\", \"Spin\", \"Uncut\", \"The Village Voice\", \"Los Angeles Times\", e \"Pitchfork\", che critica negativamente l'album. Tom Breihan per \"Pitchfork\" scrive che i testi sono triti e dichiara: \u00abNas e Marley cadono in una specie di funk mediocre.\u00bb Recensioni negative arrivano anche da \"Q\" (2/5 stelle)\ne \"NOW\".\nTracce.\nLa musiche sono prodotte da Damian Marley, eccetto le tracce 4, 9 e 11 prodotte da Stephen Marley.\nFormazione.\nCrediti adattati secondo AllMusic."}
{"id": "3291931", "revid": "1305772", "url": "https://it.wikipedia.org/wiki?curid=3291931", "title": "P/2010 WK LINEAR", "text": "La cometa P/2010 WK (LINEAR) \u00e8 una cometa periodica appartenente alla famiglia delle comete gioviane.\n\u00c8 stata scoperta il 17 novembre 2002 ed allora fu ritenuta un asteroide. Successivamente gli elementi orbitali attirarono l'attenzione dei partecipanti al Programma T3, un gruppo di ricerca internazionale sulle comete principalmente costituito da astrofili, che ne analizzarono le caratteristiche rivelandone nel dicembre del 2010 la natura cometaria.\nIl 10 agosto 2010, la cometa era stata nuovamente osservata, ma non riconosciuta. Le era stata pertanto attribuita una nuova designazione provvisoria, anche in questo caso asteroidale: . L'errore \u00e8 stato identificato da Syuichi Nakano nel gennaio del 2011."}
{"id": "3291938", "revid": "1566286", "url": "https://it.wikipedia.org/wiki?curid=3291938", "title": "Jake Kasdan", "text": "Biografia.\nFiglio di Meg Goldman Kasdan e del regista e sceneggiatore Lawrence Kasdan, \u00e8 sposato con la cantautrice Inara George del duo musicale The Bird and the Bee. Suo fratello minore, Jon Kasdan, lavora nell'industria cinematografica come attore, sceneggiatore e regista.\nDa bambino ha lavorato come attore in alcuni film diretti dal padre, come \"Il grande freddo\", \"Silverado\" e \"Turista per caso\".\nDebutta come regista nel 1997 con \"Zero Effect\", film basato su una sua sceneggiatura e presentato nella sezione Un Certain Regard del Festival di Cannes 1998. Successivamente lavora per alcune produzioni di Judd Apatow, come produttore consulente e regista di vari episodi di \"Freaks and Geeks\". Nel 2002 riprende in mano il personaggio principale del suo film d'esordio, Daryl Zero (interpretato da Bill Pullman), per un adattamento televisivo del film. Infatti dirige un episodio pilota di una serie televisiva prequel del film, ma che la NBC non ha mai prodotto.\nNegli anni seguenti dirige i film \"Orange County\" (2002), \"TV Set\" (2007) e \"Walk Hard - La storia di Dewey Cox\", di quest'ultimo ha collaborato anche alla colonna sonora, guadagnandosi una candidatura al Golden Globe nella categoria miglior canzone originale. Nel 2011 dirige Cameron Diaz e Justin Timberlake nella commedia \"Bad Teacher - Una cattiva maestra\", proseguendo poi la collaborazione con la Diaz, questa volta in compagnia di Jason Segel, nel successivo \"Sex Tape - Finiti in rete\" (2014)."}
{"id": "3291939", "revid": "599013", "url": "https://it.wikipedia.org/wiki?curid=3291939", "title": "Chiesa del Santissimo Salvatore e Sant'Antonino", "text": "La chiesa del Santissimo Salvatore e Sant'Antonino \u00e8 un edificio religioso ubicato a Campagna, nel largo Giulio Cesare Capaccio.\nStoria.\nLa chiesa \u00e8 stata edificata intorno all'XI secolo, anche se storici locali ne sostengono l'origine al VI secolo. L'unico dato certo \u00e8 che \u00e8 citata in un documento del 1168.\nDedicata in origine solo al Santissimo Salvatore, dal XIII secolo, con la cessione del 1258 da parte dell'abbazia di Santa Maria La Nova della colonna taumaturgica di Sant'Antonino, manufatto a cui venivano legati i posseduti durante gli esorcismi, vi \u00e8 stato dedicato il culto anche al patrono di Campagna, Sant'Antonino abate.\nLa chiesa \u00e8 sede della Confraternita di Santa Maria della Neve, una confraternita istituita il 13 dicembre 1258.\nLa struttura.\nL'edificio ha subito nell'arco del tempo, numerosi restauri e modifiche. Quello pi\u00f9 importante \u00e8 avvenuto nel XVI secolo quando il duca Pironti, per poter realizzare il palazzo ducale, decise di abbattere il campanile, realizzandone uno pi\u00f9 piccolo sopra il tetto, e invertire la facciata e l'abside della chiesa.\nHa una pianta a forma rettangolare e comprende un ingresso, l'abside con l'altare maggiore e due cappelle laterali, tre navate separate da colonne con capitelli dorici, la sagrestia e, vicino all'ingresso, un piccolo locale che conserva degli ex voto. Il soffitto \u00e8 composto da volte a botte nelle navate laterali, mentre in quella centrale presenta tre quadri:\nFra le altre opere conservate vi sono numerose statue e tele nonch\u00e9 la colonna taumaturgica di Sant'Antonino."}
{"id": "3291940", "revid": "414361", "url": "https://it.wikipedia.org/wiki?curid=3291940", "title": "Chiesa di Sant'Antonino (Campagna)", "text": ""}
{"id": "3291943", "revid": "1702319", "url": "https://it.wikipedia.org/wiki?curid=3291943", "title": "Chiesa di San Bartolomeo (Villadossola)", "text": "La chiesa di San Bartolomeo \u00e8 un edificio di culto cattolico a Villadossola, in provincia del Verbano-Cusio-Ossola e diocesi di Novara; fa parte dell'unit\u00e0 pastorale di Villadossola.\nL'edificio, risalente alla fine del X secolo, con il suo campanile, costituisce secondo la \"Guida rossa\" del Touring \"il miglior esempio di architettura romanica dell'Ossola\". L'edificio si colloca appena fuori dal centro abitato, percorrendo la strada che porta a Domodossola, sulla sinistra, nei pressi del ponte che attraversa il torrente Ovesca. \nStoria e struttura architettonica.\nL'edificazione della chiesa avvenne presumibilmente verso la fine del X secolo, mentre l'alto campanile, che mostra una maggiore cura nella lavorazione e nell'assemblaggio dei conci in pietra e una maggior raffinatezza dell'ornato, deve essere datato almeno a qualche decennio pi\u00f9 tardi. Stante la sapiente tecnica costruttiva che si osserva in tutte le parti antiche dell'edificio, si pu\u00f2 supporre che la sua realizzazione abbia visto impegnati quei Maestri comacini che improntarono con la loro opera la cifra stilistica del romanico lombardo.\nLa prima testimonianza storica della chiesa \u00e8 contenuta in un documento del 1289, ove risulta dedicata ai santi Fabiano e Sebastiano, santi invocati come protettori contro le pestilenze degli uomini e degli animali. Solo dalla met\u00e0 del XIV secolo essa risulta essere dedicata a san Bartolomeo (che \u00e8 il santo patrono della citt\u00e0 di Villadossola).\nNacque come chiesa a navata unica terminante con un'abside semicircolare, con la canonica orientazione dell'abside ad est e della facciata ad ovest; ha poi subito nel tempo numerose variazioni per rispondere alle nuove esigenze liturgiche.Nel corso del Cinquecento essa venne ampliata con l'abbattimento dei muri perimetrali e fu trasformata in chiesa a tre navate. L'antica navata unica\u00a0\u2013 ora navata centrale - fu allungata di 4,50 metri (come chiaramente si evince osservando la planimetria della chiesa); su di essa fu realizzata una copertura con volte a botte. Venne poi costruita la sacrestia e ricavata una porta laterale sulla parete meridionale in prossimit\u00e0 della facciata (porta che vediamo oggi sormontata da portichetto con due colonnine)\nLe parti meglio conservate dell'antica costruzione sono dunque la parete di chiusura della chiesa con l'abside semicircolare (alterata nel XVI secolo dall'apertura di due ampie finestre) ed il bellissimo campanile.\nSi tratta delle parti che consentono ancor oggi di apprezzare l'abilit\u00e0 tecnica degli antichi maestri costruttori nell'utilizzo della pietra locale e nella realizzazione, sempre in pietra, dei motivi decorativi. Nel dettaglio, anche per i muri esterni \u00e8 stata utilizzata la beola, la pietra locale, in blocchi disposti regolarmente, decorati da lesene, finissime semicolonne e degli archetti pensili disposti in fila. \nL'abside \u00e8 ripartita in tre campiture mediante lesene realizzate con lastre di pietra; una serie di archetti pensili (cinque per ogni campitura) corre tutt'intorno all'abside al di sotto della sua copertura. L'alzata sopra l'abside riprende gli stessi motivi decorativi, con semicolonnine che dividono la superficie della parete in cinque specchiature e con archetti digradanti che corrono lungo la sommit\u00e0 della parete. Nella specchiatura centrale \u00e8 posta una finestrella cruciforme.\nLa chiesa \u00e8 riconoscibile a distanza per la presenza del campanile con una altezza di 34 metri (misurata alla sommit\u00e0 della croce in cima alla cuspide). Esso s'innalza su un massiccio basamento e si va leggermente rastremando verso l'alto, nei suoi sette piani, con monofore pi\u00f9 in basso e con i piani superiori alleggeriti dalla presenza di bifore e trifore. L'apparato decorativo mostra, nei diversi piani, specchiature delimitate da cornici marcapiano, foggiate a denti di sega, e dai consueti archetti pensili.\nUna curiosa particolarit\u00e0 \u00e8 data dalla lastra di pietra, proveniente dalla primitiva costruzione, che occupa la lunetta della porta in facciata: su di essa sono incisi una croce e misteriosi grafismi a zig-zag.\nAltri petroglifi sono presenti sulle pareti della chiesa in particolare nelle mensoline sulle quali si appoggiano gli archetti pensili. La presenza di queste incisioni fanno dedurre la possibilit\u00e0 di un possibile insediamento preistorici ai tempi antichi; si suppone infatti che la chiesa sia stata edificata su un antico luogo di culto pagano. Vi sono inoltre, in alcune parti del rosone e dei muri esterni, altre formelle con incisioni particolari, ognuna riconducibile a tre tipi di decorazione: a forma di albero ramificato, a forma di semicerchio con simboli solari all'interno e infine, a forma di croce di Sant'Andrea, con due linee orizzontale nella parte inferiore. \nInterno.\nAll'interno della chiesa \u00e8 conservata una grande ancona lignea posta che funge da dossale dell'altare maggiore: si tratta di un'opera, datata 1596, dovuta ad Andrea Merzagora da Craveggia, rappresentante della nota bottega vigezzina che oper\u00f2 con successo anche in area milanese. L'ancona raffigura, intorno al pannello centrale della \"Crocefissione\", la \"Vita di san Bartolomeo\" raccontata in cinque altorilievi. Quest'opera purtroppo venne trafugata nel 1979, ed oggi essa \u00e8 stata sostituita quindi con l'opera di Eugenio Bonelli, donata alla chiesa e la cui realizzazione \u00e8 stata possibile grazie al materiale fotografico esistente.\nSulle pareti dell'abside sono visibili alcuni frammenti di affreschi quattrocenteschi."}
{"id": "3291945", "revid": "486946", "url": "https://it.wikipedia.org/wiki?curid=3291945", "title": "Olivier Award", "text": ""}
{"id": "3291947", "revid": "124973658", "url": "https://it.wikipedia.org/wiki?curid=3291947", "title": "Lara Pulver", "text": "Biografia.\nAll'et\u00e0 di 13 anni, si sottopone con successo ad un provino per il National Youth Music Theatre, una prestigiosa compagnia teatrale sponsorizzato da Andrew Lloyd Webber, che ha frequentato tra il 1994 e il 1998. Nel 1997 ottiene un posto presso il Doreen Bird College, una delle pi\u00f9 importanti universit\u00e0 del Regno Unito nelle arti dello spettacolo, dove ha studiato danza e teatro musicale a tempo pieno, laureandosi nel 2000. Successivamente ha lavorato come cantante, attrice e ballerina in importanti produzioni teatrali di musical del West End.\nNel 2007 \u00e8 stata nominata ad un Olivier Award come \"Migliore attrice in un musical\", a seguito della sua interpretazione, nel ruolo principale di Lucille Frank, nella prima produzione del West End del musical \"Parade\", portato in scena al Donmar Warehouse. Lo stesso anno ricopre il ruolo di Lucinda nella produzione di Covent Garder di \"Into the Woods\". Sempre per il teatro, ha lavorato nei musical \"A Chorus Line\", \"\", \"Chicago\" e \"Grease\".\nNel 2009 inizia a lavorare per la televisione, partecipando alla terza stagione della serie televisiva \"Robin Hood\" nel ruolo di Isabella.\nNel 2010 avviene il suo debutto cinematografico nel film \"Legacy\", al fianco di Idris Elba, nello stesso anno ottiene un ruolo nel film \"I due presidenti\" di Richard Loncraine. Successivamente torna alla televisione, partecipando ad alcuni episodi della terza e quarta stagione di \"True Blood\", dove interpreta la fata madrina di Sookie Stackhouse, Claudine Crane.\nNel 2012 partecipa a due episodi della seconda stagione della serie televisiva \"Sherlock\", nel ruolo di Irene Adler.\nNel 2014 prende parte al musical \"\" a Chichester nel ruolo di Louise, insieme a Imelda Staunton. Nel 2015 riprende la parte a Londra e per la sua performance vince il Laurence Olivier Award alla migliore attrice non protagonista in un musical."}
{"id": "3291952", "revid": "533647", "url": "https://it.wikipedia.org/wiki?curid=3291952", "title": "Carlo Maria Vigan\u00f2", "text": "Biografia.\nNasce a Varese, citt\u00e0 capoluogo di provincia nell'arcidiocesi di Milano, il 16 gennaio 1941. Ha un fratello, Lorenzo, che \u00e8 sacerdote a sua volta, e una sorella, Rosanna.\nIl 24 marzo 1968 \u00e8 ordinato presbitero per la diocesi di Pavia.\nNel 1989 viene nominato Osservatore permanente della Santa Sede presso il Consiglio d'Europa.\nMinistero episcopale.\nIl 3 aprile 1992 viene nominato nunzio apostolico in Nigeria e arcivescovo titolare di Ulpiana da papa Giovanni Paolo II. Il 26 aprile seguente riceve l'ordinazione episcopale, nella basilica di San Pietro in Vaticano, per imposizioni delle mani dello stesso pontefice, coconsacranti i cardinali Franciszek Macharski e Angelo Sodano.\nIl 4 aprile 1998 \u00e8 nominato delegato per le Rappresentanze pontificie nella Segreteria di Stato della Santa Sede.\nIl 16 luglio 2009 viene trasferito all'ufficio di segretario del Governatorato dello Stato della Citt\u00e0 del Vaticano, presieduto dal cardinale Giovanni Lajolo. La sua gestione, attraverso procedure contabili centralizzate e verificabilit\u00e0 dei costi, ha portato da un deficit equivalente ad oltre 10 milioni di dollari del 2009 a raggiungere un saldo positivo equivalente a circa 44 milioni di dollari l'anno successivo. Dopo insistenti voci che lo volevano allontanato da questo incarico per attriti con vari elementi di spicco del Vaticano, il 19 ottobre 2011 \u00e8 nominato nunzio apostolico negli Stati Uniti d'America. Vi resta fino al 12 aprile 2016, quando, dopo aver presentato le dimissioni come prescritto al compimento dei 75 anni, viene annunciata la nomina del suo successore.\nNel 2018 \u00e8 stato condannato da un tribunale a pagare a uno dei suoi fratelli, don Lorenzo Vigan\u00f2, sacerdote disabile, un maxi-risarcimento di quasi due milioni di euro, oltre gli interessi legali e le spese processuali, per aver gestito da solo i proventi dei beni immobili ricevuti in eredit\u00e0 dal padre. Monsignor Carlo Vigan\u00f2 fu l'iniziatore del primo scandalo Vatileaks, in cui accusava Bertone di averlo cacciato dal Vaticano per coprire scandali e corruzione.\nUna lettera dei fratelli Vigan\u00f2 recante data 20 marzo 2013 e pubblicata dall'ex editorialista di \"Famiglia Cristiana\" Aldo Maria Valli, affermava:\nControversie.\nLettere rivelate da Vatileaks.\nIn una lettera riservata datata 8 maggio 2011 e indirizzata al Segretario di Stato Vaticano, cardinale Tarcisio Bertone (resa pubblica per la prima volta in esclusiva da \"Il Fatto Quotidiano\", con un articolo di Marco Lillo del 27 gennaio 2012), monsignor Vigan\u00f2 faceva i nomi di diverse personalit\u00e0 operanti nella Santa Sede che avrebbero macchinato per metterlo in cattiva luce presso lo stesso Segretario di Stato: il pretesto, aver rivelato fenomeni di corruzione entro la Chiesa, a tal punto da indurre Bertone a mutare la considerazione di stima nutrita verso Vigan\u00f2 fino a metterne in discussione perfino l'incarico presso l'organo del Governatorato. Di altre lettere inviate da Vigan\u00f2 a papa Benedetto XVI, il 4 aprile del 2011, o a Bertone, il 27 marzo 2011, in cui mostrava dissenso e stupore verso la notizia circolante in merito alla sua eventuale rimozione, viene data notizia dalla trasmissione \"Gli Intoccabili\", trasmessa da \"LA7\" il 25 gennaio 2012, e condotta da Gianluigi Nuzzi.\nLa presidenza del Governatorato della Citt\u00e0 del Vaticano ha dichiarato infondate le asserzioni contenute nelle lettere pubblicate.\nLettera sul caso McCarrick.\nIl 26 agosto 2018, Vigan\u00f2 pubblica su vari organi di informazione (in Italia sul quotidiano \"La Verit\u00e0\" e sul blog del vaticanista Aldo Maria Valli) un dossier di una decina di pagine, in cui sostiene che i vertici della Chiesa cattolica, compreso papa Francesco, erano da anni a conoscenza degli abusi omosessuali del cardinale americano Theodore Edgar McCarrick e che l'hanno coperto a lungo, prima che fosse finalmente sospeso. Vigan\u00f2 ha anche reclamato le dimissioni del Papa. Il Papa ha dichiarato di non voler rispondere alle accuse, affermando che il documento parla da s\u00e9, e ha invitato i giornalisti a farsi un'opinione e a giudicare in modo libero a partire dalla lettura del dossier.\nSulla questione sono intervenuti numerosi prelati soprattutto statunitensi, alcuni con accenti pi\u00f9 critici verso le accuse, altri pi\u00f9 possibilisti. Fra i primi, il cardinale Donald William Wuerl, arcivescovo di Washington, il cardinale Joseph William Tobin, arcivescovo di Newark, il cardinale Blase Joseph Cupich, arcivescovo di Chicago (gli ultimi due oggetto di accuse da parte di Vigan\u00f2), e monsignor Robert Walter McElroy, vescovo di San Diego.\nFra i pi\u00f9 favorevoli, invece, con posizioni variegate, il cardinale Daniel DiNardo, presidente della conferenza episcopale degli Stati Uniti d'America, monsignor Thomas John Joseph Paprocki, vescovo di Springfied in Illinois, monsignor Jean-Fran\u00e7ois Lantheaume, gi\u00e0 primo segretario alla nunziatura e citato come testimone da monsignor Vigan\u00f2, monsignor Thomas Olmsted, vescovo di Phoenix, il cardinale Raymond Leo Burke, monsignor David Austin Konderla, vescovo di Tulsa, monsignor Joseph Edward Strickland, vescovo di Tyler, e monsignor Robert Charles Morlino, vescovo di Madison.\nPer chiarire e difendere la sua posizione, Vigan\u00f2 ha concesso nel 2018 un'intervista al vaticanista della Rai Aldo Maria Valli.\nAccuse nei confronti di papa Francesco.\nVigan\u00f2 ha dichiarato che nel 2007 fu egli stesso a scrivere un secondo memoriale che includeva del materiale dell'esperto di abusi sessuali del clero, Richard Sipe. Vigan\u00f2 disse che fu a fronte di questa lettera che papa Benedetto XVI nel 2009 o nel 2010 pose severe restrizioni sui movimenti di McCarrick e sul suo ministero pubblico, non permettendogli di uscire oltre il seminario dove viveva e non permettendogli di celebrare la messa in pubblico. Malgrado ci\u00f2, secondo Vigan\u00f2, papa Francesco avrebbe rimosso queste sanzioni ed avrebbe reso McCarrick \"suo fidato consigliere\", anche se Francesco \"sapeva almeno dal 23 giugno 2013 del comportamento di McCarrick. Sapeva che era un uomo corrotto e lo ha coperto sino alla fine\".\nNella lettera contenente queste accuse, Vigan\u00f2 disse inoltre che papa Francesco e tutti coloro che avevano coperto la condotta di McCarrick avrebbero dovuto dimettersi. Vigan\u00f2 disse: \u201cIn questo momento estremamente drammatico per la chiesa universale, Lui [papa Francesco] deve riconoscere i propri errori e, facendo fede ai principi proclamati di tolleranza zero, papa Francesco deve essere il primo a dare il buon esempio a cardinali e vescovi che coprirono gli abusi di McCarrick e rassegnarsi con loro... Dobbiamo abbattere la cospirazione del silenzio con la quale vescovi e preti si sono vicendevolmente protetti a spese della loro fede, una cospirazione del silenzio che agli occhi del mondo rischia di mostrare la chiesa come una setta, una cospirazione del silenzio non dissimile da quella che si trova nella mafia.\u201d\nAccuse contro altri.\nNella sua lettera, mons. Vigan\u00f2 ha accusato anche tre segretari di stato vaticani consecutivi, i cardinali Angelo Sodano, Tarcisio Bertone e Pietro Parolin, i quali sapevano a sua detta dei comportamenti di McCarrick ma non fecero nulla contro di lui.\nNella sua lettera, mons. Vigan\u00f2 ha fatto il nome di molti alti prelati della curia che sapevano delle restrizioni imposte da papa Benedetto su McCarrick, tra cui il cardinale Donald William Wuerl,\nIl cardinale Edwin Frederick O'Brien, il cardinale Renato Raffaele Martino, il cardinale William Joseph Levada, il cardinale Marc Ouellet, il cardinale Lorenzo Baldisseri, l'arcivescovo Ilson de Jesus Montanari, il cardinale Leonardo Sandri, il cardinale Fernando Filoni, il cardinale Giovanni Angelo Becciu ed il vescovo Robert Walter McElroy. La lettera di Vigan\u00f2 evidenzia come questi cardinali e prelati sapessero della condotta sessuale di McCarrick con alcuni giovani seminaristi; egli ad ogni modo non evidenzia che si sapesse degli abusi di McCarrick su minori.\nVigan\u00f2 riport\u00f2 inoltre come McCarrick abbia a sua detta \"orchestrato\" le nomine di Blase J. Cupich ad arcivescovo di Chicago e di Joseph William Tobin ad arcivescovo di Newark.\nImpatto della lettera sui media.\n\"The New York Times\" ha dichiarato che la lettera di Vigan\u00f2 contiene \"accuse non comprovate ed attacchi personali\", e l'ha descritta come \"una straordinaria e pubblica dichiarazione di guerra contro il papato di Francesco in un momento nel quale \u00e8 pi\u00f9 vulnerabile.\" Il vescovo ha evidenziato come nel periodo in cui McCarrick era soggetto alle restrizioni al suo ministero, McCarrick continu\u00f2 comunque a celebrare messa e persino ad unirsi ad altri vescovi nel presentare la torta di compleanno nell'anno 2012 a papa Benedetto. McCarrick prese parte alla messa del 2010 nel concistoro dove Donald Wuerl, suo successore come arcivescovo di Washington, venne creato cardinale. McCarrick fece anche una apparizione pubblica alla Biblioteca del Congresso nel 2011 e si un\u00ec ad altri vescovi americani nell'incontro con papa Benedetto del gennaio del 2012. Durante questo periodo comp\u00ec inoltre dei viaggi in Vaticano, e prese parte ad una messa con altri vescovi statunitensi sulla tomba di San Pietro durante la visita del gennaio del 2012.\nSecondo altre fonti papa Benedetto XVI non avrebbe imposto sanzioni formali a McCarrick ma semplicemente avrebbe avanzato una richiesta informale al cardinale affinch\u00e9 assumesse un profilo pi\u00f9 basso. Secondo queste stesse fonti questo avrebbe indotto pi\u00f9 facilmente McCarrick a trasgredire l'ordine ricevuto. L'arcivescovo Georg G\u00e4nswein, segretario personale di papa Benedetto e suo \"fidato luogotenente\", ha descritto i fatti presenti nella lettera di Vigan\u00f2 relativi a papa Benedetto come \"fake news.\"\nI giornalisti all'epoca della nomina sia di Cupich che di Tobin riportarono come McCarrick avesse avuto un ruolo decisivo nel raccomandarli entrambi alle loro posizioni rispettive di arcivescovo di Chicago e Newmark, come del resto riportato da Vigan\u00f2 nella sua lettera. \"The Guardian\" ha riportato: \"collegare papa Francesco alla protezione degli abusi sessuali \u00e8 falso. Ma la collera dietro a lui non scomparir\u00e0\"\nLa rivista cattolica \"America\", pubblicata dai Gesuiti negli Stati Uniti, ha indicato diverse altre apparizioni pubbliche di McCarrick durante il medesimo periodo indicato da Vigan\u00f2. \"America\" ha proposto diverse ragioni per cui la lettera debba essere ritenuta credibile, incluso il ruolo di Vigan\u00f2 dall'interno in queste questioni e la \"mancanza di urgenza\" di papa Francesco riguardo agli abusi sessuali; esso propone ad ogni modo diverse ragioni per mostrarsi scettici nei confronti della lettera, tra cui \"l'ostilit\u00e0 nei confronti di papa Francesco\" mostrata da Vigan\u00f2 per averlo rimosso dal proprio incarico nel 2016 allo scadere dei limiti di et\u00e0, adducendo al fatto che Vigan\u00f2 fosse \"divenuto troppo invischiato nelle guerre culturali statunitensi, in particolare in quelle riguardanti i matrimoni tra persone del medesimo sesso\". Vigan\u00f2 avrebbe inoltre secondo quanto presunto cercato di far annullare un'inchiesta relativa all'arcivescovo di Saint Paul e Minneapolis, mons. John Nienstedt, per cattiva condotta nei confronti di alcuni seminaristi, ed il \"National Catholic Reporter\" ha dichiarato che Vigan\u00f2 avrebbe distrutto le prove relative al caso di Nienstedt. (Nienstedt successivamente si dimise comunque.) Vigan\u00f2 ha discusso questi fatti con un commento al sito internet LifeSiteNews. Egli ha dichiarato che il caso si era originato dall'errore compiuto da due altri vescovi che avevano partecipato alle indagini, e riport\u00f2 delle prove di come egli avesse tentato di chiarificare il problema senza porre fine alle indagini. Vigan\u00f2 dichiar\u00f2 inoltre alla Associated Press di come il fatto che egli avesse tentato di abbreviare le investigazioni fosse un falso.\nLa Associated Press ha stigmatizzato Vigan\u00f2 come \"un conservatore la cui linea dura e le visioni anti-gay sono ben note\", e per questo la lettera deve essere \"letta in parte come un attacco omofobico a Francesco ed ai suoi alleati.\"\nIl 1 settembre 2018, il \"Times\" ha riportato che Vigan\u00f2 si era personalmente presentato a McCarrick con un premio per il servizio missionario nel 2012 al Pierre Hotel di Manhattan e lo aveva lodato come \"molto amato da tutti noi.\" L'articolo riporta inoltre che \"se l'arcivescovo Vigan\u00f2 sar\u00e0 creduto, per certo stava nascondendo un segreto.\" I media conservatori sono andati contro tali asserzioni suggerendo quanto egli non fosse in grado di ritirarsi dalla cerimonia e non poteva esercitarne il controllo. Vigan\u00f2 stesso ha dichiarato di non poter \"dare la minima impressione di avere qualcosa contro il cardinale in pubblico.\"\nRisposte alla lettera.\nIl cardinale Daniel DiNardo, presidente della Conferenza dei Vescovi Cattolici Statunitensi ha rilasciato un'intervista dichiarando che la lettera di Vigan\u00f2 ha sollevato questioni che \"richiedono risposte che siano conclusive e basate sull'evidenza. Senza queste risposte, un uomo innocente pu\u00f2 essere intaccato da false accuse ed il colpevole pu\u00f2 essere lasciato a ripetere i peccati del passato.\"\nIl caso McCarrick e le accuse di Vigan\u00f2, presentatesi appena dopo la conclusione del rapporto sugli abusi sessuali del clero in Pennsylvania, ha prodotto quella che viene descritta come un'\"insurrezione cattolica\" o una \"guerra civile cattolica\". Un numero significativo di cattolici hanno chiesto che sia i vescovi che papa Francesco si dimettessero. Il problema ha aperto inoltre delle divisioni ideologiche interne alla chiesa. Un gran numero di conservatori, a molti dei quali papa Francesco \u00e8 inviso da tempo, hanno chiesto le sue dimissioni e quelle di alcuni vescovi, mentre quelli pi\u00f9 liberali, che hanno supportato il papato di Francesco, hanno pi\u00f9 generalmente criticato la lettera e difeso il papa. Matthew Schmitz, editore del giornale conservatore \"First Things\", ha identificato tre fazioni in questa guerra civile: una pi\u00f9 a \"destra\" che vuole schiacciare le tendenze favorevoli agli omosessuali nella chiesa, una pi\u00f9 a \"sinistra\" che vuole cambiare gli insegnamenti della chiesa sull'immoralit\u00e0 dell'omosessualit\u00e0, e quanti supportano \"un modus vivendi disordinato\" nel quale la chiesa continua a proclamare \"che gli atti omosessuali siano sbagliati pur continuando a tollerarli tra il clero.\"\nReazione di papa Francesco.\nAd una domanda di un giornalista di rispondere alle accuse avanzate da Vigan\u00f2, papa Francesco ha replicato: Secondo il veterano vaticanista John Allen, il \"chiaro suggerimento\" di Francesco \u00e8 stato questo: \"se avranno fatto ci\u00f2, i carichi crolleranno sotto i loro stessi pesi,\" mentre altri hanno visto il silenzio del Vaticano e la ferma insistenza di Vigan\u00f2 nel proporre di rendere pubblici i documenti relativi al caso. Il 28 agosto, il vescovo Thomas J. Paprocki di Springfied, Illinois, ha dichiarato, in riferimento alla dichiarazione di papa Francesco: \"\"Francamente, ma con tutto il rispetto, la risposta non \u00e8 adeguata.\" Egli ha chiesto a tutti gli ufficiali vaticani, tra cui il papa, di \"rendere pubblici i documenti relativi al fatto indicando chi sapesse e cosa... e provvedere quella trasparenza promessa dal Santo Padre\".\" Il vescovo Marian Eleganti ha detto che il rifiuto di Francesco \"\"di dire una singola parola\" [sulle accuse contro di lui] \"\u00e8 il classico diniego-non diniego.\"\nIl 3 settembre, il papa ha dichiarato: \"con persone che non hanno buona volont\u00e0, con persone che cercano solo lo scandalo, che cercano solo divisione, che cercano solo distruzione, anche nelle famiglie\", la risposta \u00e8 il \"silenzio. E la preghiera\"\". Molti hanno ritrovato in queste parole un chiaro riferimento alla sua decisione di rimanere silente circa lo scandalo scoppiato.\nNel concludere il sinodo, il 27 ottobre, il Papa tace sulle accuse di Vigan\u00f2 e sostiene che all\u2019origine di tutto c\u2019\u00e8 piuttosto \u201cil clericalismo\u201d.\nRisposte di sostegno.\nMonsignor Jean-Fran\u00e7ois Lantheaume, che \u00e8 stato primo consigliere alla nunziatura apostolica di Washington D.C., ha dichiarato che \"Vigan\u00f2 ha detto la verit\u00e0,\" ma ha declinato il resto. Nella sua lettera, Vigan\u00f2 ha citato Lantheaume come una delle persone che gli hanno parlato dell'incontro \"tempestoso\" presumibilmente avvenuto tra McCarrick e Sambi nel quale Sambi ha informato McCarrick delle sanzioni poste su di lui.\nThomas Olmsted, vescovo di Phoenix, ha dichiarato di aver \"sempre conosciuto e rispettato [Vigan\u00f2] come un uomo di verit\u00e0, fede e integrit\u00e0\", e ha chiesto che le affermazioni presenti nella lettera \"siano investigate a fondo.\" Allo stesso modo, David Austin Konderla, vescovo di Tulsa, ha detto che le accuse di Vigan\u00f2 sono \"un buon punto da cui iniziare le investigazioni che dovranno esserci.\" Joseph Edward Strickland, vescovo di Tyler, si \u00e8 spinto oltre, dichiarando di trovare \"credibili\" le accuse di Vigan\u00f2. Salvatore Cordileone, arcivescovo di San Francisco, ha detto che Vigan\u00f2 \u00e8 un uomo di \"dedizione disinteressata\" con \"integrit\u00e0 e sincero amore per la chiesa.\" Cordileone ha detto anche che le richieste delle dimissioni di papa Francesco \"debbano essere prese seriamente.\"\nRobert Charles Morlino, vescovo di Madison, ha dichiarato che Vigan\u00f2 ha un'\"impeccabile integrit\u00e0\" e che ha \"offerto un numero concreto di accuse reali nei suoi documenti recenti, dando nomi, date, luoghi e fatti a supporto dei documenti\", e che queste accuse giustificherebbero da sole un'indagine canonica. Morlino ha espresso inoltre disappunto per il fatto che papa Francesco non abbia dato una risposta diretta quando gli \u00e8 stata chiesta sul fatto, accusando il \"National Catholic Reporter\" di \"guidare la carica in una campagna di denigrazione contro l'arcivescovo Vigan\u00f2.\"\nPaprocki ha chiesto a tutti gli ufficiali vaticani, tra cui papa Francesco, di \"rendere pubblici i documenti pertinenti [al fatto] indicando chi sapesse, cosa e quando... e provvedere quella trasparenza promessa dal Santo Padre.\" L'arcivescovo Paul Stagg Coakley ha detto di avere \"il pi\u00f9 profondo rispetto per l'arcivescovo Vigan\u00f2 e per la sua integrit\u00e0 personale\" ed ha chiesto di avviare un'indagine per la \"purificazione\" della chiesa. Il vescovo Athanasius Schneider del Kazakistan ha dichiarato che \"non vi \u00e8 una ragionevole e plausibile causa per dubitare della verit\u00e0 contenuta nei documenti\". Ha richiesto quindi \"spietatezza e trasparenza\" nel ripulire la chiesa dai demoni, in particolare dai \"cliques e dalle reti omosessuali\" in curia.\nRisposte critiche.\nAlcuni vescovi americani si sono dimostrati critici nei confronti della missiva di Vigan\u00f2. Il cardinale Joseph Tobin, arcivescovo di Newark, ha fatto delle affermazioni critiche nei confronti delle accuse avanzate da Vigan\u00f2 per \"errori fattuali, insinuazioni e ideologia del terrore.\". Il cardinale Blase Cupich, arcivescovo di Chicago, ha dichiarato che il linguaggio della lettera sembra politico: \"\u00c8 cos\u00ec disordinato che \u00e8 stato difficile da comprendere per capire se si tratti di ideologia o di una vendetta personale verso persone da cui in passato si \u00e8 sentito maltrattato.\" Cupich ha dichiarato di essere stato \"colto di sorpresa\" dal linguaggio negativo di Vigan\u00f2 nei suoi confronti. Cupich ha descritto la lettera come una distrazione dalla \"pi\u00f9 grande agenda\" della chiesa: \"dobbiamo parlare dell'ambiente, dei poveri, raggiungere le persone che sono emarginate dalla societ\u00e0. Non possiamo distrarci in questo momento.\". Sulle critiche a papa Francesco, il cardinale ha risposto: \"Molto francamente, a loro non piace perch\u00e9 \u00e8 un latinoamericano\". Papa Francesco \u00e8 nato in Argentina, ma i suoi genitori sono italiani.\nRobert Walter McElroy, vescovo di San Diego, ha dichiarato che la lettera, anzich\u00e9 cercare una \"Verit\u00e0 comprensiva\" mostra \"partigianeria, divisione distorsione\" nella sua \"selezione ideologica dei vescovi che vi sono attaccati, nel chiaro intento di sistemare vecchie faccende personali [...]\" Al contrario di quanto affermato da Vigan\u00f2, un portavoce di Wuerl ha detto di non aver mai ricevuto informazioni da Vigan\u00f2 circa le restrizioni di McCarrick. Il 30 agosto, Wuerl ha scritto una lettera ai sacerdoti dell'arcidiocesi dicendo: \"Abbiamo bisogno di stringerci insieme nella preghiera e nella lealt\u00e0 al Santo Padre, papa Francesco. Sempre pi\u00f9, \u00e8 chiaro come egli sia oggetto di attacchi concentrati.\".\nIn un'intervista rilasciata il 12 settembre il cardinale Rodr\u00edguez Maradiaga qualifica la condotta di McCarrick con queste due espressioni: \u00abqualcosa di ordine privato\u00bb, e: \u00abuna faccenda amministrativa\u00bb e aggiunge che: \u00abFare di qualcosa di ordine privato un titolo-bomba che esplode nel mondo, e le cui schegge fanno male alla fede di molte persone non mi pare corretto.\u00bb.\nIl cardinale canadese Marc Ouellet, prefetto della Congregazione dei vescovi, in una lettera aperta definisce il dossier di Vigan\u00f2 come \"Un attacco ingiusto e ingiustificato\", una \"montatura politica priva di un reale fondamento che incrimina il Papa e ferisce profondamente la comunione della Chiesa\". \nTutti i prelati sopra menzionati sono stati criticati nella lettera di Vigan\u00f2.\nIl \"Rapporto McCarrick\" pubblicato dalla Santa Sede il 10 novembre 2020 smentisce le tesi di Vigan\u00f2, che lo definisce \"una farsa grottesca\".\nAffermazioni in merito alla pandemia COVID-19.\nIn un'intervista verso fine marzo 2020, Vigan\u00f2 afferma che la pandemia di COVID-19 \u00e8 stata causata da Dio per punire peccati individuali e sociali.\nSuccessivamente dichiara in pi\u00f9 occasioni che in realt\u00e0 la pandemia non esiste ma \u00e8 solo un grande complotto e nel novembre 2021 che i contagiati con il SARS-CoV-2 sono uccisi deliberatamente per fare aumentare le statistiche sulla mortalit\u00e0 del virus.\nSostegno a Trump e teorie del complotto.\nIn una lettera inviata nel giugno 2020 al presidente Donald Trump, Vigan\u00f2 afferma che la protesta antirazzista a seguito della morte di George Floyd \u00e8 provocata e \u00abstrumentale agli scopi di chi vorrebbe veder eletto, alle prossime presidenziali, una persona che incarni gli scopi del \"deep state\" e che di esso sia espressione fedele e convinta\u00bb, secondo le intenzioni di una cospirazione massonica. \nSuccessivamente, in un'ulteriore lettera aperta al Presidente degli Stati Uniti d'America dell'ottobre 2020 pubblicata su \"La Verit\u00e0\", espone la teoria del \"Great Reset\" che avrebbe come finalit\u00e0 quella di ridurre l'umanit\u00e0 in una sorta di dittatura sanitaria:\nIn questo disegno asseritamente sovversivo dell'ordinamento della Chiesa, papa Francesco viene descritto come agente del Nemico:\nIn un discorso alla Catholic Identity Conference del 24 ottobre 2020 Vigan\u00f2 ha definito l'enciclica papale \"Fratelli tutti\" come un \"Manifesto massonico\" e ha citato come prova l'accoglienza che le \u00e8 stata fatta dalla Gran Loggia di Spagna e dal Grande Oriente d'Italia.\nSul Concilio Vaticano II.\nNel 2020 monsignor Vigan\u00f2 ha pi\u00f9 volte espresso forti critiche nei confronti del Concilio Vaticano II, elogiando la figura di monsignor Marcel Lefebvre, fondatore della Fraternit\u00e0 sacerdotale San Pio X.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3291953", "revid": "599013", "url": "https://it.wikipedia.org/wiki?curid=3291953", "title": "Abderhalden", "text": ""}
{"id": "3291954", "revid": "107831", "url": "https://it.wikipedia.org/wiki?curid=3291954", "title": "Ed Sanders (pugile)", "text": "Fu medaglia d'oro alle Olimpiadi di Helsinki 1952 nella categoria dei pesi massimi.\nBiografia.\nCarriera da dilettante.\nSanders domin\u00f2 la categoria dei pesi massimi alla Olimpiadi di Helsinki del 1952, vincendo sempre prima del limite e conquistando la medaglia d'oro.\nBatt\u00e9 al primo turno lo svizzero Hans Jost per KO al 1\u00ba round. Mise KO al terzo round il romano Giacomo Di Segni, campione d'Europa in carica. In semifinale super\u00f2 il sudafricano Andries Nieman per Kot al 2\u00ba round.\nIn finale, il suo avversario svedese Ingemar Johansson, futuro Campione del Mondo, bad\u00f2 solo a tenerlo a distanza, tanto che fu squalificato alla 2\u00aa ripresa per scarsa combattivit\u00e0 e la bandiera svedese non venne alzata sul pennone durante la cerimonia di premiazione.\nDopo le Olimpiadi, essendo arruolato nella marina militare USA, non fu autorizzato a passare professionista.\nNel 1953 incontr\u00f2 nella finale del Guanto d'oro di Chicago, il formidabile Sonny Liston, combattendo con un pollice rotto e non pot\u00e9 evitare di perdere ai punti.\nConcluse la carriera da dilettante con un record 43 vittorie e 4 sconfitte.\nCarriera da professionista.\nPass\u00f2 al professionismo nel 1954 ma combatt\u00e9 solo pochi incontri perch\u00e9 afflitto da un male incurabile. L'11 dicembre 1954, affront\u00f2 Willie James per il titolo dei pesi massimi del New England. James lo atterr\u00f2 all'11\u00ba round e Sanders fu portato fuori dal ring. Non riprese pi\u00f9 conoscenza e mor\u00ec 18 ore dopo."}
{"id": "3291957", "revid": "37566624", "url": "https://it.wikipedia.org/wiki?curid=3291957", "title": "Coprocessori", "text": ""}
{"id": "3291958", "revid": "37566631", "url": "https://it.wikipedia.org/wiki?curid=3291958", "title": "Unitre", "text": ""}
{"id": "3291962", "revid": "46291", "url": "https://it.wikipedia.org/wiki?curid=3291962", "title": "Specie di Viburnum", "text": "Il genere Viburnum comprende le seguenti specie:"}
{"id": "3291967", "revid": "6923", "url": "https://it.wikipedia.org/wiki?curid=3291967", "title": "Area naturale marina protetta Secche di Tor Paterno", "text": "L'area naturale marina protetta Secche di Tor Paterno \u00e8 un'area marina protetta istituita nel dicembre 2000 dal Ministero dell'ambiente ed affidata in gestione all'Ente regionale Roma Natura.\nTerritorio.\nSi trova a circa 5 NM al largo del litorale romano, ed \u00e8 un rettangolo di \u00d7 che non include alcun tratto emerso di costa. \u00c8 l'unica area marina protetta italiana con tale caratteristica. \nI fondali dell'Area marina protetta sono compresi tra e di profondit\u00e0. Tali fondali comprendono un rilievo roccioso che si innalza dal circostante fondale sabbioso, costituendo cos\u00ec una vera e propria \"oasi\" in grado di attirare moltissime specie ittiche.\nSono vietate nell'area protetta la pesca con sistemi ad alto impatto ambientale, la caccia subacquea e la navigazione non autorizzata. Sono invece consentite, ma regolamentate dall'Ente gestore, le attivit\u00e0 subacquee e la pesca sportiva.\nStrutture ricettive.\nNel dicembre del 2011 \u00e8 stata inaugurata ad Ostia la sede e centro visite della riserva, denominata la \"Casa del Mare\"."}
{"id": "3291975", "revid": "1005847", "url": "https://it.wikipedia.org/wiki?curid=3291975", "title": "Terauchi Masatake", "text": " Fu un ufficiale dell'Esercito imperiale giapponese occupando anche importanti ruoli politici.\nBiografia.\nI primi anni.\nFiglio di un samurai del clan Hagi, Terauchi Masatake nacque nel dominio di Ch\u014dsh\u016b (attuale prefettura di Yamaguchi).\nEgli inizi\u00f2 la sua carriera militare nella guerra Boshin contro lo shogunato Tokugawa, ottenendo il grado di tenente nell'esercito imperiale. Durante la ribellione di Satsuma del 1877 fu ferito e perse la mano destra, ma questa disabilit\u00e0 fisica non gli imped\u00ec di proseguire la sua futura carriera militare e politica.\nLa carriera militare.\nNel 1882, dopo essere stato inviato in Francia per studi militari come \"attach\u00e9\" militare, Terauchi ottenne diversi incarichi militari di rilievo. Egli fu il primo Ispettore Generale per l'Educazione Militare nel 1898, rendendo tale incarico uno dei tre posti di maggior rilievo nell'esercito imperiale. Venne nominato quindi Ministro della Guerra nel 1901 durante il primo governo Katsura. La vittoria dei giapponesi nella guerra russo-giapponese (1904\u20131905) si ebbe durante la sua tenuta del ministero. Dopo la guerra, venne nobilitato col titolo di \"danshaku\" (barone), e nel 1911 ottenne il titolo di \"hakushaku\" (conte).\nResidente Generale in Corea.\nTerauchi venne quindi nominato in qualit\u00e0 di 3\u00ba e ultimo residente generale in Corea dopo l'assassinio di It\u014d Hirobumi ad Harbin ad opera di An Jung-geun. Come Residente Generale, egli mise in esecuzione il trattato di annessione Giappone-Corea nel 1910 e pertanto divenne il primo governatore generale di Corea.\nL'annessione della Corea al Giappone e le successive politiche introdotte dal nuovo governo furono largamente impopolari presso la popolazione coreana e Terauchi rispose con l'impiego di molte forze militari per controllare il territorio. Terauchi utilizz\u00f2 i moli e profondi legami storico-culturali tra Corea e Giappone come giustificazione per la completa assimilazione della Corea allo stato giapponese. Per questo motivo, centinaia di scuole vennero aperte in Corea che, pur contenendo tracce della cultura locale, erano essenzialmente improntate sul modello giapponese, con l'intento di assimilare la popolazione ad un comportamento di leali sudditi dell'impero giapponese.\nAltre politiche di Terauchi furono orientate a migliori fini ma con pessime conseguenze. Un esempio di tale pratica fu la riforma della terra che necessitava disperatamente in Corea. I proprietari terrieri in Corea erano perlopi\u00f9 assenti, o erano in parte proprietari ed in parte coltivatori, oltre che agricoltori singoli senza certificazioni legali di possesso della terra. L'amministrazione di Terauchi propose come immediata soluzione la creazione di un catasto in Corea che descrivesse le propriet\u00e0 ed i loro proprietari, radunando tutti i documenti utili in un unico archivio. La propriet\u00e0 venne negata a quanti non potevano disporre di una documentazione scritta a favore della loro causa (gran parte delle classi pi\u00f9 povere vantavano il cosiddetto \"diritto di coltivazione\" verbale). Anche se dunque il piano ebbe successo, da un lato esso sfavor\u00ec le classi meno abbienti e anzi spinse le terre rimaste a passare nelle mani dei ricchi proprietari giapponesi.\nIsabel Anderson che visit\u00f2 la Corea ed incontr\u00f2 Terauchi nel 1912 scrisse:\nLa carriera politica.\nNel 1916, Terauchi divenne il 18\u00ba primo ministro del Giappone. Durante quello stesso anno, egli ricevette la sua promozione al rango cerimoniale di feldmaresciallo. Il suo gabinetto di governo era composto unicamente da burocrati di carriera dal momento che egli era avverso a chi perseguisse carriere di tipo civile. Durante parte del proprio governo egli mantenne per s\u00e9 la carica di Ministro degli Affari Esteri e delle Finanze.\nDurante il suo governo, Tearuchi persegu\u00ec una politica estera aggressiva. Egli support\u00f2 il signore della guerra cinese Duan Qirui in cambio della conferma delle pretese del Giappone su parte della provincia di Shandong e sulla Manciuria e promosse l'accordo Lansing-Ishii che riconosceva speciali diritti del Giappone in Cina. Terauchi si serv\u00ec delle obbligazioni del Giappone verso il Regno Unito sulla base dell'alleanza anglo-giapponese firmata nella prima guerra mondiale, inviando navi da guerra nell'Oceano Pacifico. L'Oceano Indiano ed il Mediterraneo accolsero nuove navi giapponesi e il \"Sol Levante\" occup\u00f2 la colonia tedesca di Tsingtao. Dopo la guerra, il Giappone si un\u00ec agli alleati nell'intervento in Siberia inviando forze di sostegno a favore dei Russi bianchi contro i Bolscevichi dell'Armata Rossa durante la rivoluzione russa.\nNel settembre del 1918, Terauchi diede le dimissioni dal proprio incarico per via della rivolta del riso del 1918 che aveva aumentato l'inflazione giapponese dopo la guerra. Mor\u00ec l'anno successivo."}
{"id": "3291976", "revid": "1305772", "url": "https://it.wikipedia.org/wiki?curid=3291976", "title": "Capitolino", "text": ""}
{"id": "3291977", "revid": "767487", "url": "https://it.wikipedia.org/wiki?curid=3291977", "title": "Stephan Ebn", "text": "Tra le sue tante collaborazioni ricordiamo quelle con Gianna Nannini, Kimberley Dahme e Middle of the Road.\nStrumentazione.\nStephan Ebn utilizza batterie DDRUM, REGAL TIP, RMV Drumheads e piatti MASTERWORK."}
{"id": "3291978", "revid": "256896", "url": "https://it.wikipedia.org/wiki?curid=3291978", "title": "Distretto di Bereket", "text": "Il distretto di Bereket \u00e8 un distretto del Turkmenistan situato nella provincia di Balkan."}
{"id": "3291993", "revid": "47767", "url": "https://it.wikipedia.org/wiki?curid=3291993", "title": "Callirhoe", "text": ""}
{"id": "3291994", "revid": "767487", "url": "https://it.wikipedia.org/wiki?curid=3291994", "title": "Raimundo Nonato Tavares da Silva", "text": "Caratteristiche tecniche.\nGiocava come centrocampista, ricoprendo il ruolo di laterale destro offensivo. Era dotato di una innata eleganza nel gioco, tanto da essere citato dal cantautore brasiliano Caetano Veloso nella sua canzone \"Reconvexo\" per questa sua qualit\u00e0.\nCarriera.\nClub.\nCrebbe nei settori giovanili di Bahia Jovem e Catuense, entrambe societ\u00e0 dello Stato di Bahia: fu scoperto da Jo\u00e3o Correia, tecnico della squadra giovanile del Catuense, e con tale squadra Bob\u00f4 fece il suo esordio nel 1982. Recuperatosi da un infortunio ai legamenti del ginocchio del 1983 solo l'anno successivo, risalt\u00f2 per la sua abilit\u00e0 durante il Campionato Baiano, durante il quale guid\u00f2 il Catuense (che aveva assunto l'ex commissario tecnico della Nazionale Aymor\u00e9 Moreira) a una buona prestazione in \u00e0mbito statale, segnando personalmente diciotto reti, classificandosi al secondo posto nella graduatoria dei marcatori. Nel gennaio 1986 pass\u00f2 al Bahia, e vinse alla prima stagione il titolo statale, conquistato con quattro giornate d'anticipo, affermandosi principalmente insieme a Cl\u00e1udio Ad\u00e3o; Rimase sette mesi lontano dai campi da gioco per un infortunio (nuovamente ai legamenti), e gioc\u00f2 quindici partite nel corso del campionato brasiliano 1987. L'annata seguente vide il Bahia, con Evaristo de Macedo in panchina, conquistare a sorpresa il titolo nazionale, con Bob\u00f4 in un ruolo di primo piano: nella partita finale, segn\u00f2 una doppietta all'Est\u00e1dio da Fonte Nova contro l'Internacional, che risult\u00f2 poi decisiva per la vittoria del Brasileir\u00e3o. Messosi in evidenza con sei reti in ventiquattro incontri, entr\u00f2 nel mirino del San Paolo che lo acquist\u00f2 nel 1989 per 900.000 dollari. Vinto il titolo statale, ben figur\u00f2 anche nel torneo nazionale, conquistando per il secondo anno consecutivo la Bola de Prata della rivista \"Placar\". Lasci\u00f2 la compagine paulista nel 1990 per trasferirsi in prestito al Flamengo: con la societ\u00e0 di Rio de Janeiro fece parte della rosa dei vincitori della Coppa del Brasile 1990. Nel 1991 venne ceduto al maggiore rivale del Flamengo, il Fluminense, con cui gioc\u00f2 bene, particolarmente quando era affiancato dal centravanti \u00c9zio. Nel 1993 pass\u00f2 in due societ\u00e0: dapprima il Corinthians di San Paolo, club in cui venne ben accolto dalla tifoseria; nel secondo semestre fece parte della rosa dell'Internacional di Paulo Roberto Falc\u00e3o. Trascorso il 1994 nell'inattivit\u00e0 a causa di un contenzioso aperto con la societ\u00e0 del Corinthians, torn\u00f2 a giocare con il Catuense nel 1995. Dopo un positivo campionato Baiano, torn\u00f2 al Bahia, ove chiuse la carriera nel 1997.\nNazionale.\nBob\u00f4 fu convocato in Nazionale da Sebasti\u00e3o Lazaroni nel 1989, sulla scia delle sue buone prestazioni nel calcio brasiliano. Scese in campo per la prima volta il 12 aprile 1989 contro il a Teresina, in un incontro amichevole. Gioc\u00f2 settantaquattro minuti prima di essere sostituito da Crist\u00f3v\u00e3o. Torn\u00f2 a vestire la maglia verde-oro il 10 maggio, a Fortaleza contro il , disputando i primi ottanta minuti e venendo rilevato da Z\u00e9 Carlos. L'ultima partita di Bob\u00f4 con il Brasile fu il 24 maggio a Lima, sempre contro la selezione peruviana, ove usc\u00ec al minuto numero sessantotto per fare spazio e Edu Manga."}
{"id": "3291997", "revid": "767487", "url": "https://it.wikipedia.org/wiki?curid=3291997", "title": "Blackwater Valley Exorcism", "text": "Blackwater Valley Exorcism \u00e8 un film del 2006 diretto da Ethan Wiley.\nIl film, di genere horror, si ispirerebbe a due casi testimoniati pi\u00f9 uno presunto, di possessione demoniaca e relativo esorcismo, eseguiti dal vescovo monsignor Jason Spadafore, della chiesa di St. Raphael of the Angels a Raleigh, capitale della Carolina del Nord. Lo stesso monsignore figura come consulente spirituale nella produzione del film.\nTrama.\nIn una sperduta fattoria dello Utah una ragazzina minorenne, Isabelle, accusa problemi mentali. In realt\u00e0, sta per essere posseduta da un feroce demone.\nLa disperata famiglia di Isabelle, insieme allo sceriffo, si rivolge a Jacob, giovane prete che viene presto autorizzato all'esorcismo della ragazzina."}
{"id": "3291999", "revid": "599013", "url": "https://it.wikipedia.org/wiki?curid=3291999", "title": "Agim Gruda", "text": "Carriera.\nHa allenato nella massima serie albanese con il Kruje, ed in quella della Serbia e Montenegro il Budu\u0107nost Podgorica\nDal 2021 professore al Fortuny a Brescia."}
{"id": "3292000", "revid": "481666", "url": "https://it.wikipedia.org/wiki?curid=3292000", "title": "John Bowers", "text": "Biografia.\nNato da George e Ida Bowersox, studi\u00f2 all'Huntington Business College di Huntington (Indiana). Durante gli studi cominci\u00f2 a interessarsi alla recitazione. Fece parte di un gruppo e vi lavor\u00f2 fino a quando si trasfer\u00ec a New York nel 1912, per debuttare a Broadway. La sua carriera cinematografica inizi\u00f2 nel 1914. In cinque anni, divent\u00f2 uno degli attori pi\u00f9 popolari dello schermo. Una delle sue partner preferite fu Marguerite De La Motte, che divent\u00f2 poi sua moglie. Nella sua carriera, durata fino al 1931, Bowers interpret\u00f2 94 film. Fu diretto, tra gli altri, da King Vidor, Frank Lloyd, Maurice Tourneur, Victor Sj\u00f6str\u00f6m.\nCome molte stelle del cinema muto, Bowers vide crollare la sua carriera all'avvento del sonoro. Il 17 novembre 1936, dopo un lungo periodo di inattivit\u00e0 come attore, si rec\u00f2 con un'imbarcazione all'Isola di Catalina, per contattare il suo vecchio amico Henry Hathaway. Il regista stava girando \"Anime sul mare\" (1937), un film interpretato da Gary Cooper e Bowers gli chiese un lavoro. Ma la risposta che ebbe fu quella che il cast ormai era stato completato. Bowers non torn\u00f2 mai indietro vivo: il suo corpo fu trovato sulla spiaggia di Santa Monica.\nLa sua vita e soprattutto la sua tragica morte ispirarono il personaggio di Norman Main in \"\u00c8 nata una stella\".\nRiconoscimenti.\nPer il suo contributo all'industria del cinema, Bowers ha una stella sulla Hollywood Walk of Fame al 1701 Vine Street.\nFilmografia.\nFilmografia completa secondo l'IMDb. Quando manca il nome del regista, questo non viene riportato nei titoli."}
{"id": "3292003", "revid": "125164664", "url": "https://it.wikipedia.org/wiki?curid=3292003", "title": "Scale-invariant feature transform", "text": "Scale-invariant feature transform (o SIFT) \u00e8 un algoritmo utilizzato in computer vision che permette di rilevare e descrivere caratteristiche, o feature, locali in immagini. L'algoritmo \u00e8 stato pubblicato da David G. Lowe nel 1999.\nApplicazioni includono: object recognition, robotic mapping e navigation, image stitching, modellazione 3D, riconoscimento dei gesti, video tracking, e match moving.\nL'algoritmo \u00e8 brevettato negli Stati Uniti; il proprietario \u00e8 la University of British Columbia.\nScale-invariant feature transform.\nPer ogni oggetto in un'immagine, alcuni punti interessanti possono essere estratti per fornire una descrizione delle caratteristiche dell'oggetto. Questa descrizione, ricavata da un'immagine selezionata per l'apprendimento, pu\u00f2 essere poi usata per identificare l'oggetto quando si prova ad individuarlo in una immagine di test che contiene molti altri oggetti. Per un riconoscimento affidabile, \u00e8 importante che le caratteristiche estratte dall'immagine di apprendimento siano rilevabili anche con cambiamenti di scala, rumore e illuminazione. Questi punti di solito sono posizionati in regioni ad alto contrasto dell'immagine, come contorni di oggetti.\nUn'altra importante caratteristica di queste feature \u00e8 che le loro posizioni relative nella scena originale non cambiano tra due immagini affini. Per esempio, se come caratteristiche vengono presi gli angoli di una porta, esse dovrebbero funzionare indipendentemente dalla posizione della porta; invece se venissero presi in considerazione anche punti del contorno, il riconoscimento fallirebbe o meno a seconda che la porta sia chiusa o aperta. In modo simile, le feature situate in oggetti articolati o flessibili tipicamente non funzionano quando avviene un qualsiasi cambiamento della loro geometria interna tra due immagini nell'insieme elaborato. Comunque, SIFT, per ridurre il contributo degli errori causati da variazioni locali, usa un numero pi\u00f9 grande di feature dalle immagini in modo che variazioni locali sulla geometria interna abbiano un peso piccolo sull'errore medio.\nIl metodo di Lowe.\nIl metodo di Lowe pu\u00f2 identificare, in modo robusto, oggetti anche nella confusione o parzialmente nascosti, perch\u00e9 il descrittore di feature SIFT \u00e8 invariante per scala, orientamento, distorsione affine e parzialmente invariante a cambi di illuminazione. Questa sezione riassume il metodo di object recognition di Lowe e introduce alcune tecniche alternative disponibili per il riconoscimenti di oggetti in condizioni di confusione o parziale occlusione.\nI punti chiave SIFT degli oggetti vengono prima estratti da un insieme di immagini di riferimento e immagazzinati in un database. Un oggetto viene riconosciuto in una nuova immagine confrontando individualmente ogni caratteristica della nuova immagine con quelle nel database precedentemente ottenuto basandosi sulla distanza euclidea dei loro vettori di caratteristiche. Dall'insieme completo di corrispondenze, nella nuova immagine vengono identificati sottoinsiemi di punti chiave che concordano con l'oggetto la sua posizione, la sua scala e il suo orientamento per filtrare le corrispondenze migliori. La determinazione di cluster consistenti viene effettuata in modo rapido usando un'implementazione con hash table efficiente della trasformata di Hough generalizzata. Ogni cluster di 3 o pi\u00f9 feature concordanti su un oggetto e la sua posizione \u00e8 soggetto a un'ulteriore verifica dettagliata del modello e, di conseguenza, gli outlier vengono scartati. Infine, viene calcolata la probabilit\u00e0 che un particolare insieme di caratteristiche indichi la presenza di un oggetto, data l'accuratezza di fit e un numero di possibili false corrispondenze. Quelle che passano tutti questi test vengono identificate come corrette con alta confidenza."}
{"id": "3292007", "revid": "49980", "url": "https://it.wikipedia.org/wiki?curid=3292007", "title": "Angolo orizzontale", "text": ""}
{"id": "3292008", "revid": "1005847", "url": "https://it.wikipedia.org/wiki?curid=3292008", "title": "Tanaka Giichi", "text": "Biografia.\nI primi anni e la carriera militare.\nTanaka nacque in una famiglia di samurai di Hagi, nella provincia di Nagato (attuale prefettura di Yamaguchi). Egli si diplom\u00f2 all'Accademia d'Esercito Imperiale Giapponese nell'VIII classe del Collegio di Guerra dell'Esercito nel 1892, prestando poi servizio nella prima guerra sino-giapponese.\nDopo la fine della guerra, egli divenne \"attach\u00e9\" militare a Mosca e a Pietrogrado e rimase in Russia al tempo di Takeo Hirose della Marina imperiale giapponese, col quale divenne molto amico. Tanaka parlava fluentemente russo che aveva appreso frequentando la messa ogni domenica nella locale chiesa ortodossa, al punto da convertirsi quindi al cristianesimo ortodosso. Dopo la guerra russo-giapponese, egli prest\u00f2 servizio come aiutante di campo del generale Kodama Gentar\u014d in Manciuria. Nel 1906, Tanaka aiut\u00f2 nella stesura di un piano di difesa molto apprezzato dallo stato maggiore generale dell'esercito e dal generale Aritomo Yamagata, che lo adott\u00f2 come politica base sino alla prima guerra mondiale. Nell'aprile del 1906 ottenne la decorazione dell'Ordine del Nibbio d'oro di III classe.\nNel 1911, Tanaka venne promosso al grado di maggior generale, venne nominato direttore dell'Ufficio Affari militari in seno al ministero della Guerra, ove si occup\u00f2 del rafforzamento dell'esercito stabile con l'aggiunta di altre due divisioni di fanteria. Ottenne nel settembre del 1918 la I classe dell'Ordine del Sacro Tesoro.\nPromosso al rango di generale nel 1920, prest\u00f2 servizio come Ministro della Guerra sotto il governo di Hara Takashi (1918\u201321) e nel II governo Yamamoto (1923\u201324), periodo durante il quale egli port\u00f2 avanti l'Intervento in Siberia. Nel settembre del 1920 ottenne la I classe dell'Ordine del Sol Levante.\nDopo essersi ritirato dall'esercito, egli venne invitato ad accettare l'incarico di presidente del partito Rikken Seiyukai nel 1925, e venne poi nominato alla Camera dei Pari. Egli venne quindi elevato al titolo di \"danshaku\" (Barone) nel sistema nobiliare \"kazoku\". Tanaka era stato indicato come candidato per la promozione al rango di feldmaresciallo all'epoca del suo ritiro, ma quando il Ministero della Guerra venne a conoscenza del bonus di 3.000.000 di yen ottenuti da Tanaka per l'adesione al Rikken Seiyukai, la promozione gli venne negata.\nPrimo ministro.\nTanaka divenne Primo ministro del Giappone il 20 aprile 1927, durante la Crisi finanziaria Sh\u014dwa, prestando servizio simultaneamente come Ministro degli Affari Esteri, aggiungendo poi anche il Ministero degli Interni (4 maggio - 23 maggio 1928), e quello degli Affari Coloniali (10 giugno - 2 luglio 1929) ai suoi incarichi.\nSul fronte interno, Tanaka tent\u00f2 di sopprimere la sinistra estrema costituita dal Partito Comunista Giapponese e dai suoi simpatizzanti, arrestandoli (si veda a tal proposito l'incidente del 15 marzo del 1928 e l'incidente del 19 aprile del 1929.\nNel campo degli affari esteri, egli continu\u00f2 le politiche aggressive ed interventiste iniziate da lui stesso come ufficiale in Cina, Manciuria e Mongolia. In tre separate occasioni tra il 1927 ed il 1928 egli invi\u00f2 delle truppe ad intervenire militarmente in Cina per bloccare la spedizione settentrionale di Chang Kai-shek mirata ad unificare la Cina sotto il governo Kuomingtang, in quello che divenne noto come incidente di Jinan.\nTanaka sarebbe rimasto primo ministro a lungo se gli ultranazionalisti non avessero iniziato nel 1928 delle macchinazioni grazie all'esercito Kwantung, portando allo scoppio di una crisi che condusse all'assassinio del signore della guerra mancese Zhang Zuolin ed al fallito tentativo di prendere la Manciuria. Tanaka stesso venne preso di sorpresa dal complotto di assassinio e dispose che i responsabili venissero pubblicamente processati per omicidio, ma l'assetto militare dispose il segreto di stato sui fatti accaduti. Criticato sempre pi\u00f9 dai suoi sostenitori, dalla Dieta nazionale e persino dall'imperatore Hirohito, Tanaka ed il suo gabinetto di governo diedero le dimissioni il 2 luglio 1929.\nHamaguchi Osachi succedette a Tanaka che mor\u00ec alcuni mesi dopo. Alla sua morte venne insignito dell'Ordine dei Fiori di Paulownia. La sua tomba si trova nel cimitero di Tama, a Fuch\u016b, Tokyo.\nIl Memoriale Tanaka.\nNel 1929, la Cina accus\u00f2 Tanaka di aver autorizzato il \"Piano di Conquista Imperialista del Memoriale Tanaka\", che proponeva la conquista di Manciuria, Mongolia e addirittura di tutta la Cina. Tale programma venne autorizzato dall'imperatore nel 1927 ed esposto poi nel film di propaganda statunitense \"Why We Fight\", che addirittura avocava la conquista dell'America e dell'Asia orientale. In un memoriale pubblicato a met\u00e0 degli anni cinquanta, l'uomo d'affari giapponese di origini taiwanesi Tsai Chih-Kan, ammise di aver ricopiato personalmente il \"piano\" dalla Biblioteca Imperiale nella notte del 20 giugno 1928, in un'operazione organizzata dagli avversari di Tanaka. Molti storici attualmente sono propensi a ritenere tale documento una sola intenzione di propaganda cinese, ma non un programma di guerra vero e proprio."}
{"id": "3292009", "revid": "729019", "url": "https://it.wikipedia.org/wiki?curid=3292009", "title": "Centrale idroelettrica di Quart", "text": "La centrale idroelettrica di Quart (pron. - \"Car\") \u00e8 situata nel comune di Nus, in Valle d'Aosta, e fa parte degli impianti del Nucleo Idroelettrico di Ch\u00e2tillon, posti sull'asta fluviale del fiume Dora Baltea.\nCaratteristiche.\nSi tratta di una centrale ad acqua fluente che sfrutta le acque della Dora Baltea e del torrente Buthier, con un bacino imbrifero complessivo pari a 1753,62 km2.\nLe acque della Dora Baltea e del torrente Buthier sono intercettate dai rispettivi sbarramenti e convogliate in un canale derivatore che alimenta la vasca di carico.\nLa centrale \u00e8 automatizzata dal 1987 e telecomandata da Pont-Saint-Martin."}
{"id": "3292020", "revid": "729019", "url": "https://it.wikipedia.org/wiki?curid=3292020", "title": "Centrale idroelettrica di Montjovet", "text": "La centrale idroelettrica di Montjovet \u00e8 situata nel comune di Montjovet, in Valle d'Aosta, e posta sull'asta fluviale del fiume Dora Baltea.\nCaratteristiche.\nSi tratta di una centrale ad acqua fluente che sfrutta le acque della Dora Baltea, con un bacino imbrifero complessivo pari a 2.414\u00a0km2.\nL'impianto \u00e8 stato automatizzato nel 1994 e telecomandato da Pont-Saint-Martin."}
{"id": "3292028", "revid": "2143200", "url": "https://it.wikipedia.org/wiki?curid=3292028", "title": "Lauren Kate", "text": "Biografia.\nDopo essere nata e cresciuta a Dallas, ha frequentato l'universit\u00e0 di Atlanta, in Georgia, nella quale si \u00e8 laureata in scrittura creativa, per poi trasferirsi a Los Angeles con il marito.\nLa sua prima opera \u00e8 il romanzo \"Princess\", intitolato, in originale, \"The Betrayal of Natalie Hargrove\". Lauren Kate \u00e8 diventata poi nota per la serie \"Fallen\", iniziata con il romanzo omonimo nel 2009, proseguita con \"Torment\" (2010), \"Passion\" (2011), \"Fallen in Love\" (2012), e terminata nel 2012 con \"Rapture\". La serie \u00e8 stata un successo internazionale, arrivando ai vertici della classifica dei best seller del New York Times.\nOpere.\nSerie \"Fallen\".\nIl 7 febbraio 2012 (il 24 gennaio in America) \u00e8 uscito il libro (situato tra \"Passion\" e \"Rapture\"):\nQuesto racchiude 4 storie d'amore che riguardano i personaggi della storia.\nLa prima storia spiega come si siano innamorati Shelby e Milies, la terza e la quanta delle rispettive coppie:Ronald e la bella e dolce umana Rosaline, Arriane e il suo pi\u00f9 grande amore Tess che per\u00f2 sta dalla parte di Lucifero, e la quarta del solo e unico San Valentino tra Luce e Daniel.\n Contiene inoltre il prologo e il capitolo uno di \"Rapture\".\nIl 1\u00ba novembre 2011 la \"Delacorte Press\" (casa editrice che pubblica la serie \"Fallen\" in America) pubblica il cofanetto contenente i primi tre capitoli della serie, erroneamente chiamandolo \"Fallen Series Trilogy: Passion, Torment and Fallen\". Erroneamente per due motivi: primo, \"Fallen Series Trilogy\" significa \"La Trilogia della Serie di Fallen\" (ed invece la serie \u00e8 una tetralogia; contando poi \"Fallen in Love\" si arriva anche ad una pentalogia); il secondo motivo \u00e8 che nel titolo i libri della saga sono stati citati, in ordine di uscita e di trama, dall'ultimo al primo.\nIl 23 ottobre 2012 (forse per risanare l'errore compiuto il 1\u00ba novembre dell'anno prima) la \"Delacorte Press\" pubblica il cofanetto completo della serie di \"Fallen\", intitolato \"The Fallen Series Boxed Set\". Tuttavia anche questo cofanetto non \u00e8 completo, in quanto manca lo speciale \"Fallen in Love\".\nIn Italia, invece, non \u00e8 presente nessuna edizione che racchiude tutti i libri insieme (anche perch\u00e9 in Italia la pubblicazione \u00e8 in mano alla Rizzoli, che non pubblica mai libri appartenenti alla stessa serie insieme).\nLa M2 Pictures ha acquistato i diritti di \"Fallen\" per farne un film. La regia \u00e8 in mano a Scott Hick (\"Shine\"). Il film arriver\u00e0 nelle sale americane agli inizi del 2016 e in Italia il 26 Gennaio 2016.\nNell'autunno 2016 \u00e8 stato pubblicato un altro speciale (gi\u00e0 edito in lingua originale il 10 dicembre 2013) dal titolo:\nQuesto contiene racconti del mondo di \"Fallen\"."}
{"id": "3292036", "revid": "473757", "url": "https://it.wikipedia.org/wiki?curid=3292036", "title": "Periodo giurassico", "text": ""}
{"id": "3292038", "revid": "112005599", "url": "https://it.wikipedia.org/wiki?curid=3292038", "title": "The 39 Steps (Barlow)", "text": "The 39 Steps \u00e8 una commedia teatrale adattamento del film \"Il club dei trentanove\" di Alfred Hitchcock.\nL'opera, scritta da Patrick Barlow, \u00e8 stata pensata per un cast di quattro attori i quali, nel giro di due ore, recitano pi\u00f9 di un personaggio, anche contemporaneamente.\nIn particolare: un attore ha la parte del protagonista, Richard Hannay; un'attrice recita i ruoli delle protagoniste femminili e gli altri due recitano qualunque altro personaggio che i primi due incontrano: buoni, cattivi, uomini, donne e anche oggetti inanimati.\nTrama.\nIl protagonista, Richard Hannay \u00e8 un uomo d'affari sulla trentina, bello, alto e con baffi a matita. Annoiato della sua vita, esce dal suo appartamento situato in Portland Place e va ad un teatro di Londra, il London Palladium, per assistere ad una dimostrazione di Mr. Memory, un uomo con una memoria fotografica formidabile. Durante lo show, qualcuno spara e tra il pubblico scoppia il pandemonio. Richard tenta di fuggire e nella folla incontra Annabella Schmidt, che gli chiede di portarla al suo appartamento.\nL\u00ec, lei gli rivela che \u00e8 una spia e che \u00e8 stata lei a sparare nel teatro per creare un diversivo, dato che due sicari l'avevano riconosciuta. Gli rivela inoltre che ha scoperto un complotto internazionale per rubare alcuni vitali segreti militari inglesi, ad opera di un uomo con la falange mancante, il quale \u00e8 il capo di un'organizzazione di spionaggio chiamato \"39 Steps\".\nIl giorno dopo, Hannay si sveglia e trova Annabella morta, uccisa da una pugnalata con un coltello per il pane. In mano al cadavere della donna c'\u00e8 una mappa. Spaventato, Richard scappa fuori dal suo appartamento travestito da lattaio e prende un treno per la Scozia, nella localit\u00e0 segnata nella mappa dove Annabella aveva detto che avrebbe trovato un uomo che l'avrebbe aiutata.\nSul treno, vede la polizia sulle sue tracce. In preda alla disperazione, entra in un vano e bacia la sola occupante, la bella Pamela, nel tentativo di sfuggire ad un controllo. Lei, per\u00f2 riesce a liberarsi dal suo abbraccio indesiderato e lo consegna alla polizia. Richard riesce a scappare saltando gi\u00f9 dal treno.\nDurante la fuga, chiede ospitalit\u00e0 per la notte ad un vecchio e scorbutico contadino e sua moglie pi\u00f9 giovane, che flirta con Hannay. Durante la cena, la giovane donna capisce che lui \u00e8 ricercato, ma non lo tradisce. Nella notte infatti, sente arrivare la polizia e corre a svegliarlo per farlo fuggire. Gli regala la giacca del marito, per confonderlo meglio nella tundra scozzese. Hannay la ringrazia con un bacio e poi fugge.\nFinalmente Hannay arriva ad Alt-Na-Shellac, dove trova la casa del rispettabile Professor Jordan, l'uomo che doveva aiutare Annabella. Richard racconta la sua storia al Professore, il quale si rivela molto interessato. Mentre racconta, Hannay si accorge che al Professore manca una falange e capisce di essere in pericolo. Mister Jordan gli rivela di essere lui a capo della cospirazione e chiede a Richard di unirsi alla sua organizzazione. In un primo momento Richard finge di accettare per poter scoprire qualcosa di pi\u00f9 sull'organizzazione, ma Jordan lo intuisce e gli spara.\nRichard ride insieme allo sceriffo della contea mentre gli racconta di come il libro degli inni di un contadino lo abbia salvato da una pallottola sparata dal Professor Jordan. Lo sceriffo per\u00f2 non gli crede, poich\u00e9 \u00e8 il miglior amico di Jordan, e lo accusa per l'omicidio di Annabella per il quale \u00e8 ricercato. Hannay riesce a fuggire ancora una volta dalla polizia.\nEgli cerca di nascondersi in una riunione politica dove lo prendono per l'oratore principale. Dopo un discorso piuttosto entusiasmante e improvvisato, senza conoscere una sola cosa circa il candidato, viene riconosciuto da Pamela, il quale avverte la polizia. Due poliziotti arrestano Hannay e portano via con loro anche Pamela, con la scusa di doverla interrogare. Hannay si rende conto che sono agenti della cospirazione quando non si fermano alla stazione di polizia pi\u00f9 vicina. Durante il tragitto in macchina, un gregge di pecore costringe i due uomini a fermarsi e a scendere per allontanarle. Richard ne approfitta e scappa, trascinando con s\u00e9 una riluttante Pamela, ammanettata con lui.\nI due trovano rifugio in una locanda, ma la ragazza ancora non crede all'innocenza di Hannay. Mentre lui dorme, lei riesce a togliersi le manette ed esce dalla camera. Mentre scende le scale della locanda vede uno dei due finti poliziotti al telefono e rimane ad origliare. Scopre cos\u00ec che Richard le aveva raccontato la verit\u00e0. Ritorna nella stanza e dorme su un divano. Il mattino dopo, lei gli dice che cosa ha sentito, ovvero che il professor Jordan sta andando al London Palladium per portare via i segreti militari. Richard si arrabbia con Pamela per non averlo svegliato e detto subito, cos\u00ec la lascia alla locanda e corre a Londra.\nAl London Palladium, si esibisce ancora una volta Mr. Memory. Quando l'artista viene presentato, Hannay riconosce il suo tema musicale: \u00e8 la fastidiosamente melodia orecchiabile che non \u00e8 stato capace di dimenticare per giorni. Hannay capisce che Mr. Memory \u00e8 il contenitore dei segreti internazionali. Richard grida una domanda circa i 39 Steps. Quando Mr. Memory comincia compulsivamente a rispondere, il professor Jordan gli spara e cerca di fuggire, ma viene colpito anche lui dalla polizia, chiamata da Pamela la quale nel frattempo ha raggiunto Hannay a Londra. Prima di morire, Mr. Memory recita le informazioni memorizzate nel suo cervello, ossia un progetto per aerei da guerra silenziosi.\nNell'ultima scena Pamela e Richard sono nell'appartamento di quest'ultimo. \u00c8 Natale, e in lontananza si sente il pianto di un bambino.\nStoria della produzione.\nThe 39 Steps, ha debuttato nel giugno 2005 presso il West Yorkshire Playhouse.\nIn seguito \u00e8 stato recitato presso il teatro Tricycle Theatre di Londra nell'agosto del 2006 ed al Criterion Theatre di Piccadilly nel settembre 2006. L'adattamento \u00e8 arrivato a Broadway a partire dall'inizio del 2008."}
{"id": "3292052", "revid": "1915706", "url": "https://it.wikipedia.org/wiki?curid=3292052", "title": "Leuprorelina", "text": "Leuprorelina acetato (DCI) o leuprolide \u00e8 un farmaco non steroideo antiandrogeno, agonista dell'ormone di rilascio delle gonadotropine (GnRH).\nNell'uomo viene utilizzato per il trattamento del carcinoma della prostata; nella donna per il trattamento di endometriosi, fibromi uterini e per la terapia ormonale delle neoplasie della mammella.\nLeuprorelina \u00e8 stato brevettato nel 1973 e approvato per uso medico negli Stati Uniti nel 1985. \u00c8 incluso nell'elenco dei farmaci essenziali secondo l'Organizzazione Mondiale della Sanit\u00e0 , i farmaci pi\u00f9 efficaci e sicuri necessari in un sistema sanitario. Nel Regno Unito una dose mensile costa al SSN circa \u00a3 75,24 GB. Negli Stati Uniti la dose equivalente ha un costo all'ingrosso di 1.011,93 USD . \nUsi medici.\nLa leuprorelina pu\u00f2 essere utilizzata nel trattamento dei tumori ormono-sensibili come il carcinoma prostatico e il carcinoma mammario. Pu\u00f2 anche essere usato per condizioni estrogeno-dipendenti come l'endometriosi o i fibromi uterini.\nPu\u00f2 essere usato per la pubert\u00e0 precoce sia negli uomini che nelle donne e per prevenire l'ovulazione precoce nei cicli di stimolazione ovarica controllata per la fecondazione in vitro (FIV).\nPu\u00f2 essere usato per ridurre il rischio di insufficienza ovarica precoce nelle donne che ricevono ciclofosfamide per la chemioterapia. \nInsieme alla triptorelina e alla goserelina, \u00e8 stato usato per ritardare la pubert\u00e0 nella giovent\u00f9 transgender fino a quando non sono abbastanza grandi per iniziare la terapia ormonale sostitutiva. I ricercatori hanno raccomandato i bloccanti della pubert\u00e0 dopo i 12 anni, quando la persona ha sviluppato le fasi 2-3 di Tanner, e poi il trattamento con ormoni sessuali all'et\u00e0 di 16 anni. Questo uso del farmaco \u00e8 off-label, non essendo stato approvato dal Food and Drug Administration e senza dati sugli effetti a lungo termine di questo uso. \nA volte sono anche usati come alternative agli antiandrogeni come lo spironolattone e il ciproterone acetato per sopprimere la produzione di testosterone nelle donne transgender. [Citazione necessaria]\n\u00c8 considerato un possibile trattamento per le parafilie. La leuprorelina \u00e8 stata testata come trattamento per ridurre gli impulsi sessuali nei pedofili e in altri casi di parafilia. \nMeccanismo d'azione.\nLa leuprorelina \u00e8 un analogo dell'ormone di rilascio della gonadotropina (GnRH) che agisce come agonista nei recettori dell'ipofisi GnRH. L'agonismo dei recettori del GnRH provoca inizialmente la stimolazione della secrezione dell'ormone luteinizzante (LH) e dell'ormone follicolo-stimolante (FSH) da parte dell'ipofisi anteriore che porta ad un aumento dei livelli sierici di estradiolo e testosterone attraverso la normale fisiologia dell'asse ipotalamo-ipofisi-gonade; tuttavia, poich\u00e9 la propagazione dell'asse dipende dalla secrezione pulsatile di GnRH ipotalamico, i recettori dell'ipofisi GnRH vengono desensibilizzati dopo diverse settimane di terapia continua con leuprorelina. Questa prolungata downregulation dell'attivit\u00e0 del recettore del GnRH \u00e8 l'obiettivo mirato della terapia con leuprorelina e alla fine si traduce in una ridotta secrezione di LH e FSH, portando all'ipogonadismo e quindi a una drastica riduzione dei livelli di estradiolo e testosterone indipendentemente dal sesso. \nNel trattamento del carcinoma della prostata, l'aumento iniziale dei livelli di testosterone associato all'inizio della terapia con leuprorelina \u00e8 controproducente per gli obiettivi del trattamento. Questo effetto \u00e8 evitato con l'utilizzo simultaneo di inibitori della 5\u03b1-reduttasi, come la finasteride, che funzionano per bloccare gli effetti a valle del testosterone."}
{"id": "3292053", "revid": "121658", "url": "https://it.wikipedia.org/wiki?curid=3292053", "title": "Walkabouts", "text": ""}
{"id": "3292071", "revid": "171091", "url": "https://it.wikipedia.org/wiki?curid=3292071", "title": "Pont Saint-Martin", "text": "Il Pont Saint-Martin (pronuncia fr. - in patois valdostano \"Pon S\u00e8n Marteun\", in lingua walser \"Martinst\u00e4g\") \u00e8 un ponte romano ad arco ribassato in pietra, che si trova a Pont-Saint-Martin, nella bassa Valle d'Aosta.\nFu costruito all'inizio del I secolo a.C. durante l'impero di Ottaviano Augusto. Con una campata unica di circa 36 metri (secondo altre fonti: 31,4 m) e uno spessore della volta all'incirca di un metro, \u00e8 considerato tra i pi\u00f9 grandi e audaci ponti dell'antichit\u00e0.\n\u00c8 adibito alla circolazione stradale da pi\u00f9 di duemila anni.\nViabilit\u00e0 e datazione.\nIl Pont Saint-Martin si trova nella localit\u00e0 omonima, nella bassa Valle d'Aosta, poco a monte della confluenza tra il Lys e la Dora Baltea. Il ponte faceva parte della strada romana delle Gallie, che percorreva la Valle d'Aosta, diramandosi in due all'altezza di Augusta Pr\u00e6toria Salassorum (Aosta), per dirigersi verso il Grande e il Piccolo San Bernardo verso la Gallia. Il ponte fu ampliato progressivamente nel secondo e primo secolo a.C. nel corso dell'espansione romana al di l\u00e0 delle Alpi.\nL'edificazione del ponte oggi esistente potrebbe ricadere nel periodo di Augusto, che dopo l'annessione della citt\u00e0 di Aosta nel 25 a.C. e la sua rifondazione come colonia romana di Augusta Praetoria fece rinnovare da cima a fondo il sistema stradale locale. Le fondamenta di pietre lavorate, che si distinguono chiaramente sul rivestimento soprastante di pietre di cava, hanno dato adito all'ipotesi che una precedente costruzione con una campata di grandezza simile potrebbe essere stata edificata gi\u00e0 nel 141 o 120 a.C. durante la costruzione della prima strada militare nella valle, ma a causa della tecnica cementizia non ancora matura non avesse avuto lunga durata.\nCostruzione.\nIl Pont Saint-Martin si distingue dal punto di vista della tecnica edilizia dai tipici ponti romani per una serie di caratteristiche particolari, soprattutto per la sua campata insolitamente grande e per l'arco della volta oltremodo sottile, che mostra inoltre un carattere a forma di segmento circolare.\nLa luce del ponte \u00e8 di ca. 36,65 m (31,4 m), con cui l'architettura \u00e8 in ogni caso da annoverare tra i pi\u00f9 grandi ponti romani ancora esistenti. L'ampiezza \u00e8 di 5,8 m, per quanto il parapetto su entrambi i lati restringa lo spazio carrabile a 4,6 m. L'altezza raggiunge 12 m dai piedritti fino alla superficie della carreggiata e 13,6 m fino all'estremit\u00e0 superiore del parapetto.\nIl Pont Saint-Martin rientra tra i pochi ponti ad arco piatto conosciuti dell'antichit\u00e0: il centro dell'arco si trova 5,8 m al sotto delle imposte, attraverso cui la volta a botte descrive un settore circolare di 144 gradi. Con un rapporto tra luce e freccia di ca. 3,3 a 1 il ponte si discosta piuttosto chiaramente dai tipici ponti romani ad arco semicircolare, nei quali erano ricavati unicamente due metri di lunghezza per un metro di altezza. Il profilo pi\u00f9 piatto dell'arco otteneva un risparmio di materiale in verticale, ma rendeva anche necessari piedritti pi\u00f9 robusti sulla scarpata, per assorbire il maggiore spostamento laterale. La vicinanza al Ponte di pietra di Aosta, che si trova sulla stessa sezione stradale e fu costruito ugualmente sotto Augusto, potrebbe far concludere per un consolidamento locale della tecnica dell'arco segmentale.\nIl carattere particolare del Pont Saint-Martin diventa riconoscibile anche nei suoi 71 cunei portanti, che presentano solo un modesto spessore approssimativamente di 1,03 m. Secondo l'ingegner Colin O'Connor \u00e8 il rapporto tra spessore dell'arco e luce il parametro pi\u00f9 importante nella costruzione dei ponti di pietra ad arco. Gli architetti romani seguivano solitamente un approccio piuttosto conservatore ed evitavano nei ponti pi\u00f9 grandi spessori che misurassero meno di 1/20 della luce. Questo valore nel Pont Saint-Martin si abbassa audacemente a un rapporto di 1/34, che resta insuperato tra gli oltre quaranta ponti romani esaminati da O'Connor.\nMuseo del ponte romano.\nIn una saletta d'esposizioni in Piazza IV Novembre, accessibile da una scalinata e poco distante dal ponte, \u00e8 stato allestito il piccolo museo del ponte romano."}
{"id": "3292072", "revid": "552422", "url": "https://it.wikipedia.org/wiki?curid=3292072", "title": "Gittaione", "text": ""}
{"id": "3292076", "revid": "76963", "url": "https://it.wikipedia.org/wiki?curid=3292076", "title": "Fernando Ramallo", "text": "Biograf\u00eda.\nDebutta nel 1996 nel film \"La buena vida\". Nel 1997 riceve una nomination al Premio Goya per la sua interpretazione in \"Carreteras secundarias\". Tuttavia il suo ruolo pi\u00f9 celebre \u00e8 quello del giovane omosessuale in \"Kr\u00e1mpack\" del 2000, film in cui ha affiancato l'attore Jordi Vilches. Nel corso della sua carriera ha recitato anche in varie serie televisive come \"London Street\", \"Ellas son as\u00ed\" o \"Diez en Ibiza\"."}
{"id": "3292080", "revid": "1543377", "url": "https://it.wikipedia.org/wiki?curid=3292080", "title": "Markus Wasser", "text": "Biografia.\nAi XVIII Giochi olimpici invernali (edizione disputatasi nel 1998 a Nagano, Giappone) vinse la medaglia d'argento nel Bob a 4 con i connazionali Marcel Rohner, Markus N\u00fcssli e Beat Seitz partecipando per la nazionale svizzera, superati da quella tedesca a cui and\u00f2 la medaglia d'oro. \nIl tempo totalizzato fu di 2:40,01, con un distacco breve dalla prima classificata: 2:39,41.\nInoltre ai campionati mondiali vinse una medaglia d'argento nell'edizione 1996, nel bob a quattro con Marcel Rohner, Thomas Schreiber e Roland Tanner."}
{"id": "3292089", "revid": "729019", "url": "https://it.wikipedia.org/wiki?curid=3292089", "title": "Porte e torri di Guardiagrele", "text": "La cinta muraria di Guardiagrele comprendeva tutto l'abitato antico che si erge sopra il colle e il Piano del Rosario. Da alcuni testi riportati dallo storico locale Francesco Paolo Ranieri, si pensa che un primitivo fortilizio del villaggio di \"Grele\", popolato dai Frentani, dovesse gi\u00e0 esistere nell'epoca italica, e durante il governo romano. Le mura furono riedificate nell'VIII secolo durante il governo franco longobardo, e nuovamente nell'XI secolo, quando Guardiagrele entr\u00f2 nel dominio della Contea di Manoppello, precisamente infeudata ai Conti di Palearia.Il torrione longobardo di Largo Garibaldi, detto anche \"torre Orsini\", sarebbe l'elemento pi\u00f9 antico della cinta muraria guardiese, era la torre di difesa dove abitava il feudatario di Guardiagrele per mezzo dei signori di Palearia.\nStoria delle mura.\nSuccessivamente le mura vennero allargate nel XIII-XIV secolo, quando Guardiagrele e la contea di Manoppello passarono agli Orsini del Balzo, in particolare al feudatario Napoleone I, che insieme a Napoleone II e III governarono la citt\u00e0 nel Trecento-Quattrocento. A causa dei vari terremoti, come quello del 1456 e soprattutto quello della Majella del 1706, non \u00e8 possibile farsi un'idea precisa dello stile delle mura, poich\u00e9 vennero riadattate ad abitazioni, le torri, citate dal Ranieri, si ridussero di numero, o vennero troncate, e ugualmente nuovi problemi provennero dalle distruzioni naziste nel 1943-44. Si sa che nel 1849 inizi\u00f2 un lento smantellamento delle mura, ancora pienamente in funzione all'epoca dell'attacco dei francesi napoleonici il 26 febbraio 1799. Nella met\u00e0 dell'800 l'antica porta della Fiera, ossia di San Giovanni, cos\u00ec chiamata per la presenza di una cappella fuori dalle mura, presso il convento dei Cappuccini, fu demolita e rifatta in stile monumentale.Era il primo passo verso un cambiamento di prospettiva della societ\u00e0 verso le mura, viste come ostacolo e retaggio del passato feudale medievale, di ostacolo alla modernit\u00e0 dilagante, alla necessit\u00e0 di espandere la citt\u00e0 fuori dai confini secolariE cos\u00ec soprattutto dopo l'Unit\u00e0 d'Italia, il piano del Rosario o del castello longobardo, poi degli Orsini, venne rinnovato, con la demolizione di parte delle mura, di cui tuttavia resta ancora oggi il tratto di Porta del Vento o di Grele, attaccata alla chiesetta del Rosario su piazza Garibaldi; ma sopra le vecchie mura vennero edificate delle abitazioni, ancora oggi visibili, bench\u00e9 in degrado, poste sulla sinistra, venendo dalla Salita del Torrione. \nIl piano del Rosario tuttavia era ancora lontano dall'assumere la conformazione attuale; il colle sopra cui sorgeva il torrione, mozzato in cima dal terremoto del 1706 e dal successivo abbandono dello stesso, era dominato da un'altra torre, la torre dell'Acquedotto, o di Napoleone Orsini, che sino al 1944 era ancora in piedi, fatta saltare in aria poi dai nazisti. Dalle fotografie si evince che era una delle torri merlate meglio conservate di Guardiagrele, con al tipica decorazione a beccatelli e caditoie regolari presenti anche in altre torri dei fortilizi degli Orsini, e dei Piccolomini, ad esempio nella Marsica. La torre oggi ricostruita dopo la guerra \u00e8 solo una modesta imitazione della precedente, e non mostra la tipica decorazione quattrocentesca a merli e baccatelli.La pineta attuale di Largo Garibaldi fu aggiunta solo con il rimboschimento del secondo dopoguerra, e con il restauro del torrione principale, che minacciava crollo, malgrado nei primi del Novecento vi fosse stata affissa la targa commemorativa al patriota Giuseppe Garibaldi.\nLe mura di Guardiagrele cingevano, come detto, tutto il perimetro urbano, la porzione pi\u00f9 antica \u00e8 quella attorno al piano del Rosario, lungo via Occidentale, via Orientale, via Porta di Luzio. Nel XIV secolo fu aggiunta la seconda parte verso nord, lungo il secondo tratto di via Occidentale, via Modesto della Porta (ex prolungamento a nord di via Cavalieri), piano Santa Chiara o della Fiera, e appunto l'area di Torre Adriana-Porta San Giovanni. Le principali porte sopravvissero alle calamit\u00e0 telluriche, ma non sopravvissero ai drastici cambiamenti del secondo dopoguerra, ad esempio Porta San Giacomo sul lato ovest, di cui resta oggi solo il nome della via, era una delle meglio conservate di Guardiagrele, mostrante ancora il fornice a sesto acuto, ed era inquadrata tra due robusto torrioni di larghezza irregolare; questi gi\u00e0 nel 1953 insieme alla porta erano stati abbattiti per consentire un rapido allaccio della citt\u00e0 interna alla strada di via Occidentale, o ex strada statale 363 Marrucina. Anche Porta di Luzio che affacciava sul lato orientale, accanto alla palazzina neogotica realizzata negli anni '30, and\u00f2 distrutta, per facilitare l'accesso dal ripido Colle Luna\nTra le porte e le torri di Guardiagrele viene annoverata anche Porta San Pietro, su via Modesto della Porta, ricavata dall'ex monastero di San Pietro dei Padri Celestini (XIII secolo), si presume andato distrutto col sisma del 1706, e non ricostruito; piuttosto vi fu eretta sopra la chiesa della Madonna del Carmine, che oggi prospetta sullo slargo opposto, con la sua eclettica facciata liberty e moresca. Anche un'altra torre esisteva in Guardiagrele, presso l'attuale Largo Brigata Maiella: la \"casa Rossa\", una torre medievale, restaurata nell'Ottocento in stile neogotico, con le tipiche merlature e finestre ad arco a sesto acuto, andata distrutta per\u00f2 durante la guerra.Il tratto murario meglio conservato oggi si trova su via Occidentale, tra Torre Stella e Torre Adriana, comprendete Porta San Giovanni.\nPorte.\nPorta San Giovanni.\nNota originariamente come Porta della Fiera, fu ricostruita nel 1841 nelle forme attuali; prospetta su via Occidentale, ex strada statale 363, accanto alla Torre Adriana. La struttura, articolata intorno ad un arco a tutto sesto, presenta un paramento regolare in pietra solo sulla facciata esterna. Sulla sommit\u00e0 \u00e8 collocato un fastigio con uno stemma e un'iscrizione che ricorda la data di inaugurazione della strada.\nPorta San Pietro.\nLa struttura si trova su via Modesto della Porta, fiancheggiata da una torre e un portale, consiste nei resti del convento di San Pietro Celestino, edificato nel XIII secolo. La porta ogivale, lapidea e con sesto ribassato in mattoni, conduce ad un cortile dove \u00e8 locata un'altra porta che conduce ad un ambiente esterno in cui sono visibili tratti di mura superstiti e dove si denotano i conci di altri due archi, oggi scomparsi.\nPorta del Vento o di Grele.\nSi trova sul lato destro di Largo Garibaldi, sotto la chiesa della Madonna del Rosario. Assunse l'attuale aspetto dopo i rifacimenti posteriori all'anno 1000, perdendo l'antico aspetto di et\u00e0 longobarda. \u00c8 costituita da un arco a tutto sesto in conci di pietra squadrati che delimitano una volta a botte in laterizio, che imposta su una muratura in pietrame. Nel corso dei secoli vari edifici si sono addossati alla porta, nascondendola quasi interamente.\nPorta San Giacomo (perduta).\nDistrutta per consentire il transito veicolare, si trovava dove ora resta solo il toponimo, via Porta San Giacomo. La porta \u00e8 rimasta intatta anche dopo i danni del terremoto del 1706, in fotografie storiche, viene mostrata come un piccolo ingresso con arco ogivale, incluso tra due grandi torrioni a pianta quadrangolare, provvisti di feritoie, usate successivamente come finestre di abitazioni private. Tutto questo complesso fortificato \u00e8 stato abbattuto in parte dai tedeschi in ritirata nel 1944, che fecero esplodere l'arco medievale, e definitivamente all'inizio degli anni '60 furono distrutte le case-torti laterali per allargare la strada.Un'altra porta era scomparsa gi\u00e0 gli inizi del secolo, corrispondente di questa: Porta di Luzio, lungo via Orientale, per permettere la costruzione della Scuola elementare \"Modesto Della Porta\".\nTorri.\nTorrione Orsini.\nEmblema della citt\u00e0, si trova in una fitta pineta adiacente a Largo Garibaldi, detto il Piano. Il nome della struttura si deve alla famiglia che domin\u00f2 Guardiagrele, insieme alla Contea di Manoppello, dal 1340. Secondo le tradizioni e la toponomastica locali il torrione, chiamato anche \"Longobardo\", era sede del presidio fortificato sorto nel VII secolo, ma non vi sono elementi nella struttura che riconducono a quel periodo. Il suo aspetto tozzo ed imponente \u00e8 frutto di numerosi interventi di modifica che nei secoli successivi alla costruzione interessarono quasi tutte le fortificazioni longobarde. L'odierno aspetto, massiccio e a pianta quadrata, si deve proprio alla famiglia Orsini, padroni della citt\u00e0 dal XIV secolo. Caratteristica di questo edificio \u00e8 la sommit\u00e0 diroccata.\nTorre Adriana.\nPosta all'angolo settentrionale delle mura della citt\u00e0, all'inizio di via Occidentale, accanto a Porta San Giovanni, vicino alle botteghe artigiane, presenta una forma cilindrica e una muratura in pietrame regolare di piccolo taglio. La torre \u00e8 coeva di Torre Stella, lungo la cinta, tratto completati nel XIV secolo, pi\u00f9 tardi rispetto alla cinta sud del Largo Garibaldi, dove stava il castello. Questa torre doveva essere decorata da merlatura, ma a causa del sisma della Majella del 1706 fu modificata nell'aspetto attuale, soprattutto quando la funzione difensiva decadde, e divenne un'abitazione privata. Ancora oggi \u00e8 un'abitazione, con al piano terra una bottega di artigianato in rame.\nTorre Stella.\nGemella della Torre Adriana, lungo via Occidentale, \u00e8 insieme ad essa l'unica torre perimetrale di forma circolare giunta fino ai giorni nostri. Il prospetto \u00e8 alterato dalla costruzione di due balconi. Nella muratura \u00e8 posto lo stemma gentilizio della famiglia Stella.\nTorre San Pietro.\nAdiacente all'omonima porta, in Via Modesto Della Porta, risulta essere la parte bassa del campanile del monastero celestiniano di San Pietro confessore. A base quadrata, la torre presenta una monofora e un'iscrizione sul lato esterno. Alla sua base si trova un portale tardogotico, piuttosto deteriorato. Sulla facciata si trova un'epigrafe che riporta la data 1438, quando il complesso monastico venne rinnovato da un certo \"Frater Angelus Miscei de Guardia Grelis\".\nTorre del Gastaldo.\n\u00c8 situata in via San Francesco, di fronte all'edificio delle Poste e fu, secondo la tradizione, la dimora del gastaldo longobardo, ed \u00e8 dunque la torre pi\u00f9 antica di Guardiagrele, insieme al Torrione. L'edificio, a pianta quadrata, non sembra risalire ad un periodo cos\u00ec lontano da confermare la tradizione e non ha mai fatto parte della cinta muraria. Sembra essere pi\u00f9 che altro una casa-torre fortificata di epoca medievale. Il paramento murario \u00e8 composto da conci di pietra squadrata agli angoli, pietrame misto a laterizio nel resto della struttura. Il terzo e il quarto livello del palazzo sono delimitati da una cornice marcapiano a denti di lupo.\nTorre dell'acquedotto.\nLa torre dell'acquedotto si trova dietro il Torrione, in Largo Garibaldi, \u00e8 una struttura moderna ricostruita dopo che quella pi\u00f9 antica fu fatta saltare in aria dai Tedeschi nel corso della seconda Guerra Mondiale. Il torrione antico \u00e8 visibile in alcune fotografie storiche, e presentava la tipica merlatura con beccatelli quattrocentesca di analoghe strutture appartenute agli Orsini in Abruzzo, quali il castello di Avezzano o di Alba Fucens, o dei Piccolomini (castello di Celano); si presentava a pianta quadrata. La torre \u00e8 adornata da una lapide che riporta una citazione di Gabriele d'Annunzio su Guardiagrele e la Majella, tratta dal romanzo \"Trionfo della morte\"."}
{"id": "3292090", "revid": "726373", "url": "https://it.wikipedia.org/wiki?curid=3292090", "title": "Il piccolo popolo dei grandi magazzini", "text": "Il piccolo popolo dei grandi magazzini \u00e8 un romanzo fantasy umoristico del 1989 dello scrittore inglese Terry Pratchett, pubblicato da Salani.\nTrama.\nUn piccolo gruppo di gnomi (o meglio, \"\"niomi\"), guidato dal giovane Masklin, vive in condizioni precarie in un prato vicino ad un'autostrada. In cerca di un miglior posto dove vivere, salgono su un camion del supermarket F.lli Arnold, portando con s\u00e9 la Cosa, un cubo cui attribuiscono tradizionalmente facolt\u00e0 profetiche. \nGli niomi arrivano all'emporio e trovano sotto i pavimenti altri niomi come loro. Questi mostrano loro l'Emporio con le relative categorie. Questi niomi credono che il creatore di tutto sia \"F.lli Arnold (dal 1905)\"\" da loro venerato come un dio, e che non esista nulla al di fuori dell'Emporio. \nDentro all'emporio, gli niomi venuti dall'Esterno hanno qualche problema ad adattarsi (e viceversa), quando la Cosa si attiva, rivelando agli niomi di essere, in realt\u00e0 un computer, in grado di funzionare in presenza di elettricit\u00e0. La Cosa avvisa gli gnomi del fatto che - secondo le trasmissioni locali - l'emporio verr\u00e0 distrutto entro pochi giorni. Masklin quindi guider\u00e0 tutti gli niomi verso la salvezza, e insieme ruberanno un camion per salvarsi. Sfuggiti alla polizia che li insegue, gli niomi si stabiliscono in una cava abbandonata alla periferia della citt\u00e0, situata vicino all'aeroporto. Quando la Cosa rivela agli niomi che loro vengono da una stella lontana e che devono ritornarci, Masklin si chiede se sarebbe possibile rubare un aereo."}
{"id": "3292091", "revid": "767487", "url": "https://it.wikipedia.org/wiki?curid=3292091", "title": "Madame X (film 1916)", "text": "Madame X \u00e8 un film muto del 1916 diretto da George F. Marion.\nTrama.\nJacqueline Floriot viene lasciata dal marito. La donna allora comincia a viaggiare senza una meta precisa, vivendo nell'America del Sud e in Francia, riducendosi a diventare alcoolizzata e drogata. Dopo molti anni di assenza da Parigi, vi ritorna e si trova a far parte di una gang che progetta di usarla per ricattare il marito, che, abbandonandola, l'ha ridotta in quello stato. Temendo che il suo sordido passato venga svelato a suo figlio Raymond, che lei non vede da quando era bambino, uccide Laroque, il capo della banda. La donna viene arrestata. Cercando di non farsi riconoscere, si presenta al processo solo con il nome di \"Madame X\", mentre suo figlio, avvocato, ne assume la difesa senza sapere che quella \u00e8 sua madre. Ma Jacqueline viene riconosciuta dal marito e anche Raymond scoprir\u00e0 la verit\u00e0. Jacqueline, stroncata dall'emozione, muore tra le braccia del marito.\nProduzione.\nProdotto da Henry W. Savage, per la sua compagnia di produzione, la Henry W. Savage Inc. La storia \u00e8 tratta dal lavoro teatrale \"La Femme X..\" (Parigi, 15 dicembre 1908) di Alexandre Bisson che fu adattato varie volte per lo schermo. Tra le varie versioni, Madame X (1920) diretto da Frank Lloyd, con Pauline Frederick; Madame X (1929), diretto da Lionel Barrymore con Ruth Chatterton e, in anni pi\u00f9 recenti, Madame X (1966) con Lana Turner.\nDistribuzione.\nIl film usc\u00ec in sala il 14 gennaio 1916, distribuito dalla Path\u00e9 Exchange."}
{"id": "3292095", "revid": "126257", "url": "https://it.wikipedia.org/wiki?curid=3292095", "title": "Giardino Cassina de' Pomm", "text": "Il giardino Cassina de' Pomm \u00e8 un parco della citt\u00e0 di Milano. Sorge sulla sponda sinistra della Martesana, di fianco all'antico omonimo ritrovo, su un'area dove era localizzata la fabbrica Bonomi.\nSituato nel quartiere di Greco, tra via Melchiorre Gioia e via Zuretti, conteneva al suo interno un piccolo canale artificiale, oggi interrato per ragioni di sicurezza, che riprendeva il percorso di un'antica roggia, la quale, uscendo dalla Martesana, alimentava tre mulini.\nStoria.\nNel demolire la fabbrica di candele Bonomi se ne \u00e8 salvato, per la continuit\u00e0 degli elementi architettonici, il muro perimetrale prospiciente il naviglio, la passerella che ne consentiva l'attraversamento e un minuscolo bunker-garitta che si trova in una delle due aree gioco. Sulla passerella molto si \u00e8 scritto e detto, ribattezzandola, senza alcun riferimento documentato a Leonardo da Vinci, addirittura \"Ponte di Leonardo\" e identificandola con il ponte che, nei \"Promessi sposi\", avrebbe attraversato Renzo giungendo a Milano. In realt\u00e0 si tratta di una semplice passerella in ferro che collegava lo stabilimento alla sponda opposta della Martesana. La ricca iconografia che accompagna la storia della \"Cassina de' pomm\" ci consente di verificare come non esistesse nessun ponte fino all'inizio del XIX secolo e come, al contrario, la passerella compaia nei primi anni del XX. Il manufatto era poi chiamato in milanese \"el pont di pan fis\", ossia il ponte di quelli che, grazie al salario, avevano garantito il pane tutti i giorni.\nAlberi e attrezzature.\nRobinia, mirabolano, pioppo nero, tiglio selvatico, ailanto, carpino bianco, ciliegio, quercia rossa, noce nero, pioppo cipressino e diverse variet\u00e0 di acero. Il piccolo canale interno, rivestito in pietra e attraversato da minuscoli ponti in legno, \u00e8 fiancheggiato per lunghi tratti da cespugli di rose.\nDue le aree giochi per i bambini, un campo di bocce con due piste sul lato di via Zuretti."}
{"id": "3292097", "revid": "148782", "url": "https://it.wikipedia.org/wiki?curid=3292097", "title": "Concerto per due violini (Bach)", "text": "Il Concerto per 2 violini, archi e basso continuo in re minore (BWV 1043) \u00e8 una delle composizioni pi\u00f9 famose di Johann Sebastian Bach ed \u00e8 considerato uno dei migliori lavori del tardo barocco.\nStoria.\nIl manoscritto autografo \u00e8 stato datato tra il 1730 e il 1731, quando Bach era Thomaskantor a Lipsia. Il periodo di composizione esatto \u00e8 ignoto, e probabilmente si colloca nella produzione musicale di Bach durante il suo incarico a K\u00f6then.\nIl concerto, insieme ai due concerti per violino sopravvissuti ad oggi, sono stati certamente eseguiti nell'attivit\u00e0 concertistica diretta da Bach a Lipsia e collegata al Collegium Musicum.\nIntorno al 1736 Bach trascrisse il concerto per due clavicembali, archi e basso continuo, trasportandolo in do minore (BWV 1062).\nStruttura.\nIl concerto \u00e8 caratterizzato dal sottile ma espressivo dialogo tra i due violini lungo tutta la durata del pezzo. Bach impiega l'imitazione propria del fugato e fa ampio uso di una scrittura contrappuntistica.\nIl concerto comprende in tre movimenti:\nRiferimenti in altre opere.\nNel 1940 George Balanchine cre\u00f2 un balletto sulla musica di questo concerto, chiamato \"Concerto Barocco\"."}
{"id": "3292101", "revid": "1718925", "url": "https://it.wikipedia.org/wiki?curid=3292101", "title": "Caso Vincendon Henry", "text": "Il caso Vincendon Henry \u00e8 una tragica vicenda alpinistica che ha coinvolto due giovani scalatori, Jean Vincendon, parigino di 24 anni, e Fran\u00e7ois Henry, 22 anni, di Bruxelles.\nI due partono il 22 dicembre 1956 per passare il capodanno sullo Sperone della Brenva del Monte Bianco. Durante l'avvicinamento incontrano Walter Bonatti e Silvano Gheser che invece vogliono tentare l'ascensione invernale della Via della Poire. L'ascensione di entrambe le cordate inizia alle 4 del mattino di Natale, orario ideale per l'itinerario di Vincendon e Henry, ma gi\u00e0 troppo tardi per quello che dovrebbero percorrere Bonatti e Gheser. Infatti, dopo qualche ora di sole le condizioni del ghiaccio peggiorano e la cordata di Bonatti \u00e8 costretta a discendere sulla Brenva e a seguire la cordata di Vincendon. I quattro alpinisti vengono per\u00f2 colti da una violenta tempesta e sono costretti ad un drammatico bivacco di 18 ore a quota 4.100\u00a0m. Bonatti e Gheser riescono poi a raggiungere il rifugio Gonella dove vengono salvati il 30 dicembre dalle guide alpine Gigi Panei, Sergio Viotto, Cesare Gex e Albino Pennard. Gheser, colpito da gravi congelamenti, avr\u00e0 alcune dita di entrambi i piedi e di una mano amputate. Vincendon ed Henry che hanno invece optato per raggiungere direttamente Chamonix, dopo cinque giorni di freddo, muoiono a 4000\u00a0m. di altezza nell'attesa che le squadre di soccorso, bloccate dal maltempo, li prelevino.\nI tentativi di soccorso da parte francese e italiana non mancarono, ma furono vani: raggiunti inizialmente da un elicottero con due piloti e due alpinisti (ma l'elicottero si schianta nelle loro vicinanze lasciando per\u00f2 i componenti incolumi) e da due successive cordate di squadre di soccorso, verranno riparati temporaneamente nella carlinga mentre una squadra ridiscende e l'altra si occupa di portare al sicuro alla Capanna Vallot l'equipaggio dell'elicottero, assai provato. Trascorrono altri due giorni di cattivo tempo senza che Vincendon e Henry possano ricevere altri soccorsi. L'elicottero che prelever\u00e0 i soccorritori dalla Capanna Vallot non scorger\u00e0 segni di vita provenire dalla carlinga dell'aeromobile incidentato, segno che Vincendon e Henry sono nel frattempo morti per il freddo.\nI loro corpi saranno poi recuperati solo a marzo del 1957.\nLa tragedia segner\u00e0 l'istituzione del PGHM, il gruppo militare di soccorso alpino francese (\"Peloton Gendarmerie de Haute Montagne\")."}
{"id": "3292102", "revid": "599013", "url": "https://it.wikipedia.org/wiki?curid=3292102", "title": "Bill Coulthard", "text": "Carriera.\nVenne convocato per il torneo olimpico di Helsinki del 1952, durante il quale disput\u00f2 sei partite segnando una media di 9,5 punti con un massimo di 23 contro l'Argentina."}
{"id": "3292105", "revid": "599013", "url": "https://it.wikipedia.org/wiki?curid=3292105", "title": "Matt Phillips", "text": ""}
{"id": "3292106", "revid": "767487", "url": "https://it.wikipedia.org/wiki?curid=3292106", "title": "Gian Francesco Angelini", "text": "Biografia.\nCalc\u00f2 le scene di importanti teatri in Italia \"(La Fenice di Venezia, San Carlo di Napoli, Carlo Felice di Genova)\" e in Europa \"(Teatro Italiano e Teatro dell'Opera di Parigi)\".\nEbbe il ruolo di Padre Guardiano, alla prima dell'opera La forza del destino di Giuseppe Verdi, rappresentata al Teatro Imperiale di San Pietroburgo il 10 novembre 1862.\nSi esib\u00ec insieme a molti fra i pi\u00f9 grandi interpreti della sua era, come Teresa Stolz, Enrico Tamberlik, Carlo Baucard\u00e9, Antonio Cotogni, Ignazio Marini, sotto la direzione di illustri bacchette come Giuseppe Gabetti e tanti altri."}
{"id": "3292109", "revid": "599013", "url": "https://it.wikipedia.org/wiki?curid=3292109", "title": "Carl Ridd", "text": "Carriera.\nVenne convocato per il torneo olimpico di Helsinki del 1952, durante il quale disput\u00f2 sei partite segnando una media di 4,3 punti con un massimo di 15 contro le Filippine.\n\u00c8 stato introdotto nella \"Canadian Basketball Hall of Fame\" nel 1980 e nella \"Manitoba Sports Hall of Fame\" nel 1983."}
{"id": "3292117", "revid": "767487", "url": "https://it.wikipedia.org/wiki?curid=3292117", "title": "Il mio nuovo strano fidanzato", "text": "Il mio nuovo strano fidanzato (\"Seres queridos\") \u00e8 un film del 2004 diretto da Dominic Harari e Teresa Pelegri.\nTrama.\nLeni Dali, giornalista televisiva, e Rafi, professore universitario, sono una coppia male assortita ma affiatata. Il vero problema fra i due \u00e8 rappresentato dal fatto che lei \u00e8 ebrea e lui palestinese. Infatti la famiglia di Leni \u00e8 molto particolare da quel punto di vista: il nonno cieco Dudu va in giro per casa vantandosi di aver ucciso degli arabi; David, fratello adolescente di Leni, \u00e8 un ebreo ortodosso ed estremista; Tania, promiscua sorella di Leni lavora come stripteaser e ha una figlia di sei anni Paula che gioca con un cuscino a far finta di essere incinta; infine il padre di Leni, Ernesto, tradisce la moglie Gloria, che nel frattempo \u00e8 diventata ipersensibile. Leni porter\u00e0 Rafi ad una cena a casa sua, ma i due dovranno fare fronte a diverse situazioni tragicomiche con la famiglia Dali..."}
{"id": "3292118", "revid": "1543377", "url": "https://it.wikipedia.org/wiki?curid=3292118", "title": "Avro", "text": "La A.V. Roe and Company, meglio conosciuta come Avro, era un'azienda aeronautica e del settore difesa britannica con sede a Woodford, nella contea metropolitana di Greater Manchester.\nFondata nel 1910 su iniziativa di Alliott Verdon Roe, produsse numerosi modelli, alcuni dei quali punti di riferimento nella storia dell'aviazione del Regno Unito come l'aereo da addestramento Avro 504 (utilizzato da numerose forze aeree durante e dopo il termine della prima guerra mondiale), l'Avro Lancaster (uno dei pi\u00f9 rappresentativi bombardieri strategici della seconda guerra mondiale) e l'Avro Vulcan (bombardiere strategico a getto dalla caratteristica ala a delta) utilizzato a partire dal periodo della guerra fredda, come vettore di armi nucleari, fino al suo impiego in combattimento durante la guerra delle Falkland.\nStoria.\nLe origini.\nLa A.V. Roe and Company, uno dei primi costruttori di aeromobili al mondo, venne fondata a Brownsfield Mill, Great Ancoats Street, Manchester, dall'imprenditore britannico Alliott Verdon Roe e da suo fratello Humphrey Verdon Roe il 1\u00ba gennaio 1910. Il contributo di Humphrey era soprattutto nel settore finanziario ed organizzativo: provvide al capitale dell'azienda con i guadagni della famiglia e funse da amministratore delegato fino a quando venne richiamato nel Royal Flying Corps nel 1917. Alliot era invece gi\u00e0 conosciuto come uno tra gli aviatori pionieri del volo a Brooklands vicino a Weybridge, nel Surrey, ed a Farnborough, nell'Hampshire. Uno dei primi modelli da loro realizzati fu l'A.V. Roe \"Bulls Eye\", un velivolo caratterizzato dalla doppia velatura triplana e da una apertura alare di 20 ft. L'azienda realizz\u00f2 inoltre, nel 1912, il primo aereo monoplano dalla struttura interamente chiusa, ma fu un pi\u00f9 convenzionale biplano in legno e tela, l'Avro 504, che costitu\u00ec il modello principalmente prodotto sia durante che dopo il termine della prima guerra mondiale. Quando l'ultimo dei 504, dopo venti anni, usc\u00ec dalla catena di montaggio, la cifra totale si attest\u00f2 su 8 340 esemplari, prodotti nei vari stabilimenti di Hamble, Failsworth, Miles Platting e Newton Heath, una cifra notevole considerando la quantit\u00e0 di modelli prodotti dalla concorrenza nello stesso periodo.\nIl periodo interbellico.\nDopo la notevole quantit\u00e0 di ordinazioni ricevuta per far fronte alle esigenze belliche durante il conflitto, lo stallo dell'industria aeronautica del periodo successivo caus\u00f2 all'azienda gravi problemi finanziari tanto che nell'agosto 1920 il 68,5% delle azioni della societ\u00e0 vennero acquistate dalla vicina casa automobilistica Crossley Motors, che aveva urgente necessit\u00e0 di nuovi spazi per la costruzione di carrozzerie. Nel 1924, l'azienda fu costretta a lasciare le strutture situate nell'aerodromo di Alexandra Park nel sud di Manchester, dove avvenivano i voli di prova sin dal 1918, sostituita da una zona abitativa. Venne identificata una nuova zona rurale a sud della citt\u00e0 in espansione dove venne fondata New Hall Farm, Woodford nel Cheshire, che ancora oggi continua ad essere utilizzata dalla BAE Systems. Nel 1928 la Crossley Motors cedette la AVRO alla Armstrong Siddeley Holdings Ltd. e lo stesso anno A.V. Roe rassegn\u00f2 le dimissioni dall'azienda che aveva fondato per creare la Saunders-Roe, azienda che dopo la seconda guerra mondiale svilupp\u00f2 diversi innovativi progetti per velivoli militari a getto e, infine, una gamma di potenti hovercraft. Nel 1935, la Avro divenne una controllata della Hawker Siddeley.\nLa seconda guerra mondiale.\nLe competenze acquisite negli anni nella realizzazione di aerei da addestramento vennero massimizzate, negli anni trenta, nella progettazione del nuovo robusto addestratore Avro Tutor che venne adottato dai reparti di formazione dei piloti della Royal Air Force (RAF). Di seguito l'azienda si rivolse al mercato dell'aviazione civile realizzando il bimotore di linea Avro Anson ma i fermenti nella situazione politica europea, poi sfociati nello scoppio della seconda guerra mondiale, consigliarono di riportare l'attenzione su progetti ad uso militare. Gli Avro Manchester, Lancaster, e Lincoln furono i modelli del periodo maggiormente correlati all'azienda. Furono oltre 7 000 gli esemplari di Lancaster prodotti durante il conflitto ed utilizzati dal Bomber Command della RAF durante i numerosissimi raid di bombardamento notturno in territorio tedesco e nella battaglia della Ruhr, dove si ricordano per il danneggiamento delle dighe ad opera di un particolare ordigno, la bouncing bomb. Quasi la met\u00e0 della produzione totale venne effettuata negli stabilimenti Avro di Woodford e Chadderton (Manchester), con altri 700 costruiti nella fabbrica \"ombra\" situata accanto al Leeds Bradford International Airport, allora noto come Yeadon Aerodrome, a nord-ovest di Leeds. Questo impianto arriv\u00f2 ad impiegare 17 500 lavoratori in un momento in cui la popolazione di Yeadon era solo di 10 000 abitanti. La vecchia pista di collegamento dalla fabbrica alla pista ancor'oggi utilizzata \u00e8 ancora visibile.\nIl secondo dopoguerra.\nIl quadrimotore di linea Lancastrian ed il pattugliatore marittimo Shackleton furono successivi sviluppi postbellici del Lancaster. Il Tudor fu un velivolo da trasporto passeggeri che era dotato dell'innovativa cabina pressurizzata ma che risent\u00ec della forte concorrenza dei progetti proposti da Bristol, Canadair, Douglas, Handley Page e Lockheed. Realizzato con la stessa ala e stesso impianto motore del Lincoln e portato in volo per la prima volta nel giugno 1945 venne prodotto in una serie limitata a 34 esemplari prima della cancellazione dell'ordine da parte della compagnia aerea statale British Overseas Airways Corporation (BOAC). Il precedente Avro York, caratterizzato da una fusoliera a sezione quadrata, ebbe un miglior successo commerciale venendo utilizzato sia in ambito militare, dalla RAF, che in quello civile, come vettore passeggeri e cargo. Entrambi i modelli svolsero un importante ruolo nell'operazione umanitaria nota come ponte aereo per Berlino.\nI bombardieri a getto Vulcan, originariamente progettato come velivolo da attacco nucleare, sono stati utilizzati per mantenere il deterrente nucleare britannico, armati con il missile aria-superficie a lungo raggio Blue Steel. Il Vulcan rimase in servizio come bombardiere convenzionale per essere utilizzato in operazioni belliche nel corso della guerra delle Falkland. Recentemente il Vulcan XH558 \u00e8 stato riportato in condizioni di volo ed \u00e8 utilizzato come warbird in numerose manifestazioni aeree e rievocazioni storiche.\nIl bimotore turboelica di linea Avro 748, equipaggiato con una coppia di motori Rolls-Royce Dart e sviluppato negli anni cinquanta, fu un buon successo commerciale venduto ampiamente in tutto il mondo.\nNel luglio del 1963 la Avro venne incorporata nella Hawker Siddeley Aviation, ma il nome viene ancora utilizzato per indicare alcuni aerei."}
{"id": "3292119", "revid": "287204", "url": "https://it.wikipedia.org/wiki?curid=3292119", "title": "Vince Rockland", "text": " Apertamente bisessuale, ha recitato, anche se non esclusivamente, in pellicole cinematografiche gay. Nel 1998 ha vinto il GayVN Awards come miglior attore nel film \"Three Brothers\".\nL'attore \u00e8 stato noto anche per aver lavorato al fianco dei suoi due fratelli, il maggiore Shane Rockland e il minore Hal Rockland, diventando noti nel settore pornografico come i Rockland Brothers.\nBiografia.\nVince Rockland \u00e8 nato nello stato federale dell'Assia in Germania. Rockland \u00e8 il pi\u00f9 grande di tre figli. Trasferitosi negli Stati Uniti d'America \u00e8 entrato nel mondo della pornografia negli anni novanta del XX secolo. Dal 1993 ha recitato in film di diversi generi pornografici, prediligendo la cinematografia gay. I suoi fratelli minori Shane e Hall hanno seguito i suoi passi nel mondo dell'industria pornografica.\nNel 1993 \u00e8 stato scelto dal regista John Travis per il film \"Night Heat\" prodotto per gli Studio 2000. L'anno seguente sotto la direzione di John Rutherford ha recitato per in \"Foul Play\" per la casa di produzione cinematografica di San Francisco Falcon Entertainment.\nRockland ha preso parte anche a tre film di genere transessuale: \"All about She-Males\" del 1997 della Prime Video Productions; \"She-Male Latex\" prodotto dalla Plush Entertainment e \"Tranny a Go-Go\", diretto, nel 1999, da Chi Chi LaRue per la Vivid Man.\nLa consacrazione dell'attore \u00e8 avvenuta nel 1998 nel film \"Three Brothers\", diretto da Gino Colbert e Sam Slam, pubblicato nel 1998 dalla New Age Pictures. Nel cast erano presenti entrambi i fratelli e Anthony Gallo, Derek Cameron, Gino Colbert, Paul Carrigan e Paul Morgan. Per questo film gli \u00e8 stato attribuito il GayVN Awards come miglior attore."}
{"id": "3292125", "revid": "729019", "url": "https://it.wikipedia.org/wiki?curid=3292125", "title": "Nefropatia da mieloma multiplo", "text": "Si definisce nefropatia da mieloma multiplo (nota anche come rene da mieloma o con la locuzione inglese myeloma kidney) l'insieme dei quadri clinici e patologici provocati dall'interessamento renale in corso di mieloma multiplo.\nEziopatogenesi.\nLa proliferazione abnorme di plasmacellule nel midollo osseo dei pazienti affetti da mieloma multiplo determina un aumento della presenza in circolo di paraproteine (gammaglobuline anomale) e/o di catene leggere delle immunoglobuline determinando cos\u00ec la caratteristica cast nephropathy (rene da mieloma). Queste ultime, in particolare, sono ritenute responsabili del danno renale. In condizioni di normalit\u00e0, infatti, le catene leggere, molecole con peso molecolare relativamente basso e punto isoelettrico favorevole, attraversano facilmente il filtro glomerulare per essere poi riassorbite nel tubulo prossimale renale e degradate all'interno delle cellule tubulari. Esiste anche una rara forma da eccesso di catene pesanti delle immunoglobuline.\nNel mieloma, come in altre malattie linfoproliferative, le catene leggere in eccesso saturano il meccanismo di riassorbimento e compaiono nelle urine sotto forma di proteina di Bence Jones. Esse danneggiano i tubuli renali con un meccanismo di tossicit\u00e0 diretta sulle cellule, che vanno incontro ad alterazioni di tipo degenerativo. Inoltre la presenza di elevate concentrazioni di catene leggere nelle urine favorisce la formazione di cilindri che ostruiscono il tubulo, provocando talvolta la rottura della membrana basale dello stesso ed una conseguente reazione macrofagica. Un altro possibile meccanismo di danno renale \u00e8 la deposizione in alcune strutture renali (mesangio, membrana basale glomerulare, parete dei vasi) di materiale amiloide costituito dalle stesse catene leggere. Quest'ultimo quadro prende il nome di amiloidosi AL e si manifesta spesso con sindrome nefrosica. Un ulteriore patologia renale associata al mieloma multiplo, anche se pi\u00f9 rara delle due citate in precedenza, \u00e8 la malattia da deposizione di immunoglobuline monoclonali (in inglese MIDD, \"monoclonal immunoglobulin deposition disease\").\nIn essa, le catene leggere stesse (solitamente k) vengono depositate nel mesangio e nella membrana basale glomerulare, causando una glomerulosclerosi nodulare (da differenziare dalla nefropatia diabetica) e una conseguente proteinuria. In quest'ultima condizione patologica, non vi \u00e8 alcuna presenza di materiale amiloide, delimitando cos\u00ec il quadro istopatologico dell'amiloidosi AL. Infine, la sindrome di Fanconi acquisita pu\u00f2 essere associata alla deposizione a livello tubulare di catene leggere k. I lisosomi delle cellule tubulari prossimali, se sovraccaricate, non riescono pi\u00f9 a degradare le catene leggere, causando cos\u00ec una disfunzione tubulare prossimale con conseguente perdita di capacit\u00e0 di riassorbimento. Nell'esaminazione clinica si trovano amminoaciduria, glicosuria, ipofosfatemia e un'acidosi renale tubulare.\nDiagnosi.\nIn presenza di una diagnosi accertata di mieloma, l'interessamento renale pu\u00f2 essere sospettato in base al quadro clinico, ma solo la biopsia renale \u00e8 in grado di dare la certezza diagnostica. Essa, all'esame microscopico, potr\u00e0 mostrare infiltrato di plasmacellule neoplastiche nell'intestizio renale o segni dovuti alla precipitazione delle catene leggere, quali la dilatazione dei tubuli associata ad atrofia delle cellule che li compongono e la presenza al loro interno di cilindri densi, con aspetto lamellare, intensamente eosinofili e PAS-positivi. L'esame dell'immunofluorescenza \u00e8 particolarmente significativo, potendo dimostrare la presenza nei cilindri di immunoglobuline o di catene leggere monoclonali.\nStadiazione.\nNel 1975 Durie e Salomon introdussero i criteri di stadiazione del mieloma multiplo. Questa classificazione presenta 3 tipi di presentazione clinica con prognosi progressivamente peggiore passando dallo stadio I allo stadio III:\nTerapia.\nFondamentale \u00e8 il trattamento della malattia di base mediante chemioterapia. In caso di insufficienza renale acuta, a seconda della gravit\u00e0 del quadro e delle condizioni cliniche del paziente, pu\u00f2 essere indicata la sola terapia di supporto (idratazione e soluzioni di bicarbonato di sodio endovena per correggere l'acidosi metabolica) oppure il trattamento dialitico. A volte si utilizza la plasmaferesi per ridurre la concentrazione sierica delle paraproteine."}
{"id": "3292126", "revid": "1543377", "url": "https://it.wikipedia.org/wiki?curid=3292126", "title": "Beat Seitz", "text": "Biografia.\nAi XVIII Giochi olimpici invernali (edizione disputatasi nel 1998 a Nagano, Giappone) vinse la medaglia d'argento nel Bob a 4 con i connazionali Marcel Rohner, Markus Wasser e Markus N\u00fcssli partecipando per la nazionale svizzera, superati da quella tedesca a cui and\u00f2 la medaglia d'oro. \nIl tempo totalizzato fu di 2:40,01, con un distacco breve dalla prima classificata: 2:39,41."}
{"id": "3292127", "revid": "731511", "url": "https://it.wikipedia.org/wiki?curid=3292127", "title": "Bobby Simpson", "text": "Carriera.\nPallacanestro.\nVenne convocato per il torneo olimpico di Helsinki del 1952, durante il quale disput\u00f2 quattro partite segnando una media di 5,5 punti con un massimo di 14 contro l'Argentina."}
{"id": "3292130", "revid": "4175", "url": "https://it.wikipedia.org/wiki?curid=3292130", "title": "Sei Nazioni 2011", "text": "Il Sei Nazioni 2011 (ingl. \"2011 Six Nations Championship\", fr. \"Tournoi des six nations 2011\") fu la 12\u00aa edizione del torneo rugbistico europeo tra le Nazionali di , , , , e , nonch\u00e9 la 117\u00aa in assoluto considerando anche le edizioni dell'Home Championship e del Cinque Nazioni.\nSvoltosi dal 4 febbraio al 19 marzo 2011, vide la vittoria dell' che tuttavia manc\u00f2 Grande Slam e Triple Crown all'ultima giornata, a causa della sconfitta a Dublino contro l'.\nDa segnalare anche la conquista da parte dell', per la prima volta, del Trofeo Garibaldi grazie alla vittoria a Roma sulla per 22-21; quello fu anche l'ultimo incontro al Flaminio dell', che dalla stagione successiva pass\u00f2 al pi\u00f9 capiente stadio Olimpico.\nL'Aviva Stadium \u00e8 da tale edizione di torneo il nuovo impianto dell'."}
{"id": "3292141", "revid": "647919", "url": "https://it.wikipedia.org/wiki?curid=3292141", "title": "Kean, genio e sregolatezza", "text": ""}
{"id": "3292143", "revid": "767487", "url": "https://it.wikipedia.org/wiki?curid=3292143", "title": "Josef Ezr", "text": "Era il marito di Hana Kop\u00e1\u010dkov\u00e1.\nCarriera.\nVenne convocato per il torneo olimpico di Londra del 1948, durante il quale disput\u00f2 sette partite.\nQuattro anni dopo fece ancora parte della nazionale al torneo olimpico di Helsinki, disputando solo un incontro e segnando 3 punti."}
{"id": "3292144", "revid": "767487", "url": "https://it.wikipedia.org/wiki?curid=3292144", "title": "Virus parainfluenzali umani", "text": "Sono detti virus parainfluenzali umani un gruppo di quattro virus ad RNA a singolo filamento negativo, appartenenti ai generi \"Respirovirus\" e \"Rubulavirus\" della famiglia Paramyxoviridae, distinti fra di loro sia dal punto di vista genomico, che dai punti di vista sierologico e antigenico. Sono responsabili di malattie delle basse vie respiratorie simili all'influenza, ma presentano differenze sia per l'epidemiologia che per il quadro clinico provocato.\nStoria.\nNegli anni cinquanta i virus ad RNA dell'influenza, a forma di spirale filamentosa, erano detti \"Myxovirus\" a causa della loro affinit\u00e0 per le mucine (in greco \"\u039c\u03cd\u03be\u03b1\" = muco). Alla fine degli anni cinquanta altri tre virus ad RNA con affinit\u00e0 per le mucine vennero isolati da bambini con malattie delle basse vie respiratorie, e un quarto ceppo virale fu scoperto nel 1959. Tuttavia dopo queste aggiunte il gruppo dei \"\"Myxovirux\" risultava essere poco omogeneo per differenze nelle dimensioni e nella crescita in uovo embrionato. Il gruppo dei \"Myxovirux\"\" fu diviso pertanto nelle famiglie Orthomyxoviridae (filamenti lunghi circa 9 nm, crescita nell'uovo embrionato) e Paramyxoviridae (filamenti lunghi circa 18\u00a0nm e scarsa o nulla crescita in uovo embrionato). I virus influenzali vennero inclusi nella famiglia Orthomyxoviridae; i virus differenti da quelli influenzali, detti \"parainfluenzali\" per distinguerli da questi ultimi, vennero distribuiti in due diversi generi della famiglia Paramyxoviridae: \"Respirovirus\" e \"Rubulavirus\".\nCaratteristiche dei virus parainfluenzali.\nI virus parainfluenzali appartengono ai generi \"Respirovirus\" e \"Rubulavirus\", a loro volta appartenenti entrambi alla stessa famiglia (Paramyxoviridae) e alla stessa sottofamiglia (Paramyxovirinae).\nMorfologia.\nAl microscopio elettronico \"Respirovirus\" e \"Rubulavirus\" sono pressoch\u00e9 indistinguibili. I virioni di entrambi appaiono di forma pleiomorfa (sferica o filamentosa), costituiti da un pericapside lipidico, sensibile all'etere, e da un nucleocapside a simmetria elicoidale. I virioni misurano circa 150-250 nm di diametro e 1000-10000\u00a0nm di lunghezza. Sulla superficie esterna del rivestimento lipidico sono visibili delle proiezioni (lunghe circa 8\u00a0nm e distanziate l'una dall'altra 7-10\u00a0nm nel caso dei \"Respirovirus\"; lunghe circa 9-15\u00a0nm e distanziate l'una dall'altra 7-10\u00a0nm nel caso dei \"Rubulavirus\": sono identificate con due glicoproteine virali: Emoagglutinina-neuraminidasi (HN) e proteine di fusione (F). Il nucleocapside ha lunghezza di 600-800\u00a0nm, larghezza di 18\u00a0nm mentre il passo della spirale \u00e8 di 5,5\u00a0nm per entrambi.\nGenoma.\nI Paramyxovirinae sono caratterizzati dalla condivisione di un genoma costituito da sei geni:\ndove:\nSe il genoma dei \"Respirovirus\" \u00e8 costituito anch'esso da sei geni, il genoma dei \"Rubulavirus\" possiede un ulteriore settimo gene che codifica per la piccola proteina idrofobica SH: \nPropriet\u00e0 chimico-fisiche.\nTutti i virus parainfluenzali umani sono virus ad RNA a singolo filamento negativo in cui l'RNA virale costituisce solo lo 0,5% in peso della particella infettiva. I lipidi del pericapside costituiscono il 20-25% in peso del virione e sono di composizione identica a quelli della membrana cellulare della cellula ospite, dalla quale sono infatti originati. I virus del genere \"Respirovirus\" contengono circa 15200 nucleotidi; i virus del genere \"Ruburavirus\" possono avere un genoma lievemente pi\u00f9 grande (circa 15900 nucleotidi) e occasionalmente contenere anche RNA a singolo filamento positivo. La densit\u00e0 di flottazione in CsCl \u00e8 di 1,31 g/cm\u22123 nei virioni dei \"Respirovirus\"; di 1,18-1,2 g/cm\u22123 in quelli dei \"Rubulavirus\".\nPatogenesi.\nI virus parainfluenzali umani sono la causa pi\u00f9 comune di laringotracheobronchiti acute (\"croup\") nei bambini e sono secondi solo al virus respiratorio sinciziale umano come causa di malattie delle vie aeree inferiori che necessitano di ospedalizzazione nei bambini, soprattutto durante il primo anno di vita. Sono trasmessi da persona a persona nelle secrezioni respiratorie infette per contatto diretto o attraverso le goccioline di Fl\u00fcgge. Le epidemie di virus parainfluenzale umano 3 (HPIV-3) si manifestano ogni anno, specialmente a primavera e in estate, e sono associate spesso con bronchiti e polmoniti. Il virus parainfluenzale umano 1 (HPIV-1) causa epidemie di croup pi\u00f9 vaste di quelle precedenti, che si manifestano in genere ad anni alterni, soprattutto in autunno, e sono seguite di solito da epidemie del virus parainfluenzale umano 2 (HPIV-2). Il virus parainfluenzale umano 4 (HPIV-4) \u00e8 caratterizzato da infezioni di lieve entit\u00e0, diagnosticate pertanto meno frequentemente. Dati epidemiologici riportati dai CDC statunitensi, fondati su studi sierologici, hanno dimostrato che la quasi totalit\u00e0 dei bambini dai cinque anni di et\u00e0 in poi hanno anticorpi contro il virus HPIV-3 e il 75% anche contro i HPIV-1 e HPIV-2. Solo una piccolissima frazione di bambini con infezione da virus parainfluenzali umani vengono pertanto ospedalizzati."}
{"id": "3292145", "revid": "767487", "url": "https://it.wikipedia.org/wiki?curid=3292145", "title": "Cock-Crow", "text": "Cock-Crow \u00e8 un film stereoscopico del 2009 diretto da David Zamagni e Nadia Ranocchi, interpretato da Sara Masotti, Monaldo Moretti, Nicol\u00f2 Comini, Eleonora Amadori, Francesco Fuzz Brasini, Ciro Salemi.\nProdotto dalla ZAPRUDER filmmakersgroup, dal 39. Festival di Santarcangelo, da Leonardo Monti e Cristina Zamagni con il supporto del Regione Emilia-Romagna e di Xing.\nTrama.\nIn una comune giornata familiare le visioni le immagini mentali di un ragazzino che si ammala di ci\u00f2 che vede, riportano ad un mondo anteriore.\nFestival.\nNel 2009 il film fu presentato come \"Evento speciale\" nella sezione \"Orizzonti\" alla 66\u00aa Mostra internazionale d'arte cinematografica di Venezia. In seguito il film \u00e8 stato ospite di Rencontres Internationales Paris/Berlin/Madrid nel 2009 e della 49\u00aa Mostra internazionale del Nuovo Cinema di Pesaro nel 2013."}
{"id": "3292146", "revid": "300067", "url": "https://it.wikipedia.org/wiki?curid=3292146", "title": "Bob Simpson", "text": ""}
{"id": "3292149", "revid": "63716", "url": "https://it.wikipedia.org/wiki?curid=3292149", "title": "Nagamasa Azai", "text": ""}
{"id": "3292151", "revid": "1543377", "url": "https://it.wikipedia.org/wiki?curid=3292151", "title": "Marco Jakobs", "text": "Biografia.\nAi XVIII Giochi olimpici invernali (edizione disputatasi nel 1998 a Nagano, Giappone) vinse la medaglia d'oro nel Bob a 4 con i connazionali Christoph Langen, Markus Zimmermann e Olaf Hampel partecipando per la nazionale tedesca. \nIl tempo totalizzato fu di 2:39,41 distaccando le altre nazionali: 2:40,01 e 2:40,06 i loro tempi.\nInoltre ai campionati mondiali vinse una medaglia d'oro nel 2001, nel bob a due con Christoph Langen"}
{"id": "3292158", "revid": "72023", "url": "https://it.wikipedia.org/wiki?curid=3292158", "title": "Anello di valutazione", "text": "In algebra, un anello di valutazione (o dominio di valutazione) \u00e8 un anello commutativo unitario integro \"A\" tale che, per ogni \"x\" nel suo campo dei quozienti, almeno uno tra formula_1 e formula_2 \u00e8 in \"A\"; equivalentemente, \u00e8 un anello commutativo integro i cui ideali sono totalmente ordinati.\nEsempi di anelli di valutazione sono le localizzazioni di formula_3 e di formula_4 (dove \"K\" \u00e8 un campo) su un loro ideale primo, oppure l'anello degli interi \"p\"-adici per un numero primo \"p\", o ancora l'anello formula_5 delle serie formali su un campo.\nUna versione \"globale\" degli anelli di valutazione sono i domini di Pr\u00fcfer, che sono quegli anelli in cui, per ogni ideale primo \"P\", la localizzazione \"AP\" \u00e8 un anello di valutazione.\nDefinizioni equivalenti.\nUn anello di valutazione pu\u00f2 essere definito in diversi modi equivalenti: sia \"A\" un dominio d'integrit\u00e0 e \"K\" il suo campo dei quozienti.\nValutazioni.\nUn ulteriore modo di definirli \u00e8 attraverso l'uso di una \"valutazione\" (da cui il nome): questa \u00e8 un omomorfismo suriettivo di gruppi\n(dove \"K\" \u00e8 un campo, \"K\"* il suo gruppo moltiplicativo e \"G\" \u00e8 un gruppo totalmente ordinato) tale che, se \"x\" + \"y\" \u00e8 diverso da 0, allora\nL'anello formula_8, detto l'anello associato a \"v\", \u00e8 un anello di valutazione; viceversa, dato un anello di valutazione \"A\" con campo dei quozienti \"K\", se \"G\" il gruppo quoziente formula_9 (dove formula_10 sono le unit\u00e0 di \"A\"), allora \"G\" pu\u00f2 essere ordinato totalmente attraverso la relazione\nIl quoziente canonico formula_6 che manda un elemento \"x\" nella classe formula_13 diventa in questo modo una valutazione, il cui anello associato \u00e8 esattamente \"A\".\nPi\u00f9 in generale, \u00e8 possibile costruire, dato un qualsiasi gruppo totalmente ordinato \"G\", un anello di valutazione \"A\" tale che formula_14: se \"F\" \u00e8 un campo, allora si considera un insieme di indeterminate formula_15 e si considera il campo formula_16; l'applicazione che manda ogni polinomio formula_17 nel pi\u00f9 piccolo formula_18 tale che formula_19 \u00e8 diverso da 0 \u00e8 una valutazione su \"K\", a cui \u00e8 associato un anello di valutazione \"A\" tale che quoziente formula_9 \u00e8 isomorfo a \"G\".\nPropriet\u00e0.\nDalla caratterizzazione attraverso l'ordinamento degli ideali \u00e8 facile concludere che se \"V\" \u00e8 un anello di valutazione e \"P\" un suo ideale primo, allora sia il quoziente \"V\"/\"P\" che la localizzazione \"VP\" sono ancora anelli di valutazione.\nUn anello di valutazione \u00e8 un anello locale; in termini delle valutazioni, il suo ideale massimale \u00e8 dato dagli \"x\" tali che formula_21. Gli anelli di valutazione sono integralmente chiusi, e la chiusura integrale di un dominio d'integrit\u00e0 \"D\" \u00e8 l'intersezione di tutti gli anelli di valutazione compresi tra \"D\" e il suo campo dei quozienti. In particolare, tra un dominio d'integrit\u00e0 e il suo campo dei quozienti sono presenti sempre degli anelli di valutazione; inoltre, alcuni di questi hanno dimensione uguale a quella di \"D\".\nTutti gli ideali finitamente generati di un anello di valutazione \"A\" sono principali, e quindi un anello di valutazione \u00e8, in particolare, un dominio di B\u00e9zout; se inoltre \u00e8 noetheriano, \"A\" \u00e8 un dominio ad ideali principali ed ha quindi dimensione 1. Tali anelli sono chiamati anelli a valutazione discreta, e possono essere caratterizzati anche come quegli anelli di valutazione la cui valutazione \u00e8 a valori sull'anello formula_3 dei numeri interi."}
{"id": "3292162", "revid": "1543377", "url": "https://it.wikipedia.org/wiki?curid=3292162", "title": "Guardia imperiale Shi'ar", "text": "La Guardia imperiale Shi'ar \u00e8 un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creato da Chris Claremont (testi) e Dave Cockrum (disegni) e apparsi per la prima volta in \"X-Men\" (vol. 1) n. 107 dell'ottobre 1977. Il team fu creato come squadra antagonista degli X-Men nella loro prima avventura \"cosmica\", ed \u00e8 un esplicito omaggio alla Legione dei Supereroi, della DC Comics. Lo stesso Dave Cockrum, che ha disegnato i primi membri della Guardia Imperiale, aveva precedentemente lavorato per la testata del gruppo DC, e le somiglianze anche fisiche tra i due gruppi sono evidenti.\nSi tratta di un gruppo di personaggi dotati di superpoteri, che costituiscono la guardia personale dell'imperatore della razza aliena degli Shi'ar. Sebbene non siano esattamente dei supercriminali, ma piuttosto fedeli all'imperatore di turno, sia esso bene o male intenzionato, si sono spesso scontrati con gli X-Men e con altri supereroi o supergruppi Marvel, tra cui i Vendicatori, Nova, i Guardiani della Galassia e i Predoni Stellari.\nIl leader del gruppo, anche detto \"Pretore\" \u00e8 stato, fino agli eventi di War of Kings, Kallark, conosciuto con il nome di battaglia di Gladiatore poi sostituito da Mentore.\nMembri originari.\nLa squadra originaria comprendeva 16 membri, e la maggior parte di essi corrisponde a uno dei membri della Legione dei Supereroi:\nAggiunte successive.\nGuardia Imperiale di Vulcan.\nDurante la storyline \"X-Men: Kingbreaker\", il neo imperatore Shi'ar Vulcan decide di creare la sua personale Guardia con la missione di uccidere i Predoni Stellari. A tal scopo si serve dei prigionieri della prigione subacquea del pianeta Kr'kn. La nuova guardia \u00e8 composta da:\nAltri media.\nTelevisione.\nLa Guardia Imperiale appare nella serie animata \"Insuperabili X-Men\", formata da Gladiatore, Starbolt, Flashfire, Oracolo, Smasher, Titan, Hobgoblin, Warstar, Earthquake, Hussar, Astra e Manta.\nCinema.\nIl 28 maggio, quando, durante un Q&amp;A, tra i commenti di un post su Facebook un appassionato ha chiesto a James_Gunn (regista di \"Guardiani della Galassia\") la possibilit\u00e0 di un'apparizione in \"Guardiani della Galassia 2\" di Kang il Conquistatore e dell'Impero Shi'ar, il cineasta ha dichiarato che nessuno dei due pu\u00f2 comparire nel Marvel Cinematic Universe, per ora, perch\u00e9 sono propriet\u00e0 intellettuali della Fox: la Guardia Imperiale Shi'ar, infatti, esord\u00ec nei fumetti degli X-Men, perci\u00f2 \u00e8 legata ai diritti di sfruttamento dei mutanti, mentre Kang, nonostante siano anche grande nemico dei Vendicatori, fa parte del pacchetto di diritti dei Fantastici 4, sulle pagine dei quali il personaggio ha debuttato e ai quali \u00e8 intimamente legato per la storia personale. \nRomanzi.\nAlcuni membri della Guardia Imperiale sono presenti in \"Watchers on the Walls\" di Christopher L. Bennett, quali Smasher, Manta, Flashfire, Astra, Nightside, Magique, Blackthorn, N'rill'iree e una breve comparsa dell'Imperatrice Lilandra."}
{"id": "3292165", "revid": "287204", "url": "https://it.wikipedia.org/wiki?curid=3292165", "title": "Anello a valutazione discreta", "text": "In algebra, un anello di valutazione discreta (spesso indicato con la sigla \"DVR\", dall'inglese \"discrete valuation ring\") \u00e8 un anello commutativo unitario molto semplice. Pu\u00f2 essere definito in molti modi equivalenti:\nCos\u00ec come i domini di Pr\u00fcfer sono la versione \"globale\" degli anelli di valutazione, i domini di Dedekind sono una versione \"globale\" degli anelli di valutazione discreta: pi\u00f9 precisamente, questi ultimi sono quegli anelli noetheriani in cui, per ogni ideale primo \"P\", la localizzazione \"AP\" \u00e8 un anello di valutazione discreta.\nEsempi di anelli a valutazione discreta sono gli anelli\ndove \"p\" \u00e8 un numero primo; oppure l'anello delle serie formali \"K\"\"X\" su un campo \"K\".\nA volte, l'espressione \"anello di valutazione discreta\" \u00e8 usata in senso pi\u00f9 generale per indicare gli anelli di valutazione il cui gruppo dei valori \u00e8 formula_2.\nPropriet\u00e0.\nIl generatore \u03c0 dell'ideale massimale di \"A\" \u00e8, a meno di moltiplicazioni per elementi invertibili, l'unico elemento irriducibile dell'anello. Ogni altro ideale \u00e8 generato da una sua potenza; di conseguenza, ogni elemento dell'anello pu\u00f2 essere espresso - in maniera unica - come formula_3, dove \"u\" \u00e8 invertibile in \"A\" e \"r\" \u00e8 un numero naturale. Poich\u00e9 inoltre \"A\" \u00e8 un anello di valutazione, ogni elemento del suo campo dei quozienti che non \u00e8 in \"A\" ha l'inverso in \"A\"; dunque ogni elemento di \"K\" pu\u00f2 essere espresso - di nuovo in modo unico - come formula_3, dove questa volta \"r\" pu\u00f2 essere un qualsiasi numero intero."}
{"id": "3292166", "revid": "212348", "url": "https://it.wikipedia.org/wiki?curid=3292166", "title": "Anello di valutazione discreta", "text": ""}
{"id": "3292170", "revid": "149485", "url": "https://it.wikipedia.org/wiki?curid=3292170", "title": "Vivid Man", "text": ""}
{"id": "3292171", "revid": "149485", "url": "https://it.wikipedia.org/wiki?curid=3292171", "title": "Vivid Video", "text": ""}
{"id": "3292172", "revid": "298229", "url": "https://it.wikipedia.org/wiki?curid=3292172", "title": "Pierre Lueders", "text": "Detiene inoltre il record di Coppe del Mondo vinte con 11 trofei di cui 6 nel bob a due, 1 a quattro e 4 titoli nella combinata maschile.\nBiografia.\nHa iniziato a gareggiare professionalmente nel 1990 e debutta in Coppa del Mondo nella stagione 1992/93. Vince la sua prima gara nel 1994 nel bob a due, specialit\u00e0 che lo vedr\u00e0 eccellere maggiormente durante tutta la carriera agonistica e lo porter\u00e0 a vincere sei coppe (record) cui se ne aggiungeranno una di bob a quattro e quattro di combinata per un totale record di undici titoli. \nAi XVIII Giochi olimpici invernali (edizione disputatasi nel 1998 a Nagano, Giappone) vinse la medaglia d'oro nel Bob a 2 con il connazionale David MacEachern partecipando per la nazionale canadese finendo con lo stesso tempo degli italiani G\u00fcnther Huber e Antonio Tartaglia, con un tempo totalizzato fu di 3:37,24. Vinse anche una medaglia d'argento ai Giochi di Torino 2006 nel bob a due e si classific\u00f2 quarto nella gara a quattro.\nVinse inoltre otto medaglie ai campionati mondial tra cui due d'oro (nel bob a due), quattro d'argento e due di bronzo (di cui tre nella specialit\u00e0 a quattro).\nSi ritira dalle competizioni al termine delle Olimpiadi di Vancouver 2010 (dove colse due quinti posti in entrambe le specialit\u00e0) per venire subito nominato capo dello staff tecnico della nazionale canadese.\nDal giugno 2013 \u00e8 il capo allenatore della nazionale russa di bob.\nFa parte della Hall of Fame dello Sport Canadese."}
{"id": "3292173", "revid": "61051", "url": "https://it.wikipedia.org/wiki?curid=3292173", "title": "Avro Anson", "text": ""}
{"id": "3292180", "revid": "767487", "url": "https://it.wikipedia.org/wiki?curid=3292180", "title": "Chris Eckman", "text": "Biografia.\nNel 1983 conosce Carla Torgerson in un campus estivo a Walla Walla. L'anno seguente decidono entrambi di trasferirsi a Seattle dove assieme ai suoi fratelli forma la prima formazione dei Walkabouts, gruppo del quale fa parte tuttora. Assieme a Carla Torgerson d\u00e0 vita al progetto parallelo prettamente acustico, Chris &amp; Carla, che porter\u00e0 alla pubblicazione di 3 album in studio ed alcuni live.\nLa prima pubblicazione da solista avviene nel 2000 con l'album \"A Janela\" realizzato con la collaborazione degli altri componenti del gruppo e registrato principalmente in Portogallo durante un tour. Nel 2001 con Al DeLoner dei Midnight Choir pubblica l'album \"The Damage Suite\"' a nome H\u00f6st..\nSuccessivamente si trasferisce in Europa a Lubiana, pubblica il secondo album da solista \"The Black Field\".\nIn questi anni conosce il poeta sloveno Dane Zajc, morto nel 2005. Alcune sue poesie tradotte in inglese sono poi diventate canzoni e pubblicate nel 2008 nell'album \"The Last Side Of The Mountain\".\nNel 2007 con Chris Brokaw e Hugo Race forma il gruppo Dirtmusic con il quale pubblica 2 dischi, il secondo dei quali apprezzato dalla critica per la sua fusione del rock-blues occidentale con quello desertico del Mali.\nEckman, \u00e8 stato insignito del premio \"Uomo di cultura sloveno dell'anno\" per il suo album \"The Last Side of the Mountain\".\nNel 2009 pubblica il 45 giri in vinile \"Grand Theft Auto/The Dead Children Song\" in edizione limitata e autografata a mano insieme a Giancarlo Frigieri, dove i due interpretano l'uno un brano dell'altro. Il disco esce per la Black Candy Records di Firenze ed \u00e8 supportato da un paio di concerti italiani, unica occasione per reperire il vinile.\nNel 2010 produce il primo album dei Tamikrest, oltre ai concerti con i Dirtmusic parte assieme a Chris Cacavas per un tour europeo che tocca anche l'Italia.\nNel 2011 produce il secondo album dei Tamikrest, realizza una collaborazione con Rupet Huber dei Tosca sotto l'acronimo L/O/N/G/ e si esibisce con Giancarlo Frigieri in unica data italiana."}
{"id": "3292184", "revid": "287204", "url": "https://it.wikipedia.org/wiki?curid=3292184", "title": "Jazzmatazz, Vol. 1", "text": "Jazzmatazz, Vol. 1 \u00e8 un album di Guru, membro dei Gang Starr, del 1993, prodotto dalla Virgin Records su CD e musicassetta."}
{"id": "3292186", "revid": "3831", "url": "https://it.wikipedia.org/wiki?curid=3292186", "title": "Rassegna Nazionale di Arti Figurative", "text": ""}
{"id": "3292187", "revid": "84604", "url": "https://it.wikipedia.org/wiki?curid=3292187", "title": "Noce europeo", "text": ""}
{"id": "3292192", "revid": "84604", "url": "https://it.wikipedia.org/wiki?curid=3292192", "title": "Acero negundo", "text": ""}
{"id": "3292203", "revid": "125001946", "url": "https://it.wikipedia.org/wiki?curid=3292203", "title": "Ravenna (Ohio)", "text": "Ravenna \u00e8 una citt\u00e0 della contea di Portage nell'Ohio, negli Stati Uniti. Era formata da porzioni della Ravenna Township nella Connecticut Western Reserve. La popolazione era di abitanti al censimento del 2010 e stimata in abitanti nel 2018. \u00c8 il capoluogo della contea di Portage. Ravenna fu fondata nel 1799, pianificata nel 1808, e prende il nome dall'omonima citt\u00e0 italiana. La citt\u00e0 fa parte dell'area statistica metropolitana di Akron e della grande area statistica combinata di Cleveland-Akron-Canton.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nIl 25 maggio 1853, l'Associazione per i diritti delle donne dell'Ohio (\"Ohio Woman's Rights Association\"), fondata nel 1852 a Massillon, tenne il suo primo incontro in tutto lo stato a Ravenna. I partecipanti hanno contribuito alla stesura di una petizione all'Assemblea generale dell'Ohio, chiedendo una legislazione che garantisse alle donne maggiori diritti.\nNel 1905, l'A.C. Williams Co. fu fondata qui. Negli anni 1920, la societ\u00e0 fu riconosciuta come il pi\u00f9 grande produttore di giocattoli in ghisa al mondo.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 91,1% di bianchi, il 5,6% di afroamericani, lo 0,2% di nativi americani, lo 0,4% di asiatici, lo 0,0% di oceanici, lo 0,3% di altre etnie, e il 2,3% di due o pi\u00f9 etnie. Ispanici o latinos di qualunque etnia erano l'1,4% della popolazione."}
{"id": "3292207", "revid": "37570937", "url": "https://it.wikipedia.org/wiki?curid=3292207", "title": "A3000+", "text": ""}
{"id": "3292211", "revid": "725642", "url": "https://it.wikipedia.org/wiki?curid=3292211", "title": "Port Grimaud", "text": "Port Grimaud \u00e8 una citt\u00e0 lacustre interamente privata, situato nel comune di Grimaud nel Varo.\nStoria.\nLa citt\u00e0 \u00e8 stata costruita nel 1964 sulle lagune prosciugando le paludi su iniziativa dell'architetto Fran\u00e7ois Spoerry, con l'apporto finanziario di capitali privati.\nLa citt\u00e0 \u00e8 collegata da canali e piccoli ponti. Il parcheggio \u00e8 vietato durante la stagione, e solo i residenti debitamente autorizzati possono entrare in citt\u00e0. Le acque contigue alle case costituiscono bacini privati per le barche dei residenti, rendendo Port Grimaud un porto turistico.\nNuove abitazioni sono state costruite nel 1974. La domanda di case \u00e8 molto alta, e ci\u00f2 ha comportato un significativo aumento dei prezzi di vendita. Ristoranti, bar e caff\u00e8 hanno le loro terrazze in prossimit\u00e0 dei moli. Di sera la citt\u00e0 e la laguna sono illuminate dalle case e dai ristoranti prospicienti all'acqua.\nPort Grimaud \u00e8 un villaggio interamente privato, comprese tutte le vie, piazze e spazi pubblici, mantenuti con oneri pagati dai proprietari.\nNegli ultimi anni, sono state adottate misure da parte dell'Associazione Proprietari di Case per incoraggiare i residenti e proprietari a limitare l'invasione da parte dei visitatori stagionali e rispettare la privacy dei locali. Alcune strade sono ora chiuse con cancelli, in modo che solo i residenti possano accedervi, come avviene in tutti i condomini privati."}
{"id": "3292214", "revid": "124643880", "url": "https://it.wikipedia.org/wiki?curid=3292214", "title": "Referendum sull'indipendenza del Sudan del Sud del 2011", "text": "Il referendum sull'indipendenza del Sudan del Sud si \u00e8 tenuto tra il 9 e il 15 gennaio 2011.\nStoria.\nLo status di regione autonoma del Sudan del Sud tra 2005 e 2010 \u00e8 stato garantito dall'accordo di pace di Naivasha del 2005 (il \"Comprehensive Peace Agreement\") tra il Movimento di Liberazione del Popolo di Sudan ed il Governo del Sudan, rappresentato dal Partito del Congresso Nazionale, che ha posto fine alla Seconda guerra civile sudanese, una delle pi\u00f9 lunghe del continente africano.\nA due giorni dalla fine della consultazione, osservatori internazionali hanno dichiarato che il referendum \u00e8 stato \"\"credibile e ben organizzato\", lasciando prevedere \"una stragrande maggioranza a favore del distacco dal nord musulmano\"\" del Paese. Ha votato circa il 90% degli aventi diritto.\nIl 7 febbraio \u00e8 stato proclamato il dato definitivo secondo il quale il 98,83% dei votanti si \u00e8 espresso per la secessione. Il presidente del Sudan Omar Hasan Ahmad al-Bashir ha accettato il risultato.\nRisultati dettagliati.\nIl quorum di validit\u00e0 del referendum era del 60% (2.359.553 voti richiesti), che \u00e8 stato superato il 12 gennaio.\nFonte: southernsudan2011.com"}
{"id": "3292223", "revid": "116596058", "url": "https://it.wikipedia.org/wiki?curid=3292223", "title": "Antonio Boyer", "text": "Biografia.\nRaggiunse la notoriet\u00e0 negli anni '50 e '60: tra le esibizioni degne di nota \"Falstaff\" al Glyndebourne Festival Opera nel 1957 e '\"Hamlet\" al Teatro dell'Opera di Roma nel 1961. \nDopo il ritiro dalle scene si dedic\u00f2 all'insegnamento. Era sposato con il soprano e mezzosoprano Mirella Parutto."}
{"id": "3292224", "revid": "84604", "url": "https://it.wikipedia.org/wiki?curid=3292224", "title": "Quercia rossa", "text": ""}
{"id": "3292233", "revid": "716642", "url": "https://it.wikipedia.org/wiki?curid=3292233", "title": "John Curtis", "text": "Carriera.\nClub.\nDurante la sua carriera ha giocato con varie squadre di club, tra cui anche il Manchester United. Dal 2010 al 2011 ha militato nel Gold Coast United.\nNazionale.\nHa partecipato ai Mondiali Under-20 del 1997."}
{"id": "3292234", "revid": "1305772", "url": "https://it.wikipedia.org/wiki?curid=3292234", "title": "Fitzroy", "text": ""}
{"id": "3292235", "revid": "183114", "url": "https://it.wikipedia.org/wiki?curid=3292235", "title": "Human parainfluenza virus 1", "text": ""}
{"id": "3292237", "revid": "183114", "url": "https://it.wikipedia.org/wiki?curid=3292237", "title": "Virus parainfluenzale umano 1", "text": ""}
{"id": "3292238", "revid": "183114", "url": "https://it.wikipedia.org/wiki?curid=3292238", "title": "Human parainfluenza virus 3", "text": ""}
{"id": "3292240", "revid": "183114", "url": "https://it.wikipedia.org/wiki?curid=3292240", "title": "Virus parainfluenzale umano 3", "text": ""}
{"id": "3292245", "revid": "183114", "url": "https://it.wikipedia.org/wiki?curid=3292245", "title": "Human parainfluenza virus 2", "text": ""}
{"id": "3292246", "revid": "37571575", "url": "https://it.wikipedia.org/wiki?curid=3292246", "title": "Historia Numorum", "text": ""}
{"id": "3292248", "revid": "183114", "url": "https://it.wikipedia.org/wiki?curid=3292248", "title": "Human parainfluenza virus 4", "text": ""}
{"id": "3292250", "revid": "1123126", "url": "https://it.wikipedia.org/wiki?curid=3292250", "title": "Savio Hon Tai-Fai", "text": "Biografia.\nNasce ad Hong Kong, sede vescovile, il 21 ottobre 1950.\nFormazione e ministero sacerdotale.\nDopo gli studi in una scuola salesiana, fa la sua prima professione religiosa il 15 agosto 1969, emette i voti perpetui il 15 agosto 1975.\nIl 17 luglio 1982 \u00e8 ordinato presbitero ad Hong Kong dal vescovo John Baptist Wu Cheng-chung (poi cardinale); appartiene alla provincia salesiana della Cina, che comprende Cina, Hong Kong, Macao, Taiwan.\nConsegue la laurea in filosofia presso l'Universit\u00e0 di Londra e il dottorato in teologia presso la Pontificia Universit\u00e0 Salesiana di Roma.\nRicopre vari incarichi all'interno del suo ordine, dove \u00e8 segretario provinciale. Diviene membro della Pontificia Accademia di Teologia, nel 1999; moderatore del Capitolo generale del 2002 all'interno del suo ordine; membro della Commissione teologica internazionale, dal 2004. \u00c8 inoltre professore di teologia presso il seminario di Hong Kong, autore di diverse pubblicazioni, soprattutto di teologia e responsabile della traduzione in cinese del Catechismo della Chiesa Cattolica.\nMinistero episcopale.\nIl 23 dicembre 2010 papa Benedetto XVI lo nomina segretario della Congregazione per l'evangelizzazione dei popoli ed arcivescovo titolare di Sila; succede a Robert Sarah, precedentemente nominato presidente del Pontificio consiglio \"Cor Unum\". Il 5 febbraio 2011 riceve l'ordinazione episcopale, con gli arcivescovi Marcello Bartolucci, Antonio Guido Filipazzi, Celso Morga Iruzubieta e Edgar Pe\u00f1a Parra, nella basilica di San Pietro in Vaticano, per imposizione delle mani dello stesso pontefice, coconsacranti i cardinali Angelo Sodano e Tarcisio Bertone.\nDal 6 giugno al 30 novembre 2016 ricopre anche l'ufficio di amministratore apostolico \"sede plena\" dell'arcidiocesi di Aga\u00f1a.\nIl 28 settembre 2017 papa Francesco lo nomina nunzio apostolico in Grecia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3292251", "revid": "183114", "url": "https://it.wikipedia.org/wiki?curid=3292251", "title": "Virus parainfluenzale umano 2", "text": ""}
{"id": "3292252", "revid": "183114", "url": "https://it.wikipedia.org/wiki?curid=3292252", "title": "Virus parainfluenzale umano 4", "text": ""}
{"id": "3292255", "revid": "149727", "url": "https://it.wikipedia.org/wiki?curid=3292255", "title": "Ferrovia Bergamo-Treviglio", "text": ""}
{"id": "3292259", "revid": "599013", "url": "https://it.wikipedia.org/wiki?curid=3292259", "title": "George Banks", "text": ""}
{"id": "3292264", "revid": "666668", "url": "https://it.wikipedia.org/wiki?curid=3292264", "title": "Qualificazioni all'UEFA Futsal Championship 2012", "text": "Il torneo di qualificazione si \u00e8 svolto nel 2011 tra le nazionali dei paesi europei.\nIl turno preliminare (20 - 24 gennaio 2011) ha visto le 16 nazionali europee di pi\u00f9 bassa caratura (secondo il coefficiente UEFA) divise in 4 gironi per determinare le 6 squadre (le 4 prime e le 2 migliori seconde) che affronteranno le qualificazioni per l'Europeo. \nI sei gironi di qualificazione (24 - 28 febbraio 2011) composti da 4 squadre ciascuno: accedevano all'Europeo le prime classificate di ogni girone e le cinque migliori seconde, mentre era gi\u00e0 qualificata la Croazia essendo il paese organizzatore.\nSorteggio.\n\"TURNO DI QUALIFICAZIONE\"\n\"TURNO PRELIMINARE\" \nGironi preliminari di qualificazione.\nIn grassetto le nazionali ospitanti.\nGironi di Qualificazione.\nIn grassetto le nazionali ospitanti."}
{"id": "3292272", "revid": "1355461", "url": "https://it.wikipedia.org/wiki?curid=3292272", "title": "I bagni misteriosi", "text": "I bagni misteriosi \u00e8 un'opera del 1973 di Giorgio de Chirico, inizialmente creata per la fontana nel giardino del Palazzo dell'Arte nel Parco Sempione a Milano ed ora esposta al Museo del 900.\nStoria.\nNel 1973, in occasione della XV Triennale di Milano, e nell'ambito del progetto \"Contatto Arte/Citt\u00e0\" ideato e coordinato da Giulio Macchi, erano state realizzate dodici opere, da collocare nel parco Sempione, con lo scopo di rendere le opere fruibili dalla cittadinanza (come recitava lo slogan della mostra:\"Contatto Arte-Citt\u00e0\"). Le opere dovevano essere realizzate da grandi industrie e dovevano essere collocate in spazi pubblici a Milano, il Comune di Milano avrebbe dovuto acquistarne cinque. La fontana fu realizzata dalla ditta di Chiampo di propriet\u00e0 del conte Paolo Marzotto, specializzata nella lavorazione del marmo. \nEsposta all'aperto senza adeguate protezioni, l'opera ha subito nel tempo numerosi vandalismi, e negli anni 2001-2009 \u00e8 stata restaurata. Attualmente all'interno del Museo del Novecento all'Arengario, sono esposte le sculture originali dei bagnanti e del pesce, mentre nella sede originale \u00e8 stata lasciata una copia..\nGenealogia dell'opera.\nLa prima rappresentazione dei Bagni misteriosi risale al 1934 nella cartella di dieci litografie che de Chirico aveva pubblicato, a corredo di una raccolta di poemetti di Jean Cocteau dal titolo \"Mythologie\". Sullo stesso tema l'artista si era ulteriormente soffermato, infatti l'anno successivo, alla III Quadriennale nazionale d'arte di Roma, aveva esposto sette tele. De Chirico continuer\u00e0 a proporre i \"Bagni\" in svariatissime versioni, anche molto pi\u00f9 tardi riprender\u00e0 questo tema, che dipinger\u00e0 e incider\u00e0 in nuove litografie in tantissime varianti.\nPer comprendere la genesi dei \"Bagni\" bisogna risalire alla prima infanzia dell'artista ed alla sua citt\u00e0 natale Volos, infatti di fronte alla spiaggia, alla foce del fiume Anavros, c'erano dei lunghi ponti di legno che portavano a delle piattaforme, poste in mezzo al mare, su cui erano collocate delle cabine e delle scalette che scendevano a filo d'acqua.\nSecondo qualcuno de Chirico per la composizione dell'opera potrebbe aver tratto ispirazione dal dipinto di Lucas Cranach, \"La Fontana della giovinezza\" del 1546, in cui donne vecchie si immergevano da un lato della vasca per uscirne giovani dall'altro.\nDescrizione dell'opera.\nSi tratta di una vasca di forma sinuosa all'interno della quale emergono due nuotatori, un trampolino, una palla, una cabina, un cigno, un pesce e una fonte. L'opera era stata realizzata in occasione di una mostra ed aveva carattere temporaneo, infatti doveva essere smantellata alla fine dell'evento, ma l'opera rimase al suo posto.\nTracce e reperti.\nIl prototipo dei Bagni fu donato da de Chirico all'allora presidente della Triennale Remo Brindisi, e attualmente \u00e8 conservato presso la \"Collezione d'Arte Contemporanea Remo Brindisi\" a Comacchio. Nel prototipo ci sono la Cabina, la Rotonda, il Pesce, il Cigno, la Palla, la Cascata e il Sole con l'Ombra capovolta. Tuttavia la posizione degli elementi non corrisponde a quella definitiva dei Bagni di Milano, n\u00e9 a quella dei bozzetti di Roma."}
{"id": "3292285", "revid": "283141", "url": "https://it.wikipedia.org/wiki?curid=3292285", "title": "BWV 1043", "text": ""}
{"id": "3292289", "revid": "1627355", "url": "https://it.wikipedia.org/wiki?curid=3292289", "title": "Circolo scacchistico bolognese", "text": "Il Circolo scacchistico bolognese C.S.B. \u00e8 una associazione scacchistica affiliata alla Federazione scacchistica italiana con sede in viale Felsina 52 a Bologna. Essendo stato fondato nel 1874 risulta essere uno dei pi\u00f9 antichi d'Italia.\nIl circolo ha vinto il campionato italiano di scacchi a squadre nell'edizione del 1972.\nNumerose sono le collaborazioni tra l'associazione e la casa editrice specialistica \"Le due torri\", il cui nome riprende quello dei famosi monumenti bolognesi torre della Garisenda e torre degli Asinelli, oltre che quello del pezzo \"torre\" del gioco stesso.\nIl circolo organizza numerosi tornei a cui hanno preso parte anche diversi GM ed IM. Tra tali tornei figura il \"Torneo Internazionale Citt\u00e0 di Imola\", organizzato annualmente."}
{"id": "3292291", "revid": "1418004", "url": "https://it.wikipedia.org/wiki?curid=3292291", "title": "Prix Interalli\u00e9", "text": "Il Prix Interalli\u00e9 \u00e8 un premio letterario francese assegnato ogni anno, fin dal 1930, ad un giornalista autore di un romanzo.\nIl premio \u00e8 stato istituito il 3 dicembre 1930 da una trentina di giornalisti, durante un pranzo al \nCercle de l'Union interalli\u00e9e di Parigi, nell'attesa della designazione del vincitore del Prix Femina.\nLa giuria \u00e8 composta da dieci giornalisti maschi: Jean Couvreur, Jacques Duquesne, Jean Ferniot, Paul Guimard \u2020, Serge Lentz, \u00c9ric Ollivier, Jean-Marie Rouart, Pierre Schoendoerffer, Philippe Tesson, ai quali si aggiunge il vincitore dell'anno precedente.\nIl premio \u00e8 consegnato all'inizio di novembre, dopo il Prix Goncourt, presso il ristorante parigino Lasserre. Il premio \u00e8 un riconoscimento privo di gratificazioni pecuniarie, anche se solitamente comporta un'impennata nelle vendite. La sede del premio si trova presso il palazzo Jean Ferniot n. 11 bis, rue d'Orl\u00e9ans 92200 a Neuilly-sur-Seine."}
{"id": "3292293", "revid": "599013", "url": "https://it.wikipedia.org/wiki?curid=3292293", "title": "Alex Holcombe", "text": ""}
{"id": "3292300", "revid": "767487", "url": "https://it.wikipedia.org/wiki?curid=3292300", "title": "A Close Shave (album)", "text": "A Close Shave \u00e8 il primo album in studio del gruppo musicale britannico Brendan Croker &amp; the 5 O\u2019Clock Shadows, pubblicato nel 1986.\nL'album venne registrato agli studi \"Offbeat\" di Kirkstall, Leeds, nel West Workshire. Il tecnico del suono \u00e8 Tony 'Jukeboy' Bonner.\nLa copertina riproduce una fotografia di Tony Watson."}
{"id": "3292306", "revid": "450700", "url": "https://it.wikipedia.org/wiki?curid=3292306", "title": "Rene da mieloma", "text": ""}
{"id": "3292313", "revid": "287204", "url": "https://it.wikipedia.org/wiki?curid=3292313", "title": "Medibank International 2011", "text": "Il Medibank International Sydney 2011 \u00e8 stato un torneo di tennis giocato sul cemento.\n\u00c8 stata la 44\u00aa edizione del torneo, dal 2009 conosciuto come Medibank International Sydney facente parte sia dell'ATP World Tour 250 series nell'ambito dell'ATP World Tour 2011 che del Premier nell'ambito del WTA Tour 2011. Sia le donne che gli uomini hanno giocato nell'impianto di NSW Tennis Centre a Sydney in Australia dal 9 al 15 gennaio 2011.\nPartecipanti WTA.\nAltre partecipanti.\nLe seguenti giocatrici hanno ricevuto una wildcard per il tabellone principale:\nLe seguenti giocatrici sono passate dalle qualificazioni:\nLa seguente giocatrice ha ottenuto un posto nel tabellone principale come lucky loser:\nPartecipanti ATP.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nCampioni.\nSingolare maschile.\n Gilles Simon ha battuto in finale Viktor Troicki per 7-5, 7-64.\nSingolare femminile.\n Li Na ha battuto in finale Kim Clijsters per 7-63, 6-3.\nDoppio maschile.\n Luk\u00e1\u0161 Dlouh\u00fd / Paul Hanley hanno battuto in finale Bob Bryan / Mike Bryan, 66\u20137, 6\u20133, [10\u20135]\nDoppio femminile.\n Iveta Bene\u0161ov\u00e1 / Barbora Z\u00e1hlavov\u00e1-Str\u00fdcov\u00e1 hanno battuto in finale Kv\u011bta Peschke / Katarina Srebotnik, 4\u20136, 6\u20134, [10\u20137]."}
{"id": "3292316", "revid": "363629", "url": "https://it.wikipedia.org/wiki?curid=3292316", "title": "Military Medal", "text": "La Military Medal (abbreviato MM) \u00e8 stata fino al 1993 una decorazione militare di cui potevano essere insigniti tutti i sottufficiali appartenenti alle Forze Armate britanniche e, originariamente, anche quelli dei Paesi del Commonwealth per il coraggio dimostrato sul campo di battaglia.\nStoria.\nLa medaglia fu istituita il 25 marzo 1916. Questa decorazione era l'equivalente della Military Cross, che invece poteva essere assegnata solamente agli ufficiali o ai Warrant Officers, sebbene questi ultimi potessero ricevere anche la Military Medal e sebbene la Military Medal, in ordine di precedenza, venisse subito dopo la Military Cross, come del resto accadeva per i sottufficiali decorati della Distinguished Conduct Medal, che erano differenziati dagli ufficiali insigniti dell'equivalente Distinguished Service Order.\nColoro che ricevevano la Military Medal era autorizzati a usare le lettere post-nominali \"MM\".\nNel 1993, la Military Medal fu soppressa e da allora la Military Cross fu resa accessibile ai soldati di ogni grado.\nDescrizione.\nLa medaglia consiste in un cerchio d'argento di 36mm di diametro. Il dritto mostra l'effigie del monarca regnante al momento del conferimento. Il rovescio mostra la scritta su quattro righe \"FOR BRAVERY IN THE FIELD\" (\"Per il coraggio sul campo\"), circondata da una corona d'alloro e sormontata dal monogramma reale e dalla Corona imperiale.\nIl nastrino ha lo sfondo blu ed \u00e8 largo 1,25 pollici (3,175\u00a0cm) con cinque strisce verticali uguali allineate verso il centro che sono, in ordine, di colore bianco, rosso, bianco, rosso e bianco.\nPersonaggi famosi insigniti dell'onorificenza.\nCi sono pi\u00f9 di 135.000 persone che hanno ricevuto la Military Medal. Alcuni di essi sono personalit\u00e0 conosciute come:"}
{"id": "3292321", "revid": "1442080", "url": "https://it.wikipedia.org/wiki?curid=3292321", "title": "Medibank International 2011 - Singolare maschile", "text": "Il singolare maschile del Medibank International 2011 \u00e8 stato un torneo di tennis facente parte dell'ATP World Tour 2011.\nIl campione uscente era Marcos Baghdatis, che si \u00e8 ritirato prima dell'inizio del torneo per un infortunio all'inguine. In finale Gilles Simon ha battuto Viktor Troicki per 7-5, 7-64.\nTeste di Serie.\nLe prime quattro teste di serie hanno ricevuto un bye al primo turno:"}
{"id": "3292324", "revid": "767487", "url": "https://it.wikipedia.org/wiki?curid=3292324", "title": "Lo sciacallo (film 1922)", "text": "Lo sciacallo (\"Quincy Adams Sawyer\") \u00e8 un film muto del 1922 diretto da Clarence G. Badger.\nProduzione.\nProdotto dalla Sawyer-Lubin Pictures Corporation, il film fu girato a Del Monte in California. Nel 1912, la Puritan Special Features Company production aveva prodotto \"Quincy Adams Sawyer\" (cast sconosciuto) tratto dal romanzo di Pidgin.\nDistribuzione.\nIl film fu distribuito dalla Metro Pictures Corporation e fu presentato in prima il 27 novembre 1922. Usc\u00ec nelle sale il 4 dicembre 1922. In Italia venne distribuito dalla \"Loew-Metro\" nel giugno 1924.\nDate di uscita.\nIMDb\nAlias\nNon si conoscono copie ancora esistenti della pellicola che viene considerata presumibilmente perduta."}
{"id": "3292329", "revid": "767487", "url": "https://it.wikipedia.org/wiki?curid=3292329", "title": "Ken Loeffler", "text": ""}
{"id": "3292331", "revid": "1543377", "url": "https://it.wikipedia.org/wiki?curid=3292331", "title": "Medibank International 2011 - Singolare femminile", "text": "Il singolare femminile del Medibank International 2011 \u00e8 stato un torneo di tennis facente parte del WTA Tour 2011.\nLa campionessa uscente era Elena Dement'eva, che non ha difeso il titolo in quanto ritirata dal tennis alla fine del 2010. In finale Li Na ha battuto Kim Clijsters per 7-63, 6-3.\nTeste di serie.\nLe prime 2 teste di serie hanno ricevuto un bye per il 2\u00ba turno."}
{"id": "3292335", "revid": "125799068", "url": "https://it.wikipedia.org/wiki?curid=3292335", "title": "Non si paga, non si paga!", "text": "Non si paga, non si paga! \u00e8 una commedia di Dario Fo.\nScritta nel 1974, \u00e8 un'opera strettamente legata al contesto storico e politico del tempo: fa infatti uso di titoli di giornali per parlare dell'attualit\u00e0. . Durante l'opera, Fo invita lo spettatore ad assumere uno sguardo attento e critico sulle cose, anticipando nel suo testo molte delle difficolt\u00e0 che la societ\u00e0 italiana avrebbe di l\u00ec a poco incontrato.\nLa commedia \u00e8 una girandola di avvenimenti che si intrecciano. Ha un carattere politico-sociale, poich\u00e9 analizza le crisi del suo tempo e le difficolt\u00e0 del lavoro, denuncia i licenziamenti delle donne incinte e critica la Chiesa cattolica, che proibisce gli anticoncezionali.\nLa vicenda \u00e8 ambientata nelle case popolari. La protagonista Antonia assiste ad una rivolta in un supermercato, con donne che rifiutano di pagare la merce o impongono esse stesse un prezzo, per protestare contro l'aumento dei prezzi, causato dall'inflazione. Antonia da tempo non paga affitto e bollette, e decide d'approffitare della manifestazione per riempirsi le borse.\nIn seguito, Antonia racconta la vicenda alla sua amica Margherita, che \u00e8 ammirata ma ha anche paura della reazione dei mariti operai, che hanno una visione del bene e del male piuttosto stereotipata e influenzata dal pensiero comune. Il marito di Antonia \u00e8 conservatore e cattolico, crede ciecamente alle informazioni della televisione e ha una tremenda paura della legge."}
{"id": "3292337", "revid": "107831", "url": "https://it.wikipedia.org/wiki?curid=3292337", "title": "Heineken Open 2011", "text": "L'Heineken Open 2011 \u00e8 stato un torneo di tennis giocato sul cemento nella categoria ATP World Tour 250 series nell'ambito dell'ATP World Tour 2011. \u00c8 stata la 44\u00aa edizione dell'Heineken Open. Si \u00e8 giocato nell'ASB Tennis Centre di Auckland in Nuova Zelanda, dal 10 al 15 gennaio 2011.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n David Ferrer ha battuto in finale David Nalbandian 6-3, 6-2.\nDoppio.\n Marcel Granollers / Tommy Robredo hanno battuto in finale Johan Brunstr\u00f6m / Stephen Huss, 6\u20134, 7\u201366"}
{"id": "3292343", "revid": "287204", "url": "https://it.wikipedia.org/wiki?curid=3292343", "title": "Laforetite", "text": ""}
{"id": "3292346", "revid": "1442080", "url": "https://it.wikipedia.org/wiki?curid=3292346", "title": "Heineken Open 2011 - Singolare", "text": "Il singolare dell'Heineken Open 2011 \u00e8 stato un torneo di tennis facente parte dell'ATP World Tour 2011.\nIl campione uscente era John Isner, ma \u00e8 stato eliminato ai quarti di finale da David Nalbandian. David Ferrer ha poi battuto Nalbandian in finale per 6-3, 6-2.\nTeste di serie.\nLe prime quattro teste di serie hanno ricevuto un bye per il secondo turno:"}
{"id": "3292355", "revid": "767487", "url": "https://it.wikipedia.org/wiki?curid=3292355", "title": "John McLendon", "text": "\u00c8 membro del Naismith Memorial Basketball Hall of Fame dal 1979 in qualit\u00e0 di contributore e dal 2016 come allenatore."}
{"id": "3292365", "revid": "767487", "url": "https://it.wikipedia.org/wiki?curid=3292365", "title": "Distinguished Service Medal (Regno Unito)", "text": "La Distinguished Service Medal (o DSM) \u00e8 stata fino al 1993 una decorazione militare di cui potevano essere insigniti tutti i sottufficiali (fino al grado di Chief Petty Officer) appartenenti alle Forze Armate britanniche e, originariamente, anche quelli dei Paesi del Commonwealth per il coraggio e l'intraprendenza dimostrata in mare durante il servizio attivo.\nLa medaglia fu istituita il 14 ottobre 1914. Essa era l'equivalente della Distinguished Service Cross, che invece poteva essere assegnata solamente agli ufficiali e ai Warrant Officers, sebbene la DSM, in ordine di precedenza, venisse subito dopo la DSC, tra la George Medal e la Military Medal.\nColoro che ricevevano la Military Medal era autorizzati a usare le lettere post-nominali \"MM\".\nNel 1993, la Distinguished Service Medal fu soppressa e da allora la Distinguished Service Cross fu resa assegnabile ai soldati di ogni grado.\nDescrizione.\nLa medaglia consiste in un cerchio d'argento di 36mm di diametro. Il dritto mostra l'effigie del monarca regnante al momento del conferimento. Il rovescio mostra la scritta su tre righe \"FOR DISTINGUISHED SERVICE\" (\"Per il brillante servizio\"), circondata da una corona d'alloro e sormontata dalla Corona imperiale.\nIl nastrino \u00e8 largo 1,25 pollici (3,175\u00a0cm) e consiste in tre strisce verticali uguali (blu scuro, bianco, blu scuro) con una quarta sottile striscia verticale blu scura al centro della striscia bianca."}
{"id": "3292368", "revid": "181699", "url": "https://it.wikipedia.org/wiki?curid=3292368", "title": "Dante Berretti", "text": "Berretti fu presidente del Direttorio Regionale Toscano dal 1929 al 1933, presidente della IV Serie con sede a Firenze dal 1952 al 1959 e vicepresidente della FIGC.\nGrazie alla sua e alla volont\u00e0 del Marchese Luigi Ridolfi Vay da Verrazzano nacque il Centro Tecnico Sportivo Federale di Coverciano, sede dei ritiri e degli allenamenti della nazionale italiana e del Settore Tecnico della FIGC.\nIn sua memoria \u00e8 stato istituito il torneo Campionato nazionale Dante Berretti di calcio giovanile, per commemorare la sua lunga ed attiva opera per la diffusione a tutti i livelli d'et\u00e0 del calcio giocato."}
{"id": "3292372", "revid": "226458", "url": "https://it.wikipedia.org/wiki?curid=3292372", "title": "Peter Alma", "text": "Biografia.\nFiglio di coloni olandesi nel sud asiatico torna in Europa per perfezionare gli studi. Frequenta l'Accademia di Belle Arti de L'Aia (1904-1906) e tra il 1907 e il 1914 l'Accademia Humbert di Parigi dove entra in contatto con il fermento delle avanguardie e stringe amicizia con gli artisti Fernand L\u00e9ger, Henri Le Fauconnier e Piet Mondrian, aderendo al De Stijl. Arte e politica diventano cos\u00ec i due elementi guida della sua esperienza di vita, con un percorso che spesso tende ad incontrarsi e a sovrapporsi.\nNel 1922 sposa ad Amsterdam Brecht Willemse con la quale divorzier\u00e0 nel 1938, vivendo in seguito in maniera drammatica l'occupazione tedesca dei Paesi Bassi e il conflitto mondiale. Morir\u00e0 ad Amsterdam a 83 anni.\nArtista eclettico, imprevedibile, incarna il vero spirito delle avanguardie e dell'utopia creativa. Importante per\u00f2 anche il suo contributo nello sviluppo del movimento De Stijl, alternando nella sua produzione astratto e figurativo. Un suo importante ciclo pittorico \u00e8 oggi visibile nella stazione Amstel di Amsterdam."}
{"id": "3292374", "revid": "1762097", "url": "https://it.wikipedia.org/wiki?curid=3292374", "title": "Berardino Cillenio", "text": "Biografia.\nPoco si sa della sua vita. Nacque a Peschiera o a Verona verso la met\u00e0 del XV secolo, e si stabil\u00ec a Roma, divenendo membro dell'Accademia Romana di Pomponio Leto. Quando, nel 1468, gli accademici furono sospettati di congiurare contro il potere temporale del papa e Paolo II sciolse l'Accademia perseguitando i suoi membri, il Cillenio fugg\u00ec con Pomponio Leto a Venezia.\nTorn\u00f2 Roma solo dopo la salita al soglio di Sisto IV, ottenne forse una cattedra alla Sapienza e il 18 luglio del 1475 pubblic\u00f2 la sua opera maggiore, il \"Commentarium\" alle elegie di Tibullo, con dedica a Battista Orsini, vicerettore dell'Universit\u00e0, nella quale Cillenio scrive di stare preparando edizioni delle opere di Catullo e di Properzio, che per\u00f2 non vedranno la luce.\nBerardino Cillenio sarebbe infatti morto pochi anni dopo. Di un'altra sua opera, il poemetto latino \"Chalcias\", incentrato sulla conquista di Negroponte, nel 1470, da parte delle armate turche di Maometto II, come anche di un \"Commentum in Priapeia\", non vi \u00e8 traccia."}
{"id": "3292375", "revid": "1543377", "url": "https://it.wikipedia.org/wiki?curid=3292375", "title": "Filetopia", "text": "Filetopia \u00e8 un programma \"peer-to-peer\" gratuito per Windows che consente agli utenti di organizzare e condividere file e fornisce anche servizi di chat e messaggistica istantanea. Tutte le comunicazioni sono crittografate, permettendo cos\u00ec di mascherare il contenuto di ci\u00f2 che viene scambiato o comunicato tra due utenti; diversi sono gli algoritmi di crittografia messi a disposizione, viene utilizzato principalmente AES con una chiave casuale che va da 80 a 512 bit.\nAffacciatosi sulla scena del \"file sharing\" gi\u00e0 prima di Napster, Filetopia ha raggiunto una discreta popolarit\u00e0 pur essendo un prodotto di nicchia; risulta essere il nono client pi\u00f9 usato nel 2003 dando ragione dello 0,05% del totale degli utenti mondiali del P2P.\nLingue in cui \u00e8 disponibile il programma.\nFiletopia \u00e8 disponibile nelle versioni localizzate in inglese, spagnolo, italiano, tedesco; sono disponibili patch per l'internazionalizzazione in francese, finlandese, svedese, polacco."}
{"id": "3292385", "revid": "767487", "url": "https://it.wikipedia.org/wiki?curid=3292385", "title": "L'uomo dinamite", "text": "L'uomo dinamite (\"Fools' Parade\") \u00e8 un film del 1971, diretto da Andrew V. McLaglen con protagonista James Stewart, basato sull'omonimo romanzo di Davis Grubb.\nTrama.\nDopo quarant'anni di lavori forzati, il vecchio minatore Matt riceve 25.000 dollari ed\nesce con due amici per aprirsi un emporio. Ma il proprietario della banca cui erano stati affidati i soldi e un poliziotto corrotto gli daranno filo da torcere."}
{"id": "3292388", "revid": "104458", "url": "https://it.wikipedia.org/wiki?curid=3292388", "title": "Cinto Sertorelli", "text": ""}
{"id": "3292390", "revid": "1649409", "url": "https://it.wikipedia.org/wiki?curid=3292390", "title": "Lionel Logue", "text": " \nFu insignito del titolo di commendatore dell'Ordine reale vittoriano (CVO), e divenne noto per aver trattato la balbuzie del re britannico Giorgio VI.\nBiografia.\nLionel Logue nacque ad Adelaide il 26 febbraio 1880, da George Edward Logue e Lavinia Rankin, maggiore di quattro fratelli. Dal 1889 al 1896 studi\u00f2 al Prince Alfred College e nel 1902 divent\u00f2 segretario ed assistente del suo docente di elocuzione, Edward Reeves, e, nel frattempo, studia all'\"Elder Conservatorium of Music\". Successivamente lavor\u00f2 a Kalgoorlie (Australia occidentale) in una miniera d'oro.Il 20 marzo 1907 spos\u00f2 la ventunenne Myrtle Gruenert a Perth, citt\u00e0 nella quale insegn\u00f2 tecniche per parlare in pubblico e collabor\u00f2 con le associazioni Young Men's Christian Association, lo \"Scotch College\" ed il \"Perth Technical School\". Dal matrimonio nasceranno tre figli. Nel 1911 intraprese un giro per il mondo; durante la prima guerra mondiale applic\u00f2 le tecniche messe a punto ai reduci vittime dello shock bellico, in una terapia che univa humour, comprensione e perseveranza.\nNel 1924 si trasfer\u00ec a Londra con la famiglia e apr\u00ec uno studio per il trattamento delle disfunzioni del linguaggio al numero 146 di Harley Street. Tra i suoi pazienti vi fu il duca di York, futuro re Giorgio VI, di cui Logue tratt\u00f2 la balbuzie e a cui permise di affrontare il discorso di apertura del Parlamento australiano a Canberra nel 1927 senza balbettare. L'amicizia fra Logue e re Giorgio prosegu\u00ec negli anni, e nel 1937 Logue venne insignito del titolo di membro dell'Ordine reale vittoriano (MVO); successivamente, nel 1943, verr\u00e0 elevato al titolo di commendatore (CVO).\nLogue era solito utilizzare il denaro pagato dai pazienti abbienti per sostenere le cure dei pazienti che non erano in grado di pagare. Nel 1935 fu tra i fondatori della British Society of Speech Therapists, nel 1944 del College of Speech Therapists. Dopo la perdita della moglie, fece vita molto ritirata e mor\u00ec il 12 aprile 1953 a Londra. Il suo corpo venne cremato.\nNella cultura di massa.\nIl film \"Il discorso del re\" (\"The King's Speech\"), diretto da Tom Hooper nel 2010, \u00e8 ispirato alla sua esperienza come logopedista per re Giorgio VI. Nella pellicola Logue \u00e8 interpretato da Geoffrey Rush. Il film prende spunto dal libro che Mark, il nipote di Logue, scrisse con Peter Conradi. Nel libro intitolato \"Il discorso del re: come un uomo salv\u00f2 la monarchia britannica\" si racconta della relazione tra Logue e il duca di York, che diventer\u00e0 re Giorgio VI."}
{"id": "3292394", "revid": "767487", "url": "https://it.wikipedia.org/wiki?curid=3292394", "title": "Lizzana", "text": "Lizzana (IPA: ) \u00e8 una frazione del comune di Rovereto in provincia autonoma di Trento.\nStoria.\nLizzana \u00e8 una frazione posta a sud di Rovereto, fra i paesi di Lizzanella e Marco.\nIn origine fu insediamento pre-romano per la sua posizione strategica e per molti anni una delle principali roccaforti che presidiarono la Vallagarina e il Trentino meridionale. Durante il Medioevo fu una contea retta dai Signori di Lizzana che poi, per diritto di successione, pass\u00f2 ai Castelbarco. Nel 1234 pass\u00f2 sotto il dominio del principe-vescovo di Trento che l'assegn\u00f2 in feudo agli stessi Signori di Lizzana. Dal 1439 al 1509 la Repubblica Veneziana vi insedi\u00f2 nuovamente i Castelbarco.\nSotto il Regno Italico divenne frazione di Rovereto il 23 agosto 1810 e riacquist\u00f2 autonomia amministrativa con l'introduzione dell'ordinamento comunale austriaco nel Circolo di Rovereto il 1\u00ba gennaio 1821. Infine, dopo l'Unit\u00e0 d'Italia, il Comune di Lizzana fu aggregato con i comuni di Marco e Noriglio al comune di Rovereto il 2 giugno del 1927.\n\"Lizzana alta\", posta in salita ai piedi della montagna che costituisce la parte pi\u00f9 vecchia del paese, con case storiche, la chiesa, l'oratorio, la scuola materna, scuola elementare, la baita degli alpini in Costa violina con monumenti per i caduti della prima grande guerra e il sacrario militare di Castel Dante che domina la valle.\nUna tradizione antica, rinverdita dal Vannetti, ricorda come ospite al castello di Lizzana Dante Alighieri che sarebbe qui giunto da Verona nel 1304, quando fu ospite presso Alboino della Scala (legato questi ai Castelbarco). Autore dell'invito dovrebbe esser stato Guglielmo da Castelbarco che ora riposa nell'arca accanto a Sant'Anastasia. Del castello di Lizzana, chiamato castel dante, rimangono pochi ruderi accanto al sacrario militare. Il poeta cita nella cantica dell'\"Inferno\" della \"Divina Commedia\" la calcarea estensione dei \"Lavini di Marco\" che si scopriva dagli spalti del maniero:"}
{"id": "3292401", "revid": "1543377", "url": "https://it.wikipedia.org/wiki?curid=3292401", "title": "Let's Be Friends (Emily Osment)", "text": "Let's Be Friends \u00e8 una canzone della cantante statunitense Emily Osment estratta come primo singolo dall'album d'esordio dell'artista, \"Fight or Flight\".\nLa canzone.\nLa canzone, come dichiarato dalla stessa Osment, tratta di una complicata relazione che ebbe nel 2009.\nIl video.\nIl video \u00e8 ambientato in una spiaggia, perch\u00e9 il posto ricordava ad Emily quella storia avuta nel 2009. \u00c8 stato inoltre dichiarato da Emily che nel video ha indossato gli stessi vestiti che indossava quando conobbe il ragazzo."}
{"id": "3292404", "revid": "287204", "url": "https://it.wikipedia.org/wiki?curid=3292404", "title": "Carlos Salamanca", "text": "Ha fatto parte della squadra colombiana di Coppa Davis tra il 2002 e il 2010 con un record di 13 vittorie e 11 sconfitte.\nCarriera.\nJunior.\nCarlos Salamanca partecipa al circuito ITF Junior dal 2000 al 2001 raggiungendo la posizione n. 4 del ranking junior di doppio. In coppia con il connazionale Alejandro Falla nel 2001 conquista due tornei della massima categoria (GA), la Banana Bowl sconfiggendo in finale la coppia composta dai venezuelani Rafael Abreu e Oscar Posada, e l'Open di Francia ragazzi dove, in finale hanno battuto i tedeschi Markus Bayer e Philipp Petzschner. Nello stesso anno conquista, sempre in doppio, il Torneo Internazionale Citt\u00e0 di Santa Croce (G1) sconfiggendo in finale l'argentino Brian Dabul e l'algerino Lamine Ouahab.\n2000-2005.\nInizia a partecipare a tornei del circuito futures nel 2000 e gi\u00e0 nel 2001 ottiene il suo primo successo a Bogot\u00e0 sconfiggendo in finale il connazionale Michael Quintero con il punteggio di 7-64, 6-3. Nel 2002 ottiene le sue prime convocazioni nella squadra colombiana di Coppa Davis nei match contro Cuba e Uruguay. Nel 2004 conquista il suo secondo titolo futures a La Paz in Bolivia superando l'argentino Gustavo Marcaccio. Nel 2005 ottiene le sue prime vittorie nel circuito challenger raggiungendo i quarti di finale a Bogot\u00e0.\n2006-2010.\nNel 2006 ottiene il suo primo successo a Cuenca nel circuito challenger sconfiggendo in finale l'ecuadoriano Giovanni Lapentti con il punteggio di 4-6, 7-68, 7-5. Grazie a questo successo raggiunge la posizione numero 326 del ranking ATP scalando pi\u00f9 di 150 posizioni. Nel 2007 dopo due successi in patria nei futures conquista a Bogot\u00e0 il suo secondo titolo challenger, a cui seguiranno nel 2009 altri due vittorie sempre a Bogot\u00e0 e a Quito che gli permisero di entrare a far parte dei migliori 150 tennisti del mondo. Il 2010 termina con un quinto successo nei challenger a Cali e la posizione numero 172 del ranking ATP."}
{"id": "3292430", "revid": "785616", "url": "https://it.wikipedia.org/wiki?curid=3292430", "title": "Tokugawa Mitsukuni", "text": ""}
{"id": "3292436", "revid": "729019", "url": "https://it.wikipedia.org/wiki?curid=3292436", "title": "Nakajima Ki-6", "text": "Il , indicato anche in base alle convenzioni allora vigenti, fu aereo da trasporto multiruolo, monomotore, monoplano ad ala alta sviluppato dall'azienda aeronautica giapponese Nakajima Hik\u014dki KK nei tardi anni venti.\nVersione prodotta su licenza dello statunitense Fokker Super Universal, entr\u00f2 in servizio negli anni trenta, utilizzato in ambito civile come aereo di linea e da trasporto dalle compagnie aeree di bandiera nazionali del Giappone e, dopo la sua istituzione, del Manchuku\u00f2, mentre in ambito militare durante la seconda guerra sino-giapponese dalle componenti aeree di esercito e marina giapponesi e, successivamente, dalla forza aerea della nuova realt\u00e0 nazionale."}
{"id": "3292443", "revid": "36426", "url": "https://it.wikipedia.org/wiki?curid=3292443", "title": "Il figliol prodigo (De Chirico)", "text": "Il figliol prodigo \u00e8 un dipinto (87x59 cm) di Giorgio de Chirico, databile al 1922 e conservato nel Museo del Novecento di Milano.\nStoria.\nLe prime notizie certe su questa tela di Giorgio de Chirico risalgono al dicembre del 1929, quando la sua immagine fu pubblicata sulla rivista belga \"Selection\", in un numero interamente dedicato all'artista. Nello stesso mese il quadro era stato messo all'asta presso la Galleria Bardi di Milano assieme a tutta la collezione dell'editore fiorentino Attilio Vallecchi.\nSi pu\u00f2 ragionevolmente pensare che il dipinto sia stato commissionato dallo stesso Vallecchi nel 1922 e poi rimasto nella sua collezione fino alla vendita avvenuta alla fine del decennio. \nIl quadro ha avuto poi una storia movimentata: ha infatti attraversato diverse collezioni, esposizioni e gallerie, tra le quali la Galleria del Milione di Milano, per poi essere collocato nel 2010 all'interno del Museo del Novecento.\nDescrizione e stile.\nIn una piazza, delimitata a destra da un edificio porticato e aperta a sinistra su un lontano paesaggio, si impone la visione in primo piano dell'abbraccio tra il figlio, rappresentato da un manichino senza volto, vivacemente colorato, e il proprio padre, dipinto come una rigida statua di gesso.\nQuella del manichino \u00e8 una figura ricorrente nella pittura di de Chirico soprattutto nelle tele del periodo metafisico. Tale manichino difatti si caratterizz\u00f2 fin dal principio come una metafora dell'artista creatore, una sorta di suo doppio inquietante, e costitu\u00ec la soluzione pi\u00f9 efficace alla tendenza dechirichiana a proiettarsi autobiograficamente in ogni sua opera d'arte.\nAnche la scelta del soggetto di questa tela aveva degli evidenti risvolti personali che si mescolavano ad alcuni pi\u00f9 strettamente filosofici.\nRendendo esplicita l'idea dell'eterno ritorno nietzschiano, in cui passato e futuro si confondono sino all'annullamento, la Parabola del figlio prodigo permetteva all'autore di tradurre in immagini alcuni passaggi cruciali della sua esistenza artistica e privata: \nil \"ritorno in patria\" dopo gli anni parigini nel 1915, il \"ritorno al mestiere\" nel 1919 e il \"ritorno al romanticismo\" nel 1924.\n\"Il ritorno del figliol prodigo\" del 1922, con il suo manichino, si deve interpretare non tanto come un ritorno alla metafisica quanto un atto di riconciliazione con il classicismo, con la storia artistica nazionale e pi\u00f9 in generale con il museo (non a caso il padre \u00e8 rappresentato come una statua ottocentesca).\nL'ambientazione del quadro appare priva di ambiguit\u00e0 prospettiche e costruita secondo i canoni quattrocenteschi, con una linea di orizzonte bassa che mette in risalto la posizione centrale della coppia in primo piano.\nIn esso spiccano il vistoso omaggio all'architettura fiorentina nell'edificio a destra e il gradevole paese toscano.\nMentre il luminoso cielo percorso da nubi ostenta un debito nei confronti del Mantegna e del Bellini. \nL'operazione di recupero del passato, infine, era completata dalla scelta di dipingere la tela con la tecnica della tempera grassa anzich\u00e9 con il pi\u00f9 consueto olio."}
{"id": "3292449", "revid": "767487", "url": "https://it.wikipedia.org/wiki?curid=3292449", "title": "Un'altra citt\u00e0, un altro amore", "text": "Un'altra citt\u00e0, un altro amore \u00e8 un film del 1997 con protagonista Victoria Principal.\nTrama.\nMaggie (Victoria Principal) \u00e8 moglie e madre di due gemelli. Il marito non l'ama pi\u00f9 e cos\u00ec la lascia per una donna pi\u00f9 giovane. Un brutto colpo per lei che decide di cambiare vita iniziando dalla citt\u00e0.\nTorna infatti nella sua cittadina d'origine, dove comincia a fare l'arredatrice d'interni. Un giorno mentre lavora incontra Jack (Adrian Pasdar), un architetto divorziato e molto pi\u00f9 giovane di lei, e si innamora di lui. Torna il sereno nella sua triste vita, anche se per poco tempo. Infatti Jack decide di rimettersi con l'ex moglie, quando viene a scopripre che quest'ultima \u00e8 ammalata, ma non sa per\u00f2 che Maggie \u00e8 incinta."}
{"id": "3292457", "revid": "124123", "url": "https://it.wikipedia.org/wiki?curid=3292457", "title": "Martin Eugen Ekstr\u00f6m", "text": "Divenne il leader del Nationalsocialistiska Blocket, un partito politico nazional-socialista svedese\nDivenuto tenente colonnello Ekstr\u00f6m guid\u00f2 il 3\u00ba gruppo di battaglia del corpo volontario svedese nella guerra d'inverno."}
{"id": "3292461", "revid": "799504", "url": "https://it.wikipedia.org/wiki?curid=3292461", "title": "Fontana di piazza Sant'Andrea della Valle", "text": "La fontana di piazza Sant'Andrea della Valle si trova a Roma, di fronte all'omonima basilica, dove fu trasferita dalla scomparsa piazza Scossacavalli.\nDescrizione.\nAll'inizio del XVII secolo le aree a destra del Tevere erano ancora scarsamente approvvigionate d'acqua, e la dotazione idrica delle zone di Trastevere, del Vaticano e di Borgo fu uno dei primi problemi affrontati dal papa Paolo V appena eletto. In realt\u00e0, come gi\u00e0 per alcuni dei suoi recenti predecessori, il fine ultimo del pontefice era di poter disporre di una cospicua riserva d'acqua corrente per i giardini della sua residenza vaticana, ma il Comune di Roma accett\u00f2 di contribuire alle spese per il ripristino dell'antico acquedotto Traiano che, ricevendo acqua dal lago di Bracciano, avrebbe consentito l'autonomia idrica delle zone a destra del fiume. Iniziati i lavori nel 1608, nel 1610 il progetto principale fu portato a termine, al quale vennero aggiunte alcune condotte secondarie che consentissero all'acqua di raggiungere, tra l'altro, il Vaticano e il rione Borgo e di alimentare alcune fontane progettate o rinnovate per l'occasione.\nSebbene occupato in opere pi\u00f9 impegnative, come la realizzazione della facciata della basilica di San Pietro, nel 1614 Carlo Maderno fu incaricato da papa Paolo V di realizzare una fontana pubblica (la prima in quella zona) per l'approvvigionamento idrico del quartiere di Borgo. La fontana venne sistemata nell'unica vera piazza del quartiere, dove, tra l'altro, sorgeva l'antica chiesa di San Giacomo, piazza Scossacavalli, che si trovava sul percorso dell'odierna via della Conciliazione, tra il \u201cPalazzo Giraud\u201d (oggi \u201cPalazzo Torlonia\u201d) e il \u201cPalazzo dei Penitenzieri\u201d (oggi trasformato in hotel).\nLa forma della fontana ricalcava, semplificandolo, il modello dellaportiano: una vasca quadrata, in travertino, con i lati bombati, al cui centro era poggiata, su un balaustro riccamente ornato con quattro volute e le insegne pontificie, una vasca rotonda, piuttosto piatta. Tutto il complesso era posto su un basso gradino che riprendeva la forma della vasca inferiore ed era circondato da sedici colonnine che sostenevano la recinzione in ferro. L'acqua zampillava da un elemento sommitale a capitello con decorazioni floreali e da quattro bocche posizionate all'interno della vasca pi\u00f9 grande, in corrispondenza della bombatura dei lati del quadrato.\nNegli anni a cavallo del 1935 la costruzione di via della Conciliazione port\u00f2 alla demolizione dell'intera \u201cSpina di Borgo\u201d, con l'eliminazione della piazza e della chiesa. La fontana resistette al suo posto per alcuni anni, mentre proseguivano i lavori, poi, tra il 1941 e il 1945, venne progressivamente smontata e riposta nei magazzini del Comune. Da l\u00ec fu recuperata nel 1951 per essere sistemata in piazza della Pilotta, ma il progetto venne abbandonato prima che prendesse forma definitiva, e fu di nuovo immagazzinata. Ancora nel 1955 si propose di sistemarla in vari punti lungo via della Conciliazione, o in piazza della Cancelleria o nel quartiere di Primavalle, ma ancora una volta non se ne fece nulla. Nel 1958 venne finalmente posizionata nella sua attuale collocazione, dopo aver scartato altre ipotesi che riguardavano piazza della Rovere e piazza San Salvatore in Lauro. Della fontana originale \u00e8 per\u00f2 andata perduta, nel frattempo, la vasca superiore in marmo, che \u00e8 stata sostituita con una copia in cemento.\nL'ultimo restauro risale al 2001-2002."}
{"id": "3292469", "revid": "337866", "url": "https://it.wikipedia.org/wiki?curid=3292469", "title": "Guardia Imperiale Shi'ar", "text": ""}
{"id": "3292470", "revid": "228587", "url": "https://it.wikipedia.org/wiki?curid=3292470", "title": "Morte sul Rio Grande", "text": "Morte sul Rio Grande \u00e8 un film per la televisione del 1993 con protagonista Victoria Principal.\nTrama.\nMaggie Keene \u00e8 una donna che ama fumare. Un giorno, in vacanza in montagna con i suoi amici, si allontana per fumare una sigaretta. In questo modo assiste ad un omicidio. I killer che l'hanno vista vogliono ucciderla ed inizia un lungo inseguimento nel Canyon."}
{"id": "3292471", "revid": "123014", "url": "https://it.wikipedia.org/wiki?curid=3292471", "title": "Fontana di piazza Scossacavalli", "text": ""}
{"id": "3292487", "revid": "110157", "url": "https://it.wikipedia.org/wiki?curid=3292487", "title": "Presidenti della Mauritania", "text": "I presidenti della Mauritania dal 1960 (data di indipendenza dalla Francia) ad oggi sono i seguenti."}
{"id": "3292488", "revid": "87499", "url": "https://it.wikipedia.org/wiki?curid=3292488", "title": "Piergiorgio Ferretti", "text": ""}
{"id": "3292500", "revid": "37575736", "url": "https://it.wikipedia.org/wiki?curid=3292500", "title": "Mans\u016br bin Zayd Al Nahy\u0101n", "text": ""}
{"id": "3292501", "revid": "767487", "url": "https://it.wikipedia.org/wiki?curid=3292501", "title": "Marinus Robyn van der Goes", "text": "Biografia.\nFu allievo di Lucas Vorsterman contemporaneamente a Hans Witdoeck (1630-1631). In seguito nel 1632-1633 entr\u00f2 a far parte della Corporazione di San Luca di Anversa, dove nel 1634 si spos\u00f2.\nSono note 18 incisioni di quest'artista, quattro da Pieter Paul Rubens: \"Fuga in Egitto\", \"Miracoli di San Francesco Saverio\", \"I miracoli di Sant'Ignazio di Loyola\" e il frontespizio di \"El memorable y glorioso viaje del Infante Cardenal Don Fernando de Austria\" di Diego de Aedo y Gallart. Per questa edizione esegu\u00ec anche un'incisione dal ritratto equestre dell'Infante eseguito da Jan van den Hoecke, forse un allievo di Rubens.\nQuest'artista, data la buona padronanza delle tecniche d'incisione, riusc\u00ec a riprodurre fedelmente quanto espresso nei dipinti di Rubens, come ad esempio l'atmosfera notturna nella \"Fuga in Egitto\".\nLe altre incisioni furono riprodotte da opere di Jacob Jordaens, Adriaen Brouwer, Cornelis Saftleven, Hendrick Sorgh e Theodoor van Thulden.\nVan der Goes era solito firmare le sue incisioni con \"Marinus\".\nMor\u00ec il 27 aprile 1639 ad Anversa e fu sepolto in Sint Jacobskerk: nel registro della parrocchia risulta come \"Marin van der Goes\"."}
{"id": "3292505", "revid": "1784425", "url": "https://it.wikipedia.org/wiki?curid=3292505", "title": "Mohamed Ould Abdel Aziz", "text": "\u00c8 stato il leader del colpo di Stato dell'agosto 2008, che ha spodestato il governo democratico del presidente Sidi Mohamed Ould Cheikh Abdallahi, venendo nominato dalla giunta militare Presidente dell'Alto Consiglio di Stato. Nonostante sia stato considerato il leader del colpo di stato, il Consiglio di Stato annunci\u00f2 il 7 agosto che la Presidenza della Repubblica sarebbe stata esercitata dall'intero Consiglio sotto forma di organo collegiale. Rinunci\u00f2 all'incarico nel mese di aprile 2009 per candidarsi alle elezioni di luglio di quell'anno, elezioni che vinse ottenendo il 52,58% dei voti. Assunse ufficialmente la carica di presidente il 5 agosto 2009.\nIl 9 luglio 2020, Mohamed Abdel Aziz doveva rispondere alla convocazione di una commissione parlamentare d'inchiesta incaricata di scrivere un \"rapporto\". In seguito, la giustizia mauritana inizi\u00f2 a ribollire in una corsa contro il tempo per la costruzione dell'Alta corte di giustizia, autorizzata a giudicare il presidente della Repubblica solo in caso di alto tradimento."}
{"id": "3292509", "revid": "184755", "url": "https://it.wikipedia.org/wiki?curid=3292509", "title": "Lo storpio (Ribera)", "text": "Lo storpio o il piede storpio (intitolato Il nano prima del suo trasferimento al Louvre) \u00e8 un dipinto di Jusepe de Ribera realizzato a olio su tela 164 \u00d7 92 cm. \u00c8 conservata al Museo del Louvre di Parigi.\nQuesto dipinto rappresenta un bambino mendicante storpio alla mano e al piede; regge in mano una stampella e un foglio per chiedere l'elemosina.\nSebbene l'opera mostri l'estrema povert\u00e0 e disagio del popolo di Napoli agli inizi del XVII secolso, il volto innocente e illuminato da un sincero sorriso richiama la speranza in un futuro migliore. La stessa funzione hanno i colori luminosi (ripresi da Raffaello) e lo sfondo chiaro con ampi sprazzi di sereno.\nLa prospettiva dal basso d\u00e0 dignit\u00e0 alla figura.\nQuesta rappresentazione della povert\u00e0 e del mondo del popolo basso, il pauperismo ripreso da Carlo Borromeo, non \u00e8 inconsueta a Napoli, citt\u00e0 dalla mentalit\u00e0 aperta, dove l'artista \u00e8 indipendente e libero da censura. \nNell'opera si trova inoltre un richiamo alla Controriforma : il messaggio che vuole mandare l'artista \u00e8 che siamo tutti uguali in quanto figli di Dio."}
{"id": "3292510", "revid": "834", "url": "https://it.wikipedia.org/wiki?curid=3292510", "title": "Martirio di san Filippo", "text": "Il martirio di san Filippo \u00e8 un dipinto dello Spagnoletto realizzato a olio su tela 234 \u00d7 234 cm. \u00c8 conservata al Museo del Prado di Madrid.\nIl dipinto venne probabilmente commissionato dal vicer\u00e9 di Napoli, il duca di Medina de las Torres, e acquistato per le raccolte reali (raffigura, infatti, gli attimi precedenti al martirio del santo di cui il re Filippo IV portava il nome)."}
{"id": "3292511", "revid": "1305772", "url": "https://it.wikipedia.org/wiki?curid=3292511", "title": "Michael Collins (astronomo)", "text": "Dopo un'iziale carriera nell'industria del software, Michael Collins si \u00e8 dedicato all'astronomia.\nIl Minor Planet Center gli accredita la scoperta di quarantuno asteroidi, effettuate tra il 1999 e il 2002, tutte in collaborazione con altri astronomi, in particolare trentasei con Minor White.\nL'asteroide 6471 Collins non \u00e8 dedicato a lui ma all'omonimo astronauta."}
{"id": "3292514", "revid": "1609015", "url": "https://it.wikipedia.org/wiki?curid=3292514", "title": "Sogno di Giacobbe", "text": "Il Sogno di Giacobbe \u00e8 un dipinto del pittore spagnolo Jusepe de Ribera realizzato nel 1639 e conservato nel Museo del Prado di Madrid in Spagna."}
{"id": "3292516", "revid": "767487", "url": "https://it.wikipedia.org/wiki?curid=3292516", "title": "Duello tra donne", "text": "Il Duello tra donne \u00e8 un dipinto di Jusepe de Ribera, noto come lo Spagnoletto, realizzato a olio su tela 235 \u00d7 212 cm. \u00c8 conservata al Museo del Prado di Madrid.\nIl quadro, firmato e datato, venne realizzato a Napoli nel 1636.\nSoggetto.\nIl quadro illustra un presunto episodio avvenuto a Napoli nel 1552: due donne, Isabella de Carazzi e Diambra de Pottinella, si sarebbero affrontate in duello alla presenza del marchese del Vasto per amore di un uomo chiamato Fabio di Zeresola.\nIl soggetto del dipinto \u00e8 stato anche interpretato come allegoria della lotta tra il Vizio e la Virt\u00f9."}
{"id": "3292518", "revid": "92723", "url": "https://it.wikipedia.org/wiki?curid=3292518", "title": "Maddalena Ventura con il marito e il figlio", "text": "Maddalena Ventura con il marito e il figlio (o Donna barbuta) \u00e8 un dipinto a olio su tela (196\u00d7127\u00a0cm) di Jusepe de Ribera, parte della collezione della Fundaci\u00f3n Casa Ducal de Medinaceli e conservato presso il Museo del Prado di Madrid. Per la rarit\u00e0 del soggetto raffigurato, il dipinto \u00e8 uno dei pi\u00f9 insoliti nella pittura europea del Seicento.\nStoria.\nSui due blocchi di pietra sulla destra del dipinto \u00e8 leggibile una lunga epigrafe in latino che permette di conoscere la storia dei soggetti raffigurati:\nDa essa conosciamo che la protagonista del dipinto si chiamava Maddalena Ventura ed era originaria di Accumoli; durante una gravidanza, dopo che aveva gi\u00e0 dato al marito Felice tre figli, all'et\u00e0 di 37 anni cominci\u00f2 a sviluppare una folta barba e a 52 anni, nel 1631, si trasfer\u00ec a Napoli chiamata dal vicer\u00e9, dove fu oggetto di curiosit\u00e0 come \"grande miracolo della natura\".\nL'epigrafe conferma che il dipinto fu eseguito su commissione del vicer\u00e9 di Napoli Fernando Af\u00e1n de Ribera, duca di Alcal\u00e1, da \"Jusepe de Ribera spagnolo, insignito della croce di Cristo, nuovo Apelle del suo tempo\". Il dipinto \u00e8 datato 16 febbraio 1631. \nLe circostanze della realizzazione del quadro sono documentate anche da una lettera dell'ambasciatore di Venezia dell'11 febbraio 1631. Della sua visita al palazzo reale di Napoli l'ambasciatore racconta che: \nDescrizione.\nIl dipinto raffigura una donna con il volto coperto da una folta barba e di corporatura massiccia, intenta ad allattare al seno il neonato che porta in braccio. Alla sua destra, in penombra e in posizione arretrata, si trova il marito.\nSi tratta di un'opera di carattere documentaristico, che vuole ritrarre questa atipicit\u00e0 di una donna con barba e altre fattezze solitamente maschili. Per questo la protagonista viene ritratta con la sua famiglia, in particolare il marito e un figlio neonato che viene allattato al grande seno tondeggiante, unica nota di femminilit\u00e0 assieme all'abito. \nLe figure sono ritratte a figura piena in una stanza scura, mentre guardano con intensit\u00e0 verso lo spettatore. Con uno stile che si rif\u00e0 allo stile caravaggesco, il dipinto \u00e8 caratterizzato da una generale oscurit\u00e0 dalla quale la luce fa emergere alcuni elementi.\nL'autore ritrae la coppia, avanti con gli anni, con uno stile molto realistico e allo stesso tempo rispettoso. L'epidermide solcata dai segni del tempo \u00e8 raffigurata con estrema precisione, cos\u00ec come i dettagli degli abiti, dal grembiule al colletto. L'espressione quasi rassegnata della donna e del marito suscitano nello spettatore simpatia e rispetto e non derisione.\nSulla destra del dipinto si scorgono dei blocchi di pietra su cui \u00e8 incisa un'iscrizione in caratteri latini, sopra i quali si trovano posati un fuso, un arcolaio e un filo di lana, tipici attributi femminili che ribadiscono la vera identit\u00e0 della figura centrale del ritratto.\nOpere simili.\nIl ritratto di Maddalena Ventura \u00e8 uno dei pochissimi dipinti che raffigurano donne affette da irsutismo. Tra le altre opere \u00e8 possibile citare il ritratto di Br\u00edgida de los R\u00edos, una donna cinquantenne conosciuta come la \"Barbuda de Pe\u00f1aranda\" raffigurata con una folta barba ed una evidente calvizie, realizzato nel 1590 dal pittore spagnolo Juan S\u00e1nchez Cot\u00e1n e conservato al Museo del Prado a Madrid."}
{"id": "3292519", "revid": "300067", "url": "https://it.wikipedia.org/wiki?curid=3292519", "title": "Mitchell Anderson", "text": ""}
{"id": "3292520", "revid": "300067", "url": "https://it.wikipedia.org/wiki?curid=3292520", "title": "J. J. Anderson", "text": ""}
{"id": "3292528", "revid": "4252", "url": "https://it.wikipedia.org/wiki?curid=3292528", "title": "Skrulls", "text": ""}
{"id": "3292530", "revid": "1543377", "url": "https://it.wikipedia.org/wiki?curid=3292530", "title": "9009 Tirso", "text": "9009 Tirso \u00e8 un asteroide della fascia principale. Scoperto nel 1984, presenta un'orbita caratterizzata da un semiasse maggiore pari a 2,2638469\u00a0UA e da un'eccentricit\u00e0 di 0,1431140, inclinata di 2,98955\u00b0 rispetto all'eclittica.\nL'asteroide \u00e8 dedicato al circolo TIRSO (acronimo per \"Tutti Insieme Ridendo Sorseggiando Osservando\") fondato dallo scopritore per una gioiosa divulgazione dell'astronomia e che a sua volta richiama il \"tirso\", il bastone intrecciato da rami di vite e di edera che termina con una pigna, usato come scettro da Dioniso."}
{"id": "3292531", "revid": "115533", "url": "https://it.wikipedia.org/wiki?curid=3292531", "title": "SS-N-25 Switchblade", "text": ""}
{"id": "3292543", "revid": "486946", "url": "https://it.wikipedia.org/wiki?curid=3292543", "title": "Yeom Ki-Hoon", "text": ""}
{"id": "3292546", "revid": "729019", "url": "https://it.wikipedia.org/wiki?curid=3292546", "title": "Mansfield (Ohio)", "text": "Mansfield \u00e8 una citt\u00e0 degli Stati Uniti d'America, capoluogo della contea di Richland, nello Stato dell'Ohio.\nDeve il suo nome all'omonima cittadina del Nottinghamshire, in Inghilterra."}
{"id": "3292547", "revid": "1573940", "url": "https://it.wikipedia.org/wiki?curid=3292547", "title": "Tigrisoma lineatum", "text": "L'airone tigrato rossiccio (Tigrisoma lineatum ) \u00e8 un uccello della famiglia degli Ardeidi. \u00c8 diffuso, con due sottospecie, nel Centro e nel Sudamerica.\nDescrizione.\nL'airone tigrato rossiccio \u00e8 un ardeide di medie dimensioni che raggiunge un'altezza di 66\u201376\u00a0cm. Non presenta dimorfismo sessuale.\nLa testa, i lati della testa e il collo, lungo e relativamente spesso, sono color cannella-castano. Il becco, che pu\u00f2 misurare fino a 10\u00a0cm, \u00e8 relativamente lungo. La sua colorazione varia a seconda dell'et\u00e0 e della stagione; il cambiamento del colore, tuttavia, non \u00e8 stato ancora sufficientemente compreso. In sostanza, si pu\u00f2 affermare che il ramo superiore \u00e8 scuro e quello inferiore \u00e8 pi\u00f9 chiaro. La pelle attorno alla base \u00e8 gialla. L'iride \u00e8 di colore variabile dal giallo al marrone chiaro. Il mento \u00e8 bianco: lungo la parte anteriore del collo corre una striscia longitudinale marrone, che \u00e8 delimitata su entrambi i lati da strisce bianche. Queste strisce sono particolarmente evidenti soprattutto quando l'airone tigrato solleva la testa o rimane immobile assumendo la posizione tipica dei tarabusi. Il groppone e la coda sono di colore nero-verde, mentre le ali sono grigio scuro. Sia il dorso che le ali sono ricoperti da linee marroni molto sottili e da macchioline dello stesso colore che possono estendersi fino alla testa. Il ventre \u00e8 grigio con una leggera sfumatura ocra. Le zampe, dotate di tarsi relativamente lunghi, sono di colore nero-oliva sul davanti e verde sul retro.\nBiologia.\nL'airone tigrato rossiccio si alimenta soprattutto di notte e all'alba, attendendo tranquillamente in piedi l'arrivo della preda. \u00c8 una specie solitaria che solo raramente viene osservata in coppia. Difende vigorosamente il proprio territorio di alimentazione anche nei confronti di altre specie di aironi. Liti piuttosto violente si verificano soprattutto con gli aironi fischiatori. La sua dieta comprende pesci, cavallette, coleotteri acquatici, larve di libellula e serpenti.\nLa sua biologia riproduttiva non \u00e8 stata ancora attentamente esaminata. Il periodo riproduttivo sembra variare a seconda della zona di distribuzione. L'airone tigrato rossiccio non nidifica in colonie, e costruisce il nido su alberi ad alto fusto. Ogni nidiata comprende di solito due uova, che vengono covate dalla sola femmina. Il periodo di incubazione \u00e8 di 31-34 giorni. Alla nutrizione dei piccoli partecipano entrambi i genitori.\nLe popolazioni di airone tigrato rossiccio non sono ancora state studiate nei minimi dettagli. La specie \u00e8 tuttavia diffusa e localmente comune.\nDistribuzione e habitat.\nL'airone tigrato rossiccio si trova solamente nel Centro e nel Sudamerica. Nidifica in Guatemala settentrionale, Honduras sud-orientale, Nicaragua orientale, Costa Rica, Colombia, Ecuador sud-occidentale e, a est delle Ande, in Venezuela, Guyana, Suriname, Trinidad e, pi\u00f9 a sud, Brasile, Bolivia, Paraguay, Uruguay settentrionale e Argentina nord-orientale. Si tratta di una specie stanziale.\nLa specie abita generalmente le paludi della foresta tropicale di pianura. \u00c8 presente nelle zone umide pi\u00f9 importanti del Sudamerica. Di tanto in tanto, si rinviene anche nelle foreste paludose, ai piedi delle Ande.\nTassonomia.\nGli studiosi riconoscono due sottospecie di airone tigrato rossiccio:"}
{"id": "3292556", "revid": "287204", "url": "https://it.wikipedia.org/wiki?curid=3292556", "title": "Newark (Ohio)", "text": "Newark \u00e8 una citt\u00e0 degli Stati Uniti d'America, capoluogo della contea di Licking, nello Stato dell'Ohio."}
{"id": "3292559", "revid": "226458", "url": "https://it.wikipedia.org/wiki?curid=3292559", "title": "Creoni", "text": "I Creoni erano una trib\u00f9 celtica dell'antica Britannia, conosciuta solo attraverso l'unica citazione fatta di loro dal geografo Tolomeo. Da questa generale descrizione e dall'ubicazione approssimativa delle trib\u00f9 a loro vicine, il territorio abitato dai Creoni fu probabilmente lungo la costa occidentale della Scozia, dall'isola di Skye a sud, e l'isola di Mull a nord. Tolomeo non fornisce indicazioni riguardo alla loro principale citt\u00e0."}
{"id": "3292560", "revid": "174919", "url": "https://it.wikipedia.org/wiki?curid=3292560", "title": "Composizioni di Dmitrij Dmitrievi\u010d \u0160ostakovi\u010d", "text": "Lista delle composizioni di Dmitrij Dmitrievi\u010d \u0160ostakovi\u010d (1906-1975), ordinate per genere, per data di composizione e per numero d'opus. L'anno indicato nella parentesi \u00e8 quello di composizione. Quando nella lista compare la data di composizione scritta nella modalit\u00e0 giorno-mese-anno, la data di inizio-fine composizione \u00e8 stata indicata dall'autore sulla partitura.\nLe composizioni senza numero di opera sono probabilmente andate o distrutte o perdute, in particolare quelle giovanili."}
{"id": "3292563", "revid": "287204", "url": "https://it.wikipedia.org/wiki?curid=3292563", "title": "Findlay (Ohio)", "text": "Findlay \u00e8 una citt\u00e0 degli Stati Uniti d'America, capoluogo della Contea di Hancock, nello Stato dell'Ohio."}
{"id": "3292565", "revid": "1573940", "url": "https://it.wikipedia.org/wiki?curid=3292565", "title": "Tigrisoma fasciatum", "text": "L'airone tigrato fasciato (Tigrisoma fasciatum ) \u00e8 un uccello della famiglia degli Ardeidi originario del Sudamerica.\nDescrizione.\nL'airone tigrato fasciato raggiunge una lunghezza del corpo di 60\u201370\u00a0cm. Il piumaggio ha una colorazione di fondo grigio o marrone percorsa da striature pi\u00f9 scure. Il colore varia a seconda delle sottospecie. \u00c8 presente uno scarso dimorfismo sessuale: nel maschio il contrasto tra le zone chiare e scure del piumaggio \u00e8 pi\u00f9 evidente che nelle femmine.\nBiologia.\nL'airone tigrato fasciato di solito conduce vita solitaria e gli esemplari si incontrano solo durante la stagione riproduttiva per accoppiarsi. \u00c8 un predatore da agguato che cattura la preda sia a terra che nell'acqua. La dieta comprende piccoli pesci e insetti.\nDistribuzione e habitat.\nL'airone tigrato fasciato \u00e8 diffuso nel Centro e nel Sudamerica. Dal Costa Rica e dalla Colombia, il suo areale si estende, attraverso le pendici orientali delle Ande, fino alla Bolivia. Un'altra popolazione si incontra nel Brasile sud-orientale (Area di protezione ambientale di Guaraque\u00e7aba) e nell'Argentina settentrionale. Il suo habitat \u00e8 costituito dalle foreste umide delle regioni montuose, dove la specie vive lungo le rive dei fiumi fittamente ricoperte di vegetazione.\nTassonomia.\nGli studiosi riconoscono tre sottospecie di airone tigrato fasciato:"}
{"id": "3292566", "revid": "599013", "url": "https://it.wikipedia.org/wiki?curid=3292566", "title": "Accademia militare teresiana", "text": "L'Accademia militare teresiana (tedesco: \"Theresianische Milit\u00e4rakademie\", abbreviabile in \"TherMilAk\") fu fondata nel 1751 dall'imperatrice Maria Teresa d'Austria, con sede a Wiener Neustadt nell'antica fortezza imperiale, riservata all'addestramento degli ufficiali cadetti della nobilt\u00e0 dell'Impero austriaco.\nConsiderata una delle pi\u00f9 antiche accademie militari al mondo, \u00e8 ancora in esercizio per gli aspiranti ufficiali dell'esercito austriaco. Ogni anno il corso allievi viene intitolato a un cavaliere dell'ordine militare di Maria Teresa.\nStoria.\nL'Accademia militare teresiana fu fondata dall'imperatrice Maria Teresa d'Austria il 14 dicembre 1751 con la missione \"di formare ufficiali onesti e efficienti\". Il primo comandante fu il maresciallo Leopold Joseph von Daun. Non fu accettato nell'Accademia l'aspirante ufficiale Josef Radetzky in quanto ritenuto troppo gracile fisicamente mentre, al contrario, la milanese Francesca Scanagatta si sostitu\u00ec a un suo fratello che avrebbe dovuto frequentare l'Accademia travestendosi da uomo; segu\u00ec al suo posto i corsi dell'Accademia, dal 16 febbraio 1794 al 16 gennaio 1797, combattendo poi nelle guerre napoleoniche in Germania e in Italia. Fu decorata e promossa.\nPoco prima della seconda guerra mondiale, precisamente tra il 10 novembre 1938 e l'agosto 1939, vi insegn\u00f2 anche il colonnello Erwin Rommel, futuro generale.\nDopo la fondazione delle Forze armate nel 1955, l'Accademia militare a causa dei gravi danni subiti dal castello di Wiener Neustadt nel corso del conflitto mondiale, fu trasferita a Enns fino al 1958.\nDal 1997 l'Accademia militare \u00e8 parificata a corsi universitari e nel 2003 ospit\u00f2 per la prima volta la formazione di quattro aspiranti ufficiali donne. Fin dalla riapertura del 1959 a oggi sono stati diplomati 3.576 ufficiali. Il corso ufficiali prevede una formazione di tre anni."}
{"id": "3292568", "revid": "300067", "url": "https://it.wikipedia.org/wiki?curid=3292568", "title": "Cody Topper", "text": ""}
{"id": "3292569", "revid": "767487", "url": "https://it.wikipedia.org/wiki?curid=3292569", "title": "A winter fairy is melting a snowman", "text": " \u00e8 il sedicesimo singolo della cantante j-pop giapponese Kimura Kaela. \u00c8 stato pubblicato l'8 dicembre 2010 dall'etichetta major Nippon Columbia.\nTracce.\nTutti i brani sono testo di Kaela Kimura &amp; Shinobu Watanabe e musica di Shinobu Watanabe.&lt;br&gt;\nDopo il titolo \u00e8 indicata fra parentesi \"()\" la grafia originale del titolo."}
{"id": "3292573", "revid": "3831", "url": "https://it.wikipedia.org/wiki?curid=3292573", "title": "Accademia Militare Teresiana", "text": ""}
{"id": "3292574", "revid": "74801", "url": "https://it.wikipedia.org/wiki?curid=3292574", "title": "Marion (Ohio)", "text": "Marion \u00e8 una citt\u00e0 degli Stati Uniti d'America, capoluogo della contea omonima, nello Stato dell'Ohio."}
{"id": "3292575", "revid": "74801", "url": "https://it.wikipedia.org/wiki?curid=3292575", "title": "Delaware (Ohio)", "text": "Delaware \u00e8 una citt\u00e0 degli Stati Uniti d'America, capoluogo dell'omonima contea, nello Stato dell'Ohio.\n\u00c8 sede della Universit\u00e0 Wesleyana dell'Ohio, una delle pi\u00f9 prestigiose ed antiche universit\u00e0 di tutti gli Stati Uniti."}
{"id": "3292579", "revid": "125906128", "url": "https://it.wikipedia.org/wiki?curid=3292579", "title": "Immaturi", "text": "Immaturi \u00e8 un film del 2011 diretto da Paolo Genovese.\nHa avuto un sequel nel 2012, intitolato \"Immaturi - Il viaggio\" e una trasposizione televisiva nel 2018, \"Immaturi - La serie\".\nTrama.\nUn giorno come gli altri, ai 26 ex studenti classe 1972 della sezione E del liceo Giulio Cesare di Corso Trieste, Roma, arriva una lettera dal Ministero della pubblica istruzione, che li informa dell'annullamento del loro diploma, conseguito 20 anni prima, per via della non validit\u00e0 del titolo di studi di un membro della commissione dell'esame di maturit\u00e0. I 26 si ritrovano, quindi, costretti a ripetere gli esami, per evitare di perdere non solo il diploma, ma anche eventuali titoli di studio conseguiti successivamente.\nTra questi 26 ex-studenti ci sono Giorgio Romanini, neuropsichiatra infantile, Piero Galeazzi, conduttore radiofonico presso RTL 102.5 (con il programma \"Vorrei tornare\"), Lorenzo Coppetti, agente immobiliare, Luisa Maimone, manager di un'azienda alimentare e Francesca Di Modugno, chef di un ristorante romano. I cinque, grandi amici ai tempi del liceo, decidono quindi di ritrovarsi per poter prepararsi assieme in vista degli esami.\nI rapporti tra gli ex compagni si dimostrano subito particolarmente solidi, ma presto i protagonisti vengono a conoscenza dei cambiamenti nelle vite dei compagni che non vedevano da un ventennio: Giorgio si \u00e8 fidanzato, Piero ha una relazione con una donna di nome Cinzia, con la quale finge di avere una moglie e di avere un figlio per poter mantenere una relazione senza impegno, Lorenzo vive ancora con i suoi genitori, Luisa si \u00e8 sposata e divorziata ed ha avuto una figlia di nome Penelope mentre Francesca \u00e8 affetta da ipersessualit\u00e0 e frequenta un centro di riabilitazione. Fa presto la sua comparsa anche Virgilio, anch'egli ex-componente della 3E, sposato ma con un'amante e odiato da Giorgio per dei motivi non subito rivelati.\nLe vite dei protagonisti vengono \"sconvolte\" da alcuni avvenimenti: la fidanzata di Giorgio, Marta, rimane incinta ed il rapporto fra i due comincia a deteriorarsi per lo shock di Giorgio, il quale invece non desiderava un figlio; Piero comincia a perdere la fiducia di Cinzia, che desidera pi\u00f9 tempo da poter passare con il suo partner, che continua a fingere di avere moglie e figlio; Francesca, in cura per la sua ipersessualit\u00e0, si infatua del collega Ivano ma teme che non si tratti di una vera e propria attrazione sentimentale. In tutto ci\u00f2, Luisa e Lorenzo cominciano ad avvicinarsi sentimentalmente: Luisa svela a Lorenzo di essere stata innamorata di lui ai tempi del liceo, mentre Lorenzo, vergognandosi di vivere ancora nella casa dei suoi genitori e temendo di rovinare il rapporto con l'amica, si vede costretto a rifiutare le avance di costei.\nI sei protagonisti, negli ultimi giorni prima degli esami, decidono di andare a trascorrere il tempo restante a Sabaudia, nella casa al mare di Piero, dove ripercorrono insieme i tempi passati del liceo. Conosciuta in chat una ragazza dal nickname \"Crudeli@92\", Piero convince i suoi amici a trascorrere una serata in discoteca. Durante la serata, nella quale Piero avrebbe dovuto incontrare la ragazza della chat, Francesca si ubriaca e Virgilio le presta aiuto in bagno, ma viene colpito con un pugno da Giorgio in quanto quest'ultimo crede che Virgilio stia approfittando di lei; Luisa e Lorenzo sfiorano a pi\u00f9 riprese il tanto atteso bacio, con la donna che scopre, dal libro di filosofia dell'amico, della cotta che anche egli aveva per lei ai tempi del liceo; Piero, infine, si accorge che la ragazza della chat ha avuto un collasso dovuto all'assunzione di stupefacenti, cos\u00ec la porta, accompagnato da Giorgio, in ospedale, dove le rivela la sua identit\u00e0.\nRitornati nella dimora a Sabaudia, appare a sorpresa Eleonora, altra loro ex compagna da tempo trasferitasi a Milano che, come racconta agli altri, ai tempi del liceo era fidanzata con Giorgio ma egli l'aveva lasciata sparendo nel nulla dopo aver scoperto del tradimento con Virgilio. Parlando, tuttavia, Giorgio scopre che Virgilio aveva raccontato una bugia, dal momento che Eleonora nega di aver dato anche un solo bacio a Virgilio, tutto ci\u00f2 nell'inconsapevolezza della versione di Virgilio, dato che quella sera era ubriaco. Eleonora, Giorgio e Virgilio chiariscono cos\u00ec dopo vent'anni e Giorgio torna da Marta dimostrandosi pronto ad accogliere un figlio e promettendo di essere un buon padre.\nIniziati gli esami, i protagonisti dimostrano di avere numerosi problemi con le prove d'esame e finiscono per essere tutti promossi con un 60, il minimo dei voti, credendo si trattasse della massima valutazione (all'epoca, infatti, il massimo era 60).\nGiorgio e Marta, quindi, si apprestano ad iniziare una nuova fase della loro vita; Francesca, superati i cento giorni di astinenza dal sesso, cede alle avance di Ivano e inizia la sua prima vera storia d'amore; Lorenzo e Luisa si fidanzano e decidono di andare a convivere, portando con loro anche Penelope; Piero finge di divorziare dalla moglie per poter stare con Cinzia, non rinunciando, per\u00f2, al fantomatico figlio; Virgilio, infine, proprio attraverso la trasmissione di Piero, rivela di essersi pentito delle sue bugie e viene implicitamente perdonato da tutti.\nProduzione.\nRiprese.\nLe riprese del film sono iniziate il 22 marzo 2010 a Roma e sono proseguite per otto settimane.\nAccoglienza.\nLa pellicola ha incassato 11.351.664 euro, in sole tre settimane di programmazione.\nPromozione.\nIl primo trailer del film \u00e8 apparso su YouTube il 15 luglio 2010.\nColonna sonora.\nLa colonna sonora del film \u00e8 curata da Andrea Guerra che ha scritto i brani originali.\nAlla colonna sonora del film prende parte il cantante romano Alex Britti con il brano \"Immaturi\" del 2011.\nL'attore Paolo Kessisoglu contribuisce con una personale rielaborazione di \"Born to Be Alive\", successo del 1978 di Patrick Hernandez.\nDurante la permanenza a Sabaudia, i ragazzi trovano dei vecchi dischi in vinile e decidono di ascoltarne qualcuno; tra di essi ci sono anche sigle di cartoni animati degli anni 80, cos\u00ec Giorgio, Piero e Virgilio improvvisano un balletto sulle note della sigla di UFO Robot Goldrake (\"UFO Robot\" - Antonella Asoli).\nNel film sono presenti, inoltre, i brani:\nDistribuzione.\nIl film \u00e8 stato distribuito nelle sale cinematografiche a partire dal 21 gennaio 2011, da Medusa Film. Gli incassi totali hanno raggiunto \u20ac 15.139.591, collocando la pellicola al terzo posto in classifica dopo \"Che bella giornata\" e \"Qualunquemente\".\nSequel.\nNel marzo 2011 Paolo Genovese ha annunciato la lavorazione della sceneggiatura di un sequel, \"Immaturi - Il viaggio\", le cui riprese sarebbero iniziate ad agosto dello stesso. Nella pellicola \u00e8 presente quasi tutto il cast del primo film e alcune new entry. I protagonisti si spostano in Grecia, nella quale \u00e8 ambientato il viaggio di fine scuola che avrebbero dovuto fare vent'anni prima.\nLe riprese sono iniziate il 22 agosto e il 14 dicembre sono stati diffusi in rete la locandina e il trailer. Il film \u00e8 uscito il 4 gennaio 2012."}
{"id": "3292589", "revid": "1776082", "url": "https://it.wikipedia.org/wiki?curid=3292589", "title": "Jesus nahm zu sich die Zw\u00f6lfe", "text": "Jesus nahm zu sich die Zw\u00f6lfe (in tedesco, \"Ges\u00f9 prese a s\u00e9 i dodici\") BWV 22 \u00e8 una cantata di Johann Sebastian Bach.\nStoria.\nLa cantata \"Jesus nahm zu sich die Zw\u00f6lfe\" venne composta da Bach a K\u00f6then nel 1723 per la domenica di Quinquagesima come esame (insieme alla \"Du wahrer Gott und Davids Sohn\" BWV 23) per l'assunzione come \"Kantor\" della chiesa di San Tommaso a Lipsia. L'opera venne eseguita il 7 febbraio 1723 ed il 20 febbraio 1724.\nIl testo della cantata si ispira al vangelo per il primo movimento, ad un testo di autore ignoto per i movimenti 2, 3 e 4, ed alla poetessa Elisabeth Kreuziger da Wittenberg per l'ultimo movimento.\nStruttura.\nLa \"Jesus nahm zu sich die Zw\u00f6lfe\" \u00e8 scritta per contralto solista, tenore solista, basso solista, coro, violino I e II, oboe, viola e basso continuo ed \u00e8 suddivisa in cinque movimenti:"}
{"id": "3292590", "revid": "767487", "url": "https://it.wikipedia.org/wiki?curid=3292590", "title": "Daniel Gregory Mason", "text": "Biografia.\nMason veniva da una lunga lista di notevoli musicisti americani, incluso suo padre Henry Mason e suo nonno Lowell Mason.\nStudi\u00f2 sotto John Knowles Paine all'Harvard University dal 1891 al 1895 continuando i suoi studi con George Chadwick e Percy Goetschius. Nel 1894 pubblic\u00f2 la propria Opus 1, una serie di valzer per pianoforte; da l\u00ec a poco scrivere musica divenne la sua occupazione principale. Divenne docente presso la Columbia University nel 1905, dove rimase fino al suo ritiro nel 1942. Qui si aggiudic\u00f2 l'incarico di assistente professore nel 1910, assistendo Edward MacDowell fino al 1929. Divenne infine capo del dipartimento di musica (1929-1940). Dopo il 1907, Mason dedic\u00f2 molto tempo alla composizione, studiando con Vincent D'Indy a Parigi nel 1913, ottenendo numerose lauree ad honorem e premi dalla \"Society for the Publication of American Music\" e dalla \"Juilliard Foundation\". Tra i pi\u00f9 cari amici del compositore vi era E.A. Robinson: i due si incontrarono a Cambridge nel 1899.\nStile.\nIl linguaggio compositivo di Mason \u00e8 interamente riconducibile al romanticismo musicale. Ammir\u00f2 e rispett\u00f2 profondamente i canoni compositivi austro-germanici del XIX secolo; tra i vari artisti prediligeva in particolare Brahms. Nonostante gli studi effettuati sotto D'Indy non era affatto incline all'Impressionismo musicale e ignor\u00f2 del tutto il movimento modernista musicale del XX secolo. Mason cerc\u00f2 di accrescere l'influenza e il riguardo per la musica americana incorporando a volte motivi indigeni e popolari (come le canzoni della musica afro-americana o quella Spiritual) nelle sue partiture, anche evocando la sua appartenenza etnica attraverso titoli suggestivi che diede ai suoi lavori, bench\u00e9 non nutrisse intenzioni nazionaliste. Fu un compositore meticoloso, che revision\u00f2 spesso i suoi lavori.\nScritti.\nMason scrisse e collabor\u00f2 a diciotto libri sulla musica, tra cui un'autobiografia e una serie di opere di critica musicale. Le sue analisi della musica da camera di Brahms e Beethoven .\nNei suoi scritti pi\u00f9 polemici attacc\u00f2 la musica moderna, invitando i compositori americani a frenare la rincorsa dei modelli precedenti e trovare piuttosto uno stile personale. Critic\u00f2 inoltre i direttori d'orchestra europei in America (come Toscanini), poich\u00e9 nelle loro esibizioni concertistiche raramente eseguivano opere americane."}
{"id": "3292595", "revid": "838137", "url": "https://it.wikipedia.org/wiki?curid=3292595", "title": "Metalfest", "text": "Il Metalfest Open Air \u00e8 un festival metal nato nel 2010 dall'unione di diversi festival e organizzatori centro-europei: il Summer Nights Open Air austriaco, il Legacyfest tedesco, il Metal Dayz svizzero, il Masters of Rock della Repubblica Ceca e gli organizzatori della Hammer Concerts ungherese.\nEdizione 2012.\nGermania Est \u2013 Flugplatz, Dessau\nAustria \u2013 Mining Am Inn, Schloss Mamling\nPolonia \u2013 Sosina, Jaworzno\nCroazia \u2013 Puntamika, Zara\nItalia \u2013 Alcatraz, Milano\nGermania Ovest \u2013 Loreley\nSvizzera \u2013 Z7 Konzertfabrik, Pratteln\nRepubblica Ceca \u2013 Lochotin Cirque, Plze\u0148\nEdizione 2011.\nSvizzera \u2013 Z7 Konzertfabrik, Pratteln\nGermania \u2013 Flugplatz, Dessau\nAustria \u2013 Mining Am Inn, Schloss Mamling\nUngheria \u2013 Csilleb\u00e9rci Szabadid\u0151 K\u00f6zpont, Budapest\nRepubblica Ceca \u2013 Lochotin Cirque, Plze\u0148\nEdizione 2010.\nGermania \u2013 Flugplatz, Dessau\nAustria \u2013 Mining Am Inn, Schloss Mamling\nSvizzera \u2013 Z7 Konzertfabrik, Pratteln\nUngheria \u2013 Csilleb\u00e9rci Szabadid\u0151 K\u00f6zpont, Budapest\nRepubblica Ceca \u2013 Lochotin Cirque, Plze\u0148"}
{"id": "3292596", "revid": "767487", "url": "https://it.wikipedia.org/wiki?curid=3292596", "title": "La strega in amore", "text": "La strega in amore \u00e8 un film del 1966 diretto da Damiano Damiani.\nIl film \u00e8 tratto dal romanzo \"Aura\" di Carlos Fuentes.\nTrama.\nSergio, uomo di circa quaranta anni, reduce da diverse storie sentimentali fallimentari, viene contattato da Consuelo, una vecchia ed elegante signora che abita nel centro della citt\u00e0 in un enorme e antico palazzo nobiliare, alquanto decadente. Consuelo incarica Sergio di riordinare l'archivio personale del defunto marito. Durante il suo soggiorno nel palazzo di Consuelo l'uomo conosce la nipote di questa, la bellissima Aura. Se ne innamora ma, la ragazza, appare impaurita e schiva. Evita di uscire con l'uomo e non vuole incontrare nuovi amici. Aura rimane sempre segregata nel grande palazzo di Consuelo. Dopo mesi di relazione l'uomo insiste per vivere alla luce del sole, opponendosi violentemente ad una vita da relegati, sempre con la presenza di Consuelo attorno. Una sera, inseguendo Aura, Sergio scopre la verit\u00e0: la ragazza per scappare si \u00e8 rifugiata tra i vestiti di un armadio, quando lui la scopre la donna si rivela essere Consuelo. Aura e Consuelo sono la stessa persona. Consuelo possiede misteriosi poteri soprannaturali che le hanno permesso di trasfigurarsi in Aura. Cos\u00ec ha sedotto Sergio, nella speranza di rivivere le gioie dell'amore, per lei ricordo di una oramai lontanissima giovent\u00f9. Sergio, impazzito dalla scoperta, compie un ultimo estremo gesto catturando Consuelo e bruciandola viva, nel cortile dell'antico palazzo.\nIncassi.\n\"La strega in amore\" ha incassato complessivamente 203.396.000 lire a livello nazionale."}
{"id": "3292599", "revid": "183114", "url": "https://it.wikipedia.org/wiki?curid=3292599", "title": "Virus parainfluenzali", "text": ""}
{"id": "3292604", "revid": "183114", "url": "https://it.wikipedia.org/wiki?curid=3292604", "title": "Virus parainfluenzale umano 4a", "text": ""}
{"id": "3292610", "revid": "34392", "url": "https://it.wikipedia.org/wiki?curid=3292610", "title": "Cross posting", "text": ""}
{"id": "3292614", "revid": "34392", "url": "https://it.wikipedia.org/wiki?curid=3292614", "title": "Comunit\u00e0 virtuali", "text": ""}
{"id": "3292630", "revid": "126257", "url": "https://it.wikipedia.org/wiki?curid=3292630", "title": "Parco di Villa Finzi", "text": "Il parco di Villa Finzi \u00e8 un parco di Milano, situato a Gorla, nel Municipio 2 della citt\u00e0.\nUn muro di cinta e una strada lo dividono dal naviglio della Martesana e il suo ingresso \u00e8 in via Sant'Erlembardo, una traversa a sinistra di viale Monza. \u00c8 uno dei pi\u00f9 antichi della citt\u00e0, costruito, con grande dovizia, per abbellire la villa. \u00c8 ricco di alberi di alto fusto e al suo interno sono numerosi i servizi per i cittadini.\nStoria.\nAgli inizi dell'Ottocento, la villa, allora in piena campagna, era di propriet\u00e0 del conte Batthy\u00e0ny, ungherese, ufficiale degli ussari, che nel 1829 fece costruire il giardino. Questo era attraversato dall'Acqualunga, un fontanile che sgorgava a Precotto e che al margine della propriet\u00e0 sottopassava la Martesana; prima formava un laghetto, impreziosito da barca e da due tempietti neoclassici, uno dei quali, in superficie, il \"tempio dell'Innocenza\" e un secondo ipogeo il \"tempio della notte\", in una grotta artificiale ora difficilmente praticabile, un padiglione per il caff\u00e8 e le serre.\nNella seconda met\u00e0 del secolo, la nuova proprietaria della villa, Fanny Finzi Ottolenghi, destin\u00f2 il parco a scopi benefici, facendovi edificare una \"casa-giardino per i bambini di Gorla\", seguita, nei primi anni del XX secolo, da un \"rifugio per ragazzi inabili\", in collaborazione con l'Istituto ortopedico Gaetano Pini che divenne in pochi anni la pi\u00f9 grande struttura per il recupero motorio in Italia. Nel 1934, dopo che la struttura fu trasferita, l'intera propriet\u00e0 fu acquisita dal comune che la destin\u00f2 a parco pubblico.\nAlberi e attrezzature.\nTra le numerose essenze, ricordiamo: Robinia, mirabolano, pioppo nero, tiglio selvatico, ailanto, carpino bianco, ciliegio, faggio, ippocastano, quercia rossa, noce nero, olmo, pioppo cipressino, numerosi Ginkgo biloba e diverse variet\u00e0 di acero. Da segnalare un ippocastano particolarmente maestoso e, per la sua rarit\u00e0, un gelso da carta.\nAll'interno dell'area, un centro sociale per anziani, un asilo nido, una scuola dell'infanzia e una elementare, oltre al Servizio veterinario della ASL di Milano. Due gli spazi gioco per i bambini.\nIl fontanile Acqualunga, da tempo interrato, corre sotto la superficie del parco ed \u00e8 stato oggetto di ispezioni sia delle guardie ecologiche sia del gruppo volontario speleologico per possibili sversamenti di solventi. Gli speologi dello SCAM si sono anche interessati dell'esplorazione del tempietto ipogeo, giungendo alla conclusione che fu costruito su una preesistente ghiacciaia."}
{"id": "3292631", "revid": "1005847", "url": "https://it.wikipedia.org/wiki?curid=3292631", "title": "Osachi Hamaguchi", "text": "Biografia.\nDopo essersi laureato in legge inizi\u00f2 una carriera dirigenziale nel Ministero delle Finanze, diventando vice-ministro nel 1914. Eletto per la prima volta alla Camera dei rappresentanti nel 1915 divenne ministro delle finanze sotto i governi di Kat\u014d Takaaki e ministro degli interni sotto Wakatsuki Reijir\u014d.\nDopo le dimissioni di Tanaka Giichi divenne primo ministro dell'Impero. Il 14 novembre 1930 sub\u00ec un attentato alla Stazione di Tokyo (nove anni prima il primo ministro Hara Takashi fu assassinato nello stesso luogo) e per questo rimase in ospedale per diversi mesi, lasciando la carica ad interim a Kij\u016br\u014d Shidehara, rientr\u00f2 in carica il 10 marzo ma si dimise un mese dopo."}
{"id": "3292635", "revid": "122831535", "url": "https://it.wikipedia.org/wiki?curid=3292635", "title": "Abdylas Maldybaev", "text": ""}
{"id": "3292651", "revid": "486946", "url": "https://it.wikipedia.org/wiki?curid=3292651", "title": "Correctores", "text": ""}
{"id": "3292661", "revid": "1573940", "url": "https://it.wikipedia.org/wiki?curid=3292661", "title": "Macaroeris", "text": "Macaroeris \u00e8 un genere di ragni appartenente alla famiglia Salticidae.\nEtimologia.\nIl nome \u00e8 composto per la prima parte da Macaro-, nome collettivo che indica diversi arcipelaghi di isole dell'Oceano Atlantico, nei pressi delle coste portoghesi e nordafricane; la seconda parte del nome deriva dal genere Eris, sempre dei salticidi, con cui condivide vari caratteri morfologici.\nDistribuzione.\nDelle nove specie oggi note di questo genere ben 6 sono diffuse principalmente nell'areale della Macaronesia; la \"M. asiatica\" \u00e8 stata rinvenuta in varie localit\u00e0 dell'Asia centrale, la \"M. nidicolens\" ha l'areale pi\u00f9 vasto, dall'Europa all'Asia centrale.\nInoltre la \"M. flavicomis\" \u00e8 endemica della sola Grecia.\nIn Italia \u00e8 stata reperita una sola specie di questo genere, la \"M. nidicolens\"\nTassonomia.\nA maggio 2010, si compone di nove specie:"}
{"id": "3292663", "revid": "619191", "url": "https://it.wikipedia.org/wiki?curid=3292663", "title": "Helen Lindes", "text": "Biografia.\n\u00c8 stata selezionata come vincitrice del concorso di Miss Spagna nel 2000, concorso durante il quale ha anche ricevuto i riconoscimenti di Miss Internet, Miss Fascino, Miss telegenica, Miss fotogenica e Miss Pepe Jeans. In seguito ha rappresentato la Spagna a Miss Universo 2000, dove si \u00e8 classificata al terzo posto e si \u00e8 comunque portata a casa il titolo di Miss Universo Photogenic. Per partecipare a Miss Spagna in precedenza aveva dovuto partecipare al concorso provinciale di Miss Las Palmas 1999, che aveva vinto. Inoltre in precedenza aveva partecipato al concorso Elite Model Look nel 1999.\nDopo il titolo la LIndes \u00e8 stata protagonista di numerose campagne pubblicitarie internazionali come Avon, El Corte Ingl\u00e9s, Jaguar, L'Or\u00e9al, Magnum, Toshiba, Toyota Yaris, Yamamay e Wella ed \u00e8 comparsa sulle copertine di numerose riviste come \"Inside Sport\" (Australia), \"Femme Actuelle\" (Francia), \"Intervi\u00fa\", \"DT\", \"Summum\", \"Mujer 21\", \"Elle\", \"Must!\" e \"Coraz\u00f3n y Salud\" (Spagna) e \"Girlfriend\" (Regno Unito).\nNel febbraio 2010, ha partecipato come concorrente al programma \"\u00a1M\u00e1s Que Baile!\" nella stazione televisiva Telecinco. Ha partecipato alla campagna pubblicitaria del marchio Nespresso nel 2010, in una breve apparizione al fianco di George Clooney."}
{"id": "3292664", "revid": "767487", "url": "https://it.wikipedia.org/wiki?curid=3292664", "title": "Iona (gruppo musicale)", "text": "Gli Iona sono un gruppo progressive rock britannico, nato nel 1989.\nFormazioni.\nAttuale:"}
{"id": "3292671", "revid": "1924342", "url": "https://it.wikipedia.org/wiki?curid=3292671", "title": "Popular (Wicked)", "text": "Popular \u00e8 una canzone del musical \"Wicked\" di Stephen Schwartz (vincitore del Grammy Award). Fu interpretata originariamente a Broadway da Kristin Chenoweth, nel ruolo di Glinda, nell'incisione del cast originale. Altre interpretazioni molto apprezzate della canzone sono quelle di Louis Dearman (attuale Glinda a Londra) e Kerry Ellis.\nNel Musical.\n\"Popular\" \u00e8 cantata da Glinda nel primo atto ad Elphaba, sua compagna di stanza al college, per niente popolare, al contrario di lei. Nella canzone Glinda spiega all'amica come l'aiuter\u00e0 a raggiungere la popolarit\u00e0, insegnandole ad essere elegante e alla moda, spiritosa e sexy e, soprattutto, a come parlare ai ragazzi. \nLa canzone \u00e8 una delle pi\u00f9 conosciute ed amate nel musical, ed \u00e8 la seconda canzone pi\u00f9 scaricata del musical si ITunes, dopo \"Defying Gravity\".\nAltre versioni.\nSu questa canzone \u00e8 basata \"Popular Song\", brano scritto da Mika, Priscilla Renea, Mathieu Jomphe e Stephen Schwartz, prodotta da Mika e Greg Wells, e interpretata da Mika stesso in collaborazione con Ariana Grande.\nEsiste una cover di tale canzone eseguita, nel dodicesimo episodio della sesta stagione di Glee, da Lea Michele e Chris Colfer (Rachel Berry e Kurt Hummel)."}
{"id": "3292673", "revid": "729019", "url": "https://it.wikipedia.org/wiki?curid=3292673", "title": "Stazione di Orgiano", "text": "La stazione di Orgiano \u00e8 una stazione ferroviaria della dismessa linea Treviso \u2013 Ostiglia, posta a due chilometri dal centro del comune vicentino di Orgiano. Era situata alla progressiva chilometrica 41+225 della suddetta strada ferrata.\nStoria.\nLa stazione di Orgiano fu aperta l'8 luglio 1928, come stazione del secondo tronco della nuova ferrovia Treviso-Ostiglia, tronco del tratto Cologna Veneta-Grisignano di Zocco. Come molte stazioni di questa linea si trovava, per esigenze di progettazione bellica, piuttosto discosta dal centro abitato che le dava il nome; in ogni caso la cittadina di Orgiano era servita anche da alcune autolinee, specialmente verso Noventa Vicentina.\nDurante la Seconda guerra mondiale, nel 1944 e nel 1945, la stazione sub\u00ec alcuni pesanti bombardamenti aerei che rasero al suolo il fabbricato viaggiatori; quest'ultimo venne successivamente ricostruito con il tipico stile architettonico del Secondo dopoguerra. Anche diverse tradotte militari tedesche vennero distrutte o bloccate nei pressi della stazione a seguito delle incursioni aeree.\nIl traffico ferroviario civile, ripreso normalmente nel dopoguerra, fu interrotto il 2 settembre 1967 per l'intero tronco Cologna Veneta-Grisignano, pertanto anche la stazione di Orgiano venne a cessare le proprie funzioni.\nStrutture ed impianti.\nLa stazione era dotata di un fabbricato viaggiatori a pianta rettangolare e a due livelli. Al piano inferiore erano posizionate la sala d'attesa, l'ufficio movimento, una biglietteria ed il deposito bagagli. Il piano superiore un tempo era riservato ad abitazione. Tutti questi locali sono attualmente, 2011, abitati e utilizzati da privati, cos\u00ec come il magazzino merci.\nLa stazione era inoltre dotata di uno scalo merci che era interessato dal trasporto delle barbabietole da zucchero."}
{"id": "3292677", "revid": "1543377", "url": "https://it.wikipedia.org/wiki?curid=3292677", "title": "Christine Spatzier", "text": "La Spatzier fu incoronata Miss Europa il 6 settembre 1959 presso Palermo in Sicilia, dove la rappresentante dell'Austria ebbe la meglio sulle quindici concorrenti del concorso.\nIn precedenza la modella era stata eletta anche Miss Austria 1959 ed aveva partecipato a Miss Universo 1959, dove per\u00f2 non si era classificata."}
{"id": "3292678", "revid": "767487", "url": "https://it.wikipedia.org/wiki?curid=3292678", "title": "Campionato mondiale di hockey su ghiaccio femminile Under-18 2011", "text": "Il 4\u00ba Campionato mondiale di hockey su ghiaccio femminile U-18 \u00e8 stato assegnato dall'International Ice Hockey Federation alla Svezia, che lo ha ospitato nella capitale Stoccolma nella settimana tra il 1\u00ba e l'8 gennaio 2011. Tutte le partite si sono disputate a Stoccolma ma in due diverse piste, la \"Husby Ishall\" e la \"Stora Mossen\". Nella finale gli si sono aggiudicati per la terza volta il titolo sconfiggendo le campionesse uscenti del con il punteggio di 5-2. Al terzo posto invece \u00e8 giunta la , che ha avuto la meglio sulla per 3-0. La squadra di casa, la , \u00e8 giunta al quinto posto.\nCampionato di gruppo A.\nPartecipanti.\nAl torneo prendono parte 8 squadre:\nGironi preliminari.\nLe otto squadre partecipanti sono state divise in due gironi da 4 cinque squadre ciascuno: le compagini che si classificano al primo posto nel rispettivo girone si qualificano direttamente alle semifinali. La seconda e la terza classifica di ciascun raggruppamento disputano invece i quarti di finale. L'ultima classificata di ogni raggruppamento infine disputa uno spareggio al meglio delle tre gare in cui la perdente viene retrocessa in Prima Divisione.\nSpareggio per non retrocedere.\nLe ultime due classificate di ogni raggruppamento si sfidano al meglio delle tre gare. La perdente dello spareggio viene retrocessa in Prima Divisione.\nClassifica finale.\nRiconoscimenti.\nRiconoscimenti individuali\nPrima Divisione.\nIl Campionato di Prima Divisione si \u00e8 svolto in un unico girone all'italiana a Dmitrov, in Russia, fra il 28 marzo e il 3 aprile 2011."}
{"id": "3292684", "revid": "118412853", "url": "https://it.wikipedia.org/wiki?curid=3292684", "title": "Francesco Crispi (cacciatorpediniere)", "text": "Il Francesco Crispi \u00e8 stato un cacciatorpediniere della Regia Marina. L'unit\u00e0 deve il suo nome a Francesco Crispi, patriota e ministro del Regno d'Italia.\nStoria.\nNel 1928 urt\u00f2 lo scoglio della Meloria, rimanendo danneggiato.\nAll'entrata dell'Italia nella seconda guerra mondiale formava con il capoclasse \"Sella\" la IV Squadriglia Cacciatorpediniere, di base a Rodi.\nDurante tale conflitto, essendo tra i cacciatorpediniere pi\u00f9 anziani in servizio, fu impiegato nel pi\u00f9 tranquillo Mar Egeo in funzione di scorta ai convogli e di caccia antisommergibile.\nAll'inizio del 1941 sub\u00ec lavori di adattamento, contemporaneamente al \"Sella\", per essere impiegato come unit\u00e0 d'appoggio ai mezzi d'assalto: a centro nave furono ricavate selle su cui potevano essere collocati 6 \"barchini esplosivi\", nonch\u00e9 piccole gru, azionate elettricamente, per sollevare tali mezzi e metterli in acqua; l'equipaggio fu addestrato a queste manovre, giungendo ad impiegare per la loro esecuzione appena 30-40 secondi.\nNel gennaio 1941 insieme al \"Sella\" part\u00ec per una prima missione come avvicinatore di barchini esplosivi per una missione contro Suda, ma dovette rientrare perch\u00e9 informato della partenza delle navi dal porto cretese.\nIn febbraio lasci\u00f2 nuovamente la base, sempre in compagnia del \"Sella\", per un secondo tentativo di attacco contro Suda, ma fu fatto tornare di nuovo in porto perch\u00e9 il numero ed il tipo delle navi ormeggiate a Suda faceva ritenere di poca importanza un attacco.\nIl 25 febbraio, in seguito all'occupazione britannica dell'isolotto di Castelrosso, imbarc\u00f2 a Rodi, insieme al \"Sella\" ed alle torpediniere \"Lupo\" e \"Lince\", 240 uomini che sbarc\u00f2 poi a Castelrosso (lo sbarco fu reso difficoltoso dal mare mosso, ma l'isola torn\u00f2 in mano italiana).\nNell'ambito di una nuova missione contro Suda, fu dislocato a Stampalia insieme all'unit\u00e0 gemella. Comandante del \"Crispi\" era il capitano di fregata Ugo Ferruta. Tra le 16.30 e le 17.30 del 25 marzo 1941 le due unit\u00e0 della IV Squadriglia lasciarono Stampalia dirette in un punto stabilito, a 6 miglia dalla penisola di Akrotiri, dove giunsero alle 23.30 di quel giorno; nel giro di qualche minuto misero in mare 6 barchini esplosivi ed alle 23.41 intrapresero la rotta di rientro. I barchini attaccarono le unit\u00e0 britanniche a Suda riportando un discreto successo: vennero semiaffondati l'incrociatore pesante HMS \"York\" e la nave cisterna \"Pericles\", se pur tale risultato fu pagato con la cattura \u2013 peraltro prevista\u00a0\u2013 dei 6 piloti.\nIl 27 maggio dello stesso anno scort\u00f2 insieme alle torpediniere \"Lince\", \"Libra\" e \"Lira\" ed a due MAS il convoglio (piroscafi \"Giulio Orsini\" e \"Tarquinia\", vaporetto lagunare \"Giampaolo\", rimorchiatori \"Aguglia\" ed \"Impero\", navi frigorifere \"Assab\" ed \"Addis Abeba\", piroscafo fluviale \"Porto di Roma\", pescherecci \"S. Giorgio\", \"S. Antonio\", \"Plutone\" e \"Navigatore\", nave cisterna \"Nera\", cisterne portuali \"CG 89\" e \"CG 167\") che trasportava il contingente italiano inviato a Creta (2400 uomini del 9\u00ba Reggimento Fanteria, 50 marinai, 13 carri armati leggeri, 350 muli, 4 automezzi). Alle 14 del 28 maggio lasci\u00f2 il convoglio e bombard\u00f2 con le proprie artiglierie il faro e la stazione di Capo Sidero (Creta), ricongiungendosi con il convoglio alle 15.45; dalle 16.45 alle 17.20 assist\u00e9 lo sbarco nella baia di Sitia tenendosi pronto ad aprire il fuoco contro eventuali nuclei di resistenza, ma non ce ne fu bisogno. Si avvi\u00f2 quindi sulla rotta di ritorno alle 17.20.\nDurante l'attivit\u00e0 di scorta in Egeo sub\u00ec pi\u00f9 volte attacchi aerei; il 27 novembre 1942 fu centrato e danneggiato da una bomba.\nSempre nel corso del 1942 le 2 mitragliere da 40/39\u00a0mm furono rimpiazzate da 4 da 20/65\u00a0mm.\nL'armistizio lo sorprese al Pireo e qui venne catturato dai tedeschi. Fu incorporato nella Kriegsmarine come \"TA 15\".\nSub\u00ec lavori di modifica che videro l'aggiunta di mitragliere contraeree Bofors da 40/56\u00a0mm e Breda da 37/54\u00a0mm.\nL'8 marzo 1944 venne attaccato da velivoli britannici a settentrione di Creta e, colpito da bombe razzo, and\u00f2 a fondo.\nFu recuperato ma, il 12 ottobre 1944, fu di nuovo colpito da aerei mentre si trovava al Pireo ed affond\u00f2 nel porto ellenico.\nCOMANDANTI\nCapitano di fregata Ugo Ferruta \"(nato a Firenze il 26 febbraio 1902)\" (10 giugno 1940 - 30 giugno 1941)\nCapitano di fregata Gennaro Coppola \"(nato a Massalubrense il 25 dicembre 1899)\" (20 febbraio 1942 - 30 giugno 1942)"}
{"id": "3292686", "revid": "1442080", "url": "https://it.wikipedia.org/wiki?curid=3292686", "title": "Medibank International 2011 - Doppio maschile", "text": "Il doppio maschile del Medibank International 2011 \u00e8 stato un torneo di tennis facente parte dell'ATP World Tour 2011.\nDaniel Nestor e Nenad Zimonji\u0107 erano i campioni uscenti, ma si sono divisi alla finale del 2010. Nestor ha tentato la difesa del titolo giocando con Maks Mirny, ma \u00e8 stato eliminato da Julien Benneteau e Richard Gasquet al primo turno. In finale Luk\u00e1\u0161 Dlouh\u00fd and Paul Hanley hanno battuto Bob Bryan e Mike Bryan per 66-7, 6-3, [10-5]."}
{"id": "3292694", "revid": "1543377", "url": "https://it.wikipedia.org/wiki?curid=3292694", "title": "Medibank International 2011 - Doppio femminile", "text": "Il doppio femminile del Medibank International 2011 \u00e8 stato un torneo di tennis facente parte del WTA Tour 2011.\nCara Black e Liezel Huber erano le campionesse uscenti dopo aver battuto Tathiana Garbin e Nadia Petrova nella finale del 2010. Tuttavia non hanno difeso il titolo essendosi divise alla fine del 2010. Cara Black ha giocato con Anastasija Rodionova come quarta testa di serie, ma le due sono state eliminate al primo turno da Chuang Chia-jung e Hsieh Su-wei. Liezel Huber ha giocato con Nadia Petrova come seconda testa di serie, ma \u00e8 stata eliminata in semifinale da Iveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1.\nIveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1 hanno battuto in finale Kv\u011bta Peschke e Katarina Srebotnik 4\u20136, 6\u20134, [10\u20137]."}
{"id": "3292695", "revid": "712828", "url": "https://it.wikipedia.org/wiki?curid=3292695", "title": "Arrietty - Il mondo segreto sotto il pavimento", "text": " \u00e8 un film d'animazione del 2010 diretto da Hiromasa Yonebayashi.\nPellicola prodotta dallo Studio Ghibli, tratta dalla serie di racconti fantasy per ragazzi \"Gli Sgraffignoli\" (\"The Borrowers\") dell'autrice inglese Mary Norton. Gli stessi racconti nel 1997 avevano gi\u00e0 ispirato il film \"I rubacchiotti\" per la regia di Peter Hewitt.\nIl film, proiettato per la prima volta il 1\u00ba luglio 2010 in occasione del \"Tokyo International Forum Hall\", ha segnato l'esordio alla regia del trentaseienne Hiromasa Yonebayashi che gi\u00e0 si era messo in luce come animatore nei film \"La citt\u00e0 incantata\" e \"Ponyo sulla scogliera\". Alla sceneggiatura c'\u00e8 Hayao Miyazaki, che aveva letto la storia in giovent\u00f9 e che l'ha trasposta dall'originale ambientazione dell'Inghilterra degli anni '50 alla periferia di Tokyo del 2010.\nLa colonna sonora \u00e8 stata curata dalla cantante e musicista bretone C\u00e9cile Corbel, scelta dallo Studio Ghibli dopo che la cantante aveva inviato un cd di prova con un biglietto di presentazione dove rivelava che i film di Miyazaki avevano ispirato la sua musica.\nIn Italia il film \u00e8 stato presentato in anteprima il 4 novembre 2010 durante il Festival Internazionale del Film di Roma, in versione con audio originale sottotitolata in italiano, nell'ambito di una retrospettiva che il festival ha dedicato allo Studio Ghibli. Questa proiezione del film \u00e8 stata la prima effettuata al di fuori del territorio giapponese. Il film \u00e8 stato distribuito nelle sale cinematografiche italiane dalla Lucky Red a partire dal 14 ottobre 2011.\nTrama.\nLa storia \u00e8 ambientata a Koganei, una citt\u00e0 alla periferia ovest di Tokyo e si svolge nel 2010.\nArrietty ha quasi 14 anni ma non \u00e8 una ragazzina normale. \u00c8 infatti un esserino alto non pi\u00f9 di dieci centimetri e appartiene alla razza dei \"prendimprestito\"; vive con la sua famiglia, composta da sua madre Homily e dal padre Pod, sotto il pavimento di una grande casa di campagna, dove i \"grandi\" umani sono inconsapevoli della loro presenza. La famiglia di Arrietty si nutre degli scarti degli umani ed \u00e8 solita \"prendere in prestito\" (per cos\u00ec dire) gli oggetti d'uso comune lasciati in giro o dimenticati, che quindi \"spariscono\" misteriosamente, per poi essere riutilizzati in modo creativo dai \"prendimprestito\" nella loro vita di tutti i giorni.\nLa vita della ragazza cambia improvvisamente quando nella grande casa viene ad abitare Sh\u014d, un ragazzo della sua et\u00e0 che deve trascorrere un periodo di assoluto riposo prima di un'importante operazione al cuore a cui deve sottoporsi di l\u00ec a qualche giorno. Al suo arrivo nella vecchia casa dove la madre ha trascorso l'infanzia, Sh\u014d riesce a scorgere Arietty nel giardino mentre lei si nasconde dietro una pianta. Tra i due, dopo l'iniziale diffidenza, si fa strada la curiosit\u00e0 reciproca che diventa, poco a poco, un profondo legame che va al di l\u00e0 della semplice amicizia, nonostante le differenti dimensioni ed il divieto di farsi vedere dagli umani imposto ad Arrietty dai genitori.\nI due ragazzi si raccontano reciprocamente le loro storie e Sh\u014d si rende conto di avere purtroppo un destino comune ad Arrietty. Gli oltre 6 miliardi e mezzo di umani che vivono sulla Terra hanno ormai scacciato i \"prendimprestito\", la razza a cui appartiene Arrietty, che \u00e8 condannata all'estinzione: probabilmente la famiglia di Arrietty \u00e8 l'ultima che ancora vive sulla Terra. Anche Sh\u014d sente vicino un triste destino: prostrato dagli anni di malattia, \u00e8 convinto che non riuscir\u00e0 a superare l'operazione al cuore a cui verr\u00e0 sottoposto.\nI loro incontri furtivi non passano per\u00f2 inosservati: la signora Haru (la governante delle casa) scopre la presenza della famiglia dei \"prendimprestito\", che si cos\u00ec vede costretta ad abbandonare la comoda casetta che si era ricavata sotto il pavimento della grande casa di campagna. Questo pone fine all'impossibile amicizia tra Sh\u014d ed Arrietty e i due ragazzi sono costretti a dirsi addio. Sh\u014d da questo breve incontro ha per\u00f2 ricavato una nuova volont\u00e0 di vivere che forse potrebbe fargli superare l'operazione al cuore. Arrietty ha invece un'altra difficile sfida, trovare un nuovo modo di vivere lontano dalle comodit\u00e0 del progresso umano, ma pi\u00f9 vicino alla natura, dove forse la sua razza potr\u00e0 trovare una nuova forza per sopravvivere all'estinzione; cos\u00ec con la sua famiglia seguir\u00e0 Spiller, un ragazzo selvaggio della sua specie, che qualche giorno prima aveva soccorso suo padre ferito alla gamba e che, goffamente, cerca di essere gentile con lei.\nI due ragazzi non si incontreranno mai pi\u00f9 ma Sh\u014d porter\u00e0 per sempre dentro di s\u00e9 il ricordo della piccola Arrietty.\nTemi.\nDal film si possono estrapolare alcune tematiche: la critica al consumismo, visto che i protagonisti sono esseri che utilizzano creativamente i vecchi oggetti che altrimenti andrebbero gettati via, e la possibile convivenza tra persone \"diverse\" come lo sono Sh\u014d e Arrietty, i quali rispettano la diversit\u00e0 dell'altro.\nColonna sonora.\nLe musiche e le canzoni del film sono della cantante e musicista bretone C\u00e9cile Corbel che ha interpretato il tema principale del film \"Arrietty's Song\" in giapponese, inglese, francese, bretone, tedesco ed italiano. Il CD della colonna sonora \u00e8 uscito in Giappone il 14 luglio 2010.\nAccoglienza.\nIncassi.\nA seguito dell'anteprima al Tokyo International Forum Hall, \"Arrietty - Il mondo segreto sotto il pavimento\" \u00e8 stato proiettato in Giappone a partire dal 17 luglio 2010 in 447 sale e nel primo weekend di programmazione ha venduto biglietti con un incasso di un miliardo e 350 milioni di yen (circa \u20ac). Il distributore Toho ha comunicato che, alla data del 5 agosto 2010, il film ha incassato oltre 3,5 miliardi di yen con oltre 3,7 milioni di spettatori. Alla fine dell'anno, la pellicola \u00e8 risultata il film campione di incassi per l'anno 2010 in Giappone, con un totale di incassi pari a oltre 9 miliardi e 250 milioni di yen (circa 87 milioni di euro).\nIn Francia, il film ha avuto pi\u00f9 di spettatori nella settimana di debutto con un incasso di oltre un milione di euro. Complessivamente, per la pellicola in Francia sono stati venduti poco meno di biglietti tra la sua uscita il 12 gennaio ed il 1\u00ba marzo 2011 con un incasso in quel periodo di oltre 5 milioni di euro. Il film in tutto il mondo ha incassato complessivamente $.\nCritica.\nIl film \u00e8 molto apprezzato da critica e pubblico sia in Italia sia oltre oceano. Sull'aggregatore di recensioni Rotten Tomatoes, la pellicola ha ricevuto un tasso di approvazione pari al 95% basato su 152 recensioni professionali. Il consenso della critica presente sul sito riporta: \u00abvisivamente lussureggiante, piacevolmente privo di rumori adatti alle famiglie e ancorato ad una profondit\u00e0 colma di sentimento, \"Arrietty - Il mondo segreto sotto il pavimento\" \u00e8 all'altezza della reputazione dello Studio Ghibli\u00bb. Su Metacritic il film ha ricevuto un punteggio di 80 su 100 basato su 26 recensioni, indicando un \u00abplauso universale\u00bb.\nLaura, Luisa e Morando Morandini de \"Il Morandini\" assegnarono tre stelle su cinque al film: \u00abprodotto dal mitico Studio Ghibli e diretto dall'esordiente Yonebayashi, [...] \u00e8 un piccolo film poetico e malinconico, con disegni gradevoli e semplici, senza grandi effetti speciali, adatto ai pi\u00f9 piccoli, ma forse pi\u00f9 apprezzabile da un pubblico adulto\u00bb.\nAltri media.\nManga.\nIl film \u00e8 stato adattato in un manga pubblicato dall'editore giapponese Tokuma Shoten in quattro \"tank\u014dbon\".\nAltre opere ispirate al romanzo.\nNel 1997 il regista inglese Peter Hewitt ha diretto \"I rubacchiotti\" (\"The Borrowers\"), un film commedia sempre ispirato ai racconti di Mary Norton."}
{"id": "3292696", "revid": "339392", "url": "https://it.wikipedia.org/wiki?curid=3292696", "title": "Federico Del Bonis", "text": ""}
{"id": "3292697", "revid": "1573940", "url": "https://it.wikipedia.org/wiki?curid=3292697", "title": "Mburuvicha", "text": "Mburuvicha \u00e8 un genere di ragni appartenente alla famiglia Salticidae.\nEtimologia.\nIl nome deriva dal termine guaran\u00ed \"mburuvicha\", che significa \"capo\".\nDistribuzione.\nL'unica specie oggi attribuita a questo genere \u00e8 endemica dell'Argentina.\nTassonomia.\nA maggio 2010, si compone di una sola specie:"}
{"id": "3292698", "revid": "1305772", "url": "https://it.wikipedia.org/wiki?curid=3292698", "title": "Correttore (disambigua)", "text": ""}
{"id": "3292699", "revid": "1305772", "url": "https://it.wikipedia.org/wiki?curid=3292699", "title": "As Long as You're Mine", "text": "As Long As You're Mine (\u201cFinch\u00e9 sarai mio (Until you're mine)\") \u00e8 una canzone del musical \"Wicked\" di Stephen Schwartz (vincitore del Grammy Award). \u00c8 un duetto tra Elphaba, la malvagia Strega dell'Ovest, e Fiyero, di cui \u00e8 innamorata. Fu originariamente interpretata da Idina Menzel e Norbert Leo Butz, rispettivamente nei ruoli di Elphaba e Fiyero nel cast originale di Broadway.\nNel musical.\nLa canzone \u00e8 cantata nel secondo atto del musical. Nel duetto i due esprimono il proprio amore reciproco appena scoperto e, al termine della canzone, Elphaba confessa di sentirsi per la prima volta meravigliosa (gioco di parole in inglese: \"wicked\" vuol dire sia malvagio sia spettacolare). La ragazza per\u00f2 sente che la sorella Nessarosse, la malvagia Strega dell'Est, \u00e8 in pericolo, e corre in suo soccorso.\nCommento.\nStephen Schwartz, il compositore, scrisse questo numero come l'unico duetto d'amore nel musical e, per questo motivo, volle una partitura sensuale e passionale, ma anche aggressiva e \u201coscura\u201d. Il brano comincia con le prime note di 'No One Mourns the Wicked', ma suonate al piano e con un ritmo pi\u00f9 veloce."}
{"id": "3292700", "revid": "37580396", "url": "https://it.wikipedia.org/wiki?curid=3292700", "title": "Incarnato", "text": ""}
{"id": "3292708", "revid": "433605", "url": "https://it.wikipedia.org/wiki?curid=3292708", "title": "Larry Towell", "text": "Biografia.\nTowell \u00e8 cresciuto in una larga famiglia in una zona rurale in Ontario ed ha studiato arti visuali presso l'universit\u00e0 di York a Toronto dove inizi\u00f2 il suo interesse per la fotografia. Towell decise di prestare lavoro volontario a Calcutta in India, nel 1976, dove svilupp\u00f2 interesse relativamente alle questioni legate alla distribuzione della ricchezza.\nRitornato in Canada, Towell ha insegnato musica folk sino a che non \u00e8 diventato un fotografo freelance ed uno scrittore nel 1984. I suoi primi lavori includevano progetti sulla guerra dei contras in Nicaragua, sulla guerra civile a El Salvador, sui parenti degli scomparsi inGuatemala, e sui veterani della guerra del Vietnam che avevano lavorato per ricostruire in Vietnam. Il suo primo saggio pubblicato su una rivista riguardava il disastro ambientale del'Exxon Valdez.\nNel 1988, Towell si \u00e8 unito all'agenzia di stampa Magnum photo agency e i suoi reportage fotografici sono stati pubblicati su \"The New York Times\", su \"Life\", \"Rolling Stone\" ed altre riviste. La bibliografia di Towell include libri fotografici, di poesia e di storia. Ha inoltre registrato numerosi CD di canzoni e poesie originali."}
{"id": "3292709", "revid": "1442080", "url": "https://it.wikipedia.org/wiki?curid=3292709", "title": "Internationaux de Nouvelle-Cal\u00e9donie 2011 - Singolare", "text": "Il singolare dell'Internationaux de Nouvelle-Cal\u00e9donie 2011 \u00e8 stato un torneo di tennis facente parte dell'ATP Challenger Tour 2011.\nFlorian Mayer era il detentore del titolo, ma quest'anno non ha partecipato.\nVincent Millot ha battuto in finale Gilles M\u00fcller 7\u20136(6), 2\u20136, 6\u20134."}
{"id": "3292711", "revid": "1442080", "url": "https://it.wikipedia.org/wiki?curid=3292711", "title": "Internationaux de Nouvelle-Cal\u00e9donie 2011 - Doppio", "text": "Il doppio dell'Internationaux de Nouvelle-Cal\u00e9donie 2011 \u00e8 stato un torneo di tennis facente parte dell'ATP Challenger Tour 2011.\n\u00c9douard Roger-Vasselin e Nicolas Devilder erano i detentori del titolo, ma quest'anno non hanno partecipato.\nDominik Meffert e Frederik Nielsen hanno battuto in finale Flavio Cipolla e Simone Vagnozzi 7\u20136(4), 5\u20137, [10\u20135]."}
{"id": "3292712", "revid": "1543377", "url": "https://it.wikipedia.org/wiki?curid=3292712", "title": "Medibank International 2011 - Qualificazioni singolare femminile", "text": "Le qualificazioni del singolare femminile del Medibank International 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3292714", "revid": "400518", "url": "https://it.wikipedia.org/wiki?curid=3292714", "title": "Heinz Georg Kramm", "text": ""}
{"id": "3292715", "revid": "599013", "url": "https://it.wikipedia.org/wiki?curid=3292715", "title": "M\u00e1rio Tilico", "text": "Caratteristiche tecniche.\nGiocava come attaccante, ricoprendo il ruolo di ala destra. Era dotato di buona rapidit\u00e0.\nCarriera.\nClub.\nCrebbe nel settore giovanile del Vasco da Gama, club in cui aveva militato il padre, entrando in prima squadra a vent'anni, disputando sei incontri; fu poi inviato in prestito per un anno al CSA di Macei\u00f3. Tornato al Vasco, fu venduto al N\u00e1utico, poich\u00e9, a causa della contemporanea presenza di Mauricinho in rosa, non riusciva a trovare spazio tra i titolari. Nel club di Recife risalt\u00f2 particolarmente, arrivando a essere ceduto al San Paolo dell'allenatore Cilinho, che necessitava di un sostituto per M\u00fcller, accasatosi al Torino. Il trasferimento, concluso per 140.000.000 di cruzados, si segnal\u00f2 come il pi\u00f9 ingente dell'epoca, nonostante la scarsa notoriet\u00e0 di M\u00e1rio Tilico. Accompagnato da questa fama, il giocatore fu inizialmente mal sopportato dalla tifoseria del San Paolo, anche per la sua tendenza a complicare giocate apparentemente semplici. Ben presto le prestazioni dell'ala destra fecero ricredere i sostenitori del club, e segn\u00f2 reti in incontri importanti, come quelli contro Internacional de Limeira, Guarani e Bragantino, e decisivi, come la finale del Campeonato Brasileiro S\u00e9rie A 1991. Inviato in prestito al Cruzeiro, si rese determinante per la vittoria della Supercoppa Libertadores nel 1991. Il Cruzeiro tent\u00f2 di acquistarlo in via definitiva ma non arriv\u00f2 a un accordo con la societ\u00e0 proprietaria del suo cartellino, il San Paolo. Quando M\u00e1rio Tilico apprese di essere considerato una riserva dal tecnico Tel\u00ea Santana, chiese e ottenne di essere ceduto in prestito: cos\u00ec, si trasfer\u00ec per la prima volta in Europa, al Cadice. L'impatto con il calcio spagnolo fu positivo, con otto reti in quindici incontri, e dopo aver giocato la seconda stagione in serie cadetta con il Marbella, venne acquistato dall'Atl\u00e9tico Madrid. Con la societ\u00e0 della capitale iberica gioc\u00f2 un solo incontro prima di essere mandato in patria, in prestito al Fluminense, per disputare il Campionato Carioca 1994. Lasciato il club tricolore carioca, fece ritorno al Cruzeiro, con cui partecip\u00f2 al Campeonato Brasileiro S\u00e9rie A 1994; in seguito gioc\u00f2 per Le\u00f3n (Messico), Braga e Uni\u00e3o Leiria (Portogallo) e Al-Ittihad (Arabia Saudita) tra il 1995 e il 1998. Tornato nel paese d'origine, chiuse la carriera nel Cabofriense nel 2001."}
{"id": "3292716", "revid": "92723", "url": "https://it.wikipedia.org/wiki?curid=3292716", "title": "Medibank International 2011 - Qualificazioni singolare maschile", "text": "Le qualificazioni del singolare maschile del Medibank International 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3292719", "revid": "400518", "url": "https://it.wikipedia.org/wiki?curid=3292719", "title": "Heinz Kramm", "text": ""}
{"id": "3292729", "revid": "1573940", "url": "https://it.wikipedia.org/wiki?curid=3292729", "title": "Metaphidippus", "text": "Metaphidippus \u00e8 un genere di ragni appartenente alla famiglia Salticidae.\nEtimologia.\nIl nome del genere \u00e8 composto dal greco , \"met\u00e0-\", che significa \"dopo, oltre\" e dal genere Phidippus, uno dei pi\u00f9 vasti della famiglia Salticidae.\nDistribuzione.\nLe 46 specie oggi note di questo genere sono diffuse nelle Americhe; la concentrazione maggiore di specie endemiche, in rapporto all'estensione territoriale, si ha a Panama con ben 7 specie.\nTassonomia.\nRimosso dalla sinonimia con il genere \"Dendryphantes\" da uno studio dell'aracnologo Kaston del 1973.\nA maggio 2010, si compone di 46 specie:"}
{"id": "3292731", "revid": "400518", "url": "https://it.wikipedia.org/wiki?curid=3292731", "title": "Parasimpaticotonia", "text": ""}
{"id": "3292733", "revid": "767487", "url": "https://it.wikipedia.org/wiki?curid=3292733", "title": "Cob\u00eelea", "text": "Cob\u00eelea \u00e8 un comune della Moldavia situato nel distretto di \u0218old\u0103ne\u0219ti di 2.986 abitanti al censimento del 2004."}
{"id": "3292734", "revid": "98077", "url": "https://it.wikipedia.org/wiki?curid=3292734", "title": "Limiti dello sviluppo", "text": ""}
{"id": "3292736", "revid": "599013", "url": "https://it.wikipedia.org/wiki?curid=3292736", "title": "Passo San Giovanni", "text": "Il passo San Giovanni (287 m s.l.m., comune di Nago-Torbole) \u00e8 un valico alpino delle Prealpi Gardesane Orientali in provincia di Trento. \u00c8 attraversato dalla strada statale 240 di Loppio e di Val di Ledro, mettendo in collegamento la valle di Loppio e pi\u00f9 in generale tutta la Vallagarina con Nago e il Basso Sarca: Torbole, Riva del Garda, Arco. \nAspetti geologici.\nIl passo si form\u00f2 principalmente dopo un crollo post-glaciale che si stacc\u00f2 dalla montagna circostante. Sono ancora ben visibili alcuni massi di questo staccamento nei pressi del passo. L'accumulo del materiale imped\u00ec in seguito il deflusso dell'acqua in direzione Nago-Lago di Garda e contribu\u00ec alla formazione del Lago di Loppio ad est del passo.\nStoria.\nIl Passo San Giovanni fu sempre, nonostante la sua modesta elevazione, una importante via di comunicazione tra la Val d'Adige, il Basso Sarca e il Trentino occidentale. Nel 1439 ci transit\u00f2 la flotta veneziana nella guerra contro i Visconti, in un'impresa storica nota come Galeas per montes.\nMa fu attraversato anche da scrittori come da Michel de Montaigne nel 1580 descritto nel suo diario di viaggio, \"Journal du voyage en Italie par la Suisse et l'Allemagne\" - e da Johann Wolfgang von Goethe nel 1786 durante il suo viaggio in Italia.\nDal 1891 al 1936 fu anche il punto pi\u00f9 alto della linea ferroviaria Mori-Arco-Riva.\nNella prima guerra mondiale fu incorporato nella linea di difesa dell'esercito austro-ungarico. Di tale periodo esistono ancora alcuni manufatti sul lato della strada che scende verso Nago. \nMonumenti e luoghi di interesse.\nSul valico si erge un capitello-edicola con all'interno una pregevole statua di San Giovanni Nepomuceno, protettore dei viandanti. La statua, attribuita allo scultore barocco Teodoro Benedetti, fu eretta nel 1738 per conto del prete Francesco Barcelli di Nago in ricordo del fratello morto poco tempo prima. Il basamento riporta una scrittura in latino coll'anno di collocazione. Sul retro della statua si trova invece lo stemma della famiglia Barcelli. Durante la prima guerra fu parzialmente danneggiata e perse le braccia e la testa reintegrati poi nel dopoguerra. \nIl passo \u00e8 inoltre attraversato dalla pista ciclabile Rovereto-Lago di Garda e costituisce il punto d'altitudine pi\u00f9 alto della stessa.\nNelle vicinanze del passo si trova l'omonima palestra per l'arrampicata, dotata di percorsi attrezzati con difficolt\u00e0 dal 4c al 7b."}
{"id": "3292737", "revid": "767487", "url": "https://it.wikipedia.org/wiki?curid=3292737", "title": "Cu\u0219mirca", "text": "Cu\u0219mirca \u00e8 un comune della Moldavia situato nel distretto di \u0218old\u0103ne\u0219ti di 2.427 abitanti al censimento del 2004."}
{"id": "3292739", "revid": "110157", "url": "https://it.wikipedia.org/wiki?curid=3292739", "title": "Fuz\u0103uca", "text": "Fuz\u0103uca \u00e8 un comune della Moldavia situato nel distretto di \u0218old\u0103ne\u0219ti di 814 abitanti al censimento del 2004."}
{"id": "3292740", "revid": "599013", "url": "https://it.wikipedia.org/wiki?curid=3292740", "title": "Michael McDonald", "text": ""}
{"id": "3292744", "revid": "110157", "url": "https://it.wikipedia.org/wiki?curid=3292744", "title": "G\u0103uzeni", "text": "G\u0103uzeni \u00e8 un comune della Moldavia di 1.404 abitanti situato nel distretto di \u0218old\u0103ne\u0219ti."}
{"id": "3292745", "revid": "57342", "url": "https://it.wikipedia.org/wiki?curid=3292745", "title": "Piazza Mazzini (Catania)", "text": "Piazza Giuseppe Mazzini, originariamente nota col nome di \"Piano di San Filippo\", \u00e8 una piazza monumentale del centro storico di Catania; la sua progettazione risale al secolo XVIII.\nDopo il disastroso terremoto del Val di Noto del 1693, il nuovo impianto urbano deciso da Giuseppe Lanza, duca di Camastra, coordinatore della ricostruzione d'accordo con le autorit\u00e0 cittadine, prevedeva lo sfruttamento di questa piazza come mercato e per tale motivo fu stabilita anche la conformazione strutturale degli edifici che dovevano affacciarvisi. Giacch\u00e9 lo spazio venne ricavato dall'incrocio tra due strade, l'attuale via Giuseppe Garibaldi (un tempo chiamata \"via San Filippo\" e, successivamente, \"via Ferdinandea\" a causa della Porta Ferdinandea che ne rappresentava anticamente l'ingresso sul lato sud-ovest) e via Santa Maria della Lettera a nord che cambia nome in via Auteri a sud, la piazza assunse un disegno a croce greca con uguale spartizione degli spazi ad angolo nei quali si scelse di erigere edifici dotati di terrazzini loggiati.\nCos\u00ec, nei primi decenni del XVIII secolo, non \u00e8 sicuro per mano di quali architetti, in quella che sarebbe dovuta divenire la principale piazza del mercato catanese, sorsero quattro identici loggiati, ciascuno composto da 8 colonne in marmo bianco, che formarono una cornice quadrangolare lungo i perimetri del luogo ad eccezione delle quattro aperture stradali. Tali colonne furono recuperate da rovine di epoca romana, in particolare dai resti di una Basilica, posta nei pressi dell'odierna Chiesa di Sant'Agostino, al quale era annesso un Convento, e del Cortile San Pantaleone, dove si trovava il Foro romano di Catania. Esse furono messe in opera su eleganti plinti cubici in pietra lavica e su di esse furono sviluppate arcate a tutto sesto che, a loro volta, reggono i terrazzi dei palazzi nobiliari. \nQuesti edifici (Palazzo Scammacca della Bruca a nord-est, Palazzo Asmundo di Gisira a sud-est, Palazzo Peratoner a sud-ovest e Palazzo Gagliani a nord-ovest) avrebbero dovuto tutti adeguarsi stilisticamente alle carte progettuali del XVIII secolo, e invece, a partire dal XIX secolo, tre dei quattro palazzi subirono modifiche ai secondi piani, dotati di finestre balconate quando sarebbero dovute essere semplici cornici quadre, e agli intonaci, che passarono dal grigio catanese al rosa. Solo Palazzo Scammacca della Bruca, il primo dei quattro ad essere stato realizzato, rimase del tutto fedele all'originario disegno e si presenta cos\u00ec ancora oggi. \nBisogna precisare che detti cambiamenti furono abbastanza marginali guardando all'aspetto complessivo della sistemazione della piazza, sicch\u00e9 essa appare ancora oggi estremamente omogenea e simmetrica nelle sue parti. Resta il fatto che i mercati storici di Catania sono ubicati altrove: quello storico della \"\"F\u00e8ra o Luni\" \u00e8 in Piazza Carlo Alberto, alle spalle di Piazza Stesicoro, e quello della Pescheria \u00e8 in Piazza Alonzo Di Benedetto, alle spalle di Piazza del Duomo, relativamente vicina a Piazza Mazzini, la quale molto probabilmente, con lo sviluppo progressivo della citt\u00e0 etnea e della sua popolazione, divenne troppo piccola per l'esercizio del proprio mercato: In questa piazza in particolare vi si svolgeva infatti soprattutto la \"Fiera dei Morti\"\", oggi tenuta in piazza Mercato Ortofrutticolo."}
{"id": "3292754", "revid": "767487", "url": "https://it.wikipedia.org/wiki?curid=3292754", "title": "Glinjeni (\u0218old\u0103ne\u0219ti)", "text": "Glinjeni \u00e8 un comune della Moldavia situato nel distretto di \u0218old\u0103ne\u0219ti di 1.007 abitanti al censimento del 2004."}
{"id": "3292757", "revid": "110157", "url": "https://it.wikipedia.org/wiki?curid=3292757", "title": "Mihuleni", "text": "Mihuleni \u00e8 un comune della Moldavia situato nel distretto di \u0218old\u0103ne\u0219ti di 618 abitanti al censimento del 2004."}
{"id": "3292759", "revid": "1305772", "url": "https://it.wikipedia.org/wiki?curid=3292759", "title": "A Sentimental Man", "text": "A Sentimental Man (Un uomo sentimentale) (conosciuta anche come \u201cI am a Sentimental Man\u201d) \u00e8 una canzone del musical Wicked di Stephen Schwartz (vincitore del Grammy Award). Fu interpretata originariamente a Broadway dal premio Oscar Joel Grey, nel ruolo del Mago di Oz nell'incisione del cast originale di Broadway. Altre interpretazioni molto apprezzate furono quelle di Clive Carter e di George Hearn.\nNel musical.\nLa canzone \u00e8 cantata per la prima volta sul finire del primo atto del musical ed introduce il personaggio del Mago di Oz. Egli si presenta a Glinda ed Elphaba come un \u201cuomo sentimentale\u201d, che farebbe di tutto pur di difendere il suo amato popolo, da sempre desideroso di avere una propria famiglia. In realt\u00e0, l'uomo mira a diventare l'imperatore assoluto di Oz, schiavizzando gli Animali con l'aiuto di Elphaba.\nLa canzone viene ripresa sul finire del secondo quando il mago scopre, per mezzo di Glinda, che Elphaba era sua figlia. Pentito di aver fatto eliminare la figlia, il finto Mago accenna nuovamente alla canzone, interrompendosi dopo pochi versi, scosso da singhiozzi.\nLa canzone non presenta particolari difficolt\u00e0, essendo quasi un recitativo."}
{"id": "3292760", "revid": "339392", "url": "https://it.wikipedia.org/wiki?curid=3292760", "title": "L\u00e9opold S\u00e9dar Senghor International Airport", "text": ""}
{"id": "3292761", "revid": "24443", "url": "https://it.wikipedia.org/wiki?curid=3292761", "title": "Massiccio della Marmolada", "text": ""}
{"id": "3292762", "revid": "200679", "url": "https://it.wikipedia.org/wiki?curid=3292762", "title": "Ispettorato generale di Pubblica Sicurezza presso la Citt\u00e0 del Vaticano", "text": ""}
{"id": "3292779", "revid": "1821847", "url": "https://it.wikipedia.org/wiki?curid=3292779", "title": "Changde", "text": "Changde (\u5e38\u5fb7; pinyin: \"Ch\u00e1ngd\u00e9\") \u00e8 una Citt\u00e0-prefettura della provincia cinese dell'Hunan."}
{"id": "3292781", "revid": "1305772", "url": "https://it.wikipedia.org/wiki?curid=3292781", "title": "Colin McRae Rally 2.0", "text": "Colin McRae Rally 2.0 \u00e8 un simulatore di guida rallistico, sviluppato e pubblicato da Codemasters nel 2000 per PlayStation e Microsoft Windows e nel 2002 per Game Boy Advance. Il gioco \u00e8 basato sulla stagione 2000 del campionato WRC.\n\u00c8 il seguito di \"Colin McRae Rally\" e fa parte dell'omonima serie.\nNella copertina del gioco \u00e8 raffigurata la Ford Focus WRC 2000 guidata da Colin McRae.\nIntroduzione - I protagonisti.\n\"Colin McRae\" \u00e8 forse il pi\u00f9 popolare ed entusiasmante pilota sulla scena attuale del rally mondiale. Nel 1995 il trentunenne scozzese \u00e8 diventato il pi\u00f9 giovane campione mondiale di questo sport e vanta una carriera ricca di successi lunga 8 anni, durante i quali ha collaborato con il team \"Subaru Prodrive\".\nAd Oggi, pu\u00f2 vantare 19 vittorie nel Campionato Mondiale Rally, due delle quali ottenute con la macchina che guida attualmente, una \"Ford Focus WRC\" da pi\u00f9 di un miliardo di lire. Il suo stile di guida, aggressivo al massimo, gli ha fatto guadagnare il soprannome di \"Scozzese volante\".\nIl copilota \"Nicky Grist\", l'uomo cui appartiene la voce udibile nella versione inglese del gioco, si \u00e8 unito a \"Colin McRae\" nel 1997, dando vita ad un'accoppiata formidabile che ha guadagnato ben 11 vittorie. Il trentottenne gallese ha debuttato nel WRC al RAC Rally del 1985, e da allora ha messo nel carniere qualcosa come 15 vittorie, in tandem con alcuni dei migliori piloti."}
{"id": "3292783", "revid": "124379904", "url": "https://it.wikipedia.org/wiki?curid=3292783", "title": "Victoria &amp; Alfred Waterfront", "text": "Il Victoria &amp; Alfred Waterfront \u00e8 il cuore storico del porto di Citt\u00e0 del Capo in Sudafrica ed \u00e8 uno dei posti pi\u00f9 visitati della citt\u00e0 e dell'intero paese. Situato fra Robben Island e Table Mountain e con lo sfondo di mare e montagna, offre una variet\u00e0 di opzioni di \"shopping\" e di svago frammiste a sedi di uffici, il Somerset Hospital e hotel come lo storico Breakwater Lodge, un tempo carcere.\nEsso ospita il \"Nelson Mandela Gateway\" che offre gite in battello verso Robben Island, ma anche il \"Two Oceans Aquarium\" ed il museo \"Chavonnes Battery\".\nStoria.\nIl Principe Alfredo, secondo figlio della regina Vittoria, inizi\u00f2 la costruzione del porto nel 1860. Il primo bacino venne intitolato a lui ed il secondo a sua madre, da qui il nome attuale.\nIl \"Victoria &amp; Alfred Waterfront development\" \u00e8 un progetto di rinnovamento che incorpora gran parte delle infrastrutture del porto storico. L'intero complesso \u00e8 gestito ed \u00e8 stato sviluppato da una societ\u00e0 privata di propriet\u00e0 di \"Transnet\". Un consorzio internazionale ha appena acquisito lo sviluppo, ad un valore record in termini del Sudafrica, per un importo di 7,4 miliardi di Rand.\nL'ex transatlantico \"Queen Elizabeth 2\" doveva essere ormeggiato alla banchina come albergo galleggiante durante il Campionato mondiale di calcio 2010, ma dal momento che doveva essere venduto, la cosa non and\u00f2 a buon fine."}
{"id": "3292786", "revid": "125669803", "url": "https://it.wikipedia.org/wiki?curid=3292786", "title": "Andrea Della Rena", "text": "Biografia.\nNato da Elisabetta e Francesco Della Rena, nobile lucchese, fu battezzato nella cattedrale di Lucca il 13 ottobre 1476. Verso il 1494 studi\u00f2 nell'Universit\u00e0 di Bologna, allievo di Oliviero da Montegallo, che gli affid\u00f2 l'incarico di revisionare la \"Logica\" di Stefano Fiandra, che fu cos\u00ec pubblicata nel 1495 con una dedica all'amico Guglielmo Vellutelli e alcuni suoi versi latini.\nTrasferitosi a Roma, entr\u00f2 al servizio dell'ambasciatore inglese, il lucchese Silvestro Gigli, e lo segu\u00ec in Inghilterra, quando nel 1505 il Gigli port\u00f2 a Enrico VII i doni del papa Giulio II. Il Della Rena decise di rimanere a Londra, ed entr\u00f2 in rapporto con Thomas Linacre, Erasmo da Rotterdam e Tommaso Moro, nella casa del quale abit\u00f2 fino al 1511, quando si trasfer\u00ec nel Saint Thomas College e poi nel palazzo di Westminster.\nDopo anni di delusioni, le sue speranze di una fortunata carriera si videro realizzate: nel 1511 fu nominato segretario di Enrico VIII, l'anno dopo divenne canonico della Saint Stephen's Chapel a Westminster e nell'aprile 1514 ottenne la cittadinanza inglese. Cerc\u00f2 anche di ottenere la lucrosa collettoria della Santa Sede in Inghilterra, ossia la direzione dell'ufficio che curava la raccolta delle decime, che era allora gestita a Roma dal cardinale Adriano Castellesi e a Londra da un altro umanista italiano, Polidoro Vergilio, in qualit\u00e0 di sottocollettore. La richiesta di Enrico VIII fu accolta da Leone X il 31 ottobre 1514, ma in seguito alle proteste del cardinale Castellesi, il papa modific\u00f2 la sua decisione, nominando il Della Rena sottocollettore e mantenendo il Castellesi a capo dell'ufficio. Della Rena riusc\u00ec a intercettare una compromettente corrispondenza tra Castellesi e il Vergilio, in base alla quale quest'ultimo fu arrestato, mentre nel 1517 il Castellesi, coinvolto nella nota congiura dei cardinali contro Leone X, dovette lasciare ogni suo incarico. Della Rena ottenne cos\u00ec il titolo di collettore e l'annessa rendita annuale di mille ducati.\nIl Della Rena, che aveva assunto il nome letterario di Andrea Ammonio, nel 1511 affid\u00f2 all'amico Erasmo, in partenza per la Francia, dei suoi carmi latini perch\u00e9 li pubblicasse a Parigi. I \"Carmina\" dell'Ammonio apparvero quell'anno senza indicazione del nome del tipografo. Un altro scritto del Della Rena, celebrante la campagna di guerra di Enrico VIII contro i Francesi nel 1513, non ci \u00e8 pervenuto. L'amicizia con il segretario del re torn\u00f2 molto utile a Erasmo, quando si tratt\u00f2 di ottenere l'autorizzazione papale all'ottenimento di benefici ecclesiastici e la dispensa a indossare l'abito di canonico agostiniano. Grazie all'interessamento e alle relazioni autorevoli che Della Rena intratteneva con la corte pontificia, Leone X accolse la petizione nel marzo del 1517.\nIn aprile, Erasmo fu a Londra e in casa del Della Rena gli fu consegnata la dispensa. Fu l'ultimo incontro dei due umanisti, poich\u00e9 il 17 agosto Della Rena si ammal\u00f2 improvvisamente ed ebbe appena il tempo di redigere il proprio testamento, con il quale lasciava ogni suo avere alla madre, prima di morire la sera di quello stesso giorno."}
{"id": "3292788", "revid": "282094", "url": "https://it.wikipedia.org/wiki?curid=3292788", "title": "Andrea Ammonio", "text": ""}
{"id": "3292791", "revid": "287204", "url": "https://it.wikipedia.org/wiki?curid=3292791", "title": "Hengyang", "text": "Hengyang () \u00e8 una citt\u00e0-prefettura della provincia cinese dell'Hunan."}
{"id": "3292799", "revid": "287204", "url": "https://it.wikipedia.org/wiki?curid=3292799", "title": "Huaihua", "text": "Huaihua (\u6000\u5316; pinyin: \"Hu\u00e1ihu\u00e0\") \u00e8 una Citt\u00e0-prefettura della provincia cinese dell'Hunan."}
{"id": "3292804", "revid": "339392", "url": "https://it.wikipedia.org/wiki?curid=3292804", "title": "A.N.P.I.", "text": ""}
{"id": "3292806", "revid": "287204", "url": "https://it.wikipedia.org/wiki?curid=3292806", "title": "Loudi", "text": "Loudi (\u5a04\u5e95; pinyin: \"L\u00f3ud\u01d0\") \u00e8 una Citt\u00e0-prefettura della provincia cinese dell'Hunan."}
{"id": "3292807", "revid": "1318658", "url": "https://it.wikipedia.org/wiki?curid=3292807", "title": "Istituto fascista di cultura", "text": "L'Istituto fascista di cultura (poi \"Istituto nazionale di cultura fascista\") fu un ente dell'Italia fascista creato nell'anno 1925 con Regio Decreto e preposto alla \"tutela, diffusione e sviluppo degli ideali e della dottrina del fascismo all'interno e all'estero, e della cultura italiana in generale\".\nStoria.\nNacque come conseguenza del congresso di Bologna del 29 marzo 1925 che eman\u00f2 il manifesto degli intellettuali fascisti.\nL'IFC fu inaugurato a Roma il 19 dicembre 1925 sotto la presidenza di Giovanni Gentile, ed ebbe sede a Firenze, come organo del direttorio del PNF, e sottoposto all'alta vigilanza del capo del Governo, cui veniva affidato il potere di nomina dei vertici.\nL'Istituto venne creato non in ottica di mantenimento passivo dell'esistente, quanto come struttura di sviluppo e stimolo delle energie intellettuali della nazione, raccogliendo i maggiori intellettuali ed esponenti del mondo artistico e culturale italiano, promuovendo la collaborazione tra essi e spingendoli all'applicazione pratica del loro sapere. L'Istituto si prepose di mettere a punto un cambio sistematico nel campo culturale, mirante alla formazione di una coscienza politica organica e alla creazione del \u00abnuovo italiano\u00bb. \n\"L'Universit\u00e0 popolare di Milano\" attualmente \"Universit\u00e0 popolare degli Studi di Milano\" aderisce alla progettazione culturale fascista e ne diviene protagonista per quel periodo. Ad oggi conserva nel museo dell'Universit\u00e0 popolare di Milano diverse testimonianze didattiche culturali storiche.\nPubblic\u00f2 anche numerose opere straniere. Fu ad esempio proprio una collana dell'Istituto fascista di cultura che, per la prima volta in Italia, tradusse, a firma di Giorgio Candeloro la prima edizione italiana di La democrazia in America di Alexis de Tocqueville.\nL'istituto fu eretto ente morale il 6 agosto 1926, con sede a Roma, e aveva lo scopo di promuovere e coordinare gli studi sul fascismo, di tutelare e diffondere, in Italia e fuori dai confini, gli ideali, la dottrina del fascismo e la cultura dell'Italia fascista, attraverso corsi e lezioni, pubblicazioni, libri, e di promuovere la propaganda in tal senso.\nMolti furono gli scontri prima tra Gentile e il PNF, a causa della diversa concezione che le due parti avevano dell'Istituto, poi tra la direzione dell'INCF (i vertici del PNF) e gli stessi ministeri dell'educazione nazionale e poi della cultura popolare.\nNel 1932 incorpor\u00f2 i \"Centri di cultura corporativa\" del ministero delle corporazioni. Pubblicava una rivista mensile \"Civilt\u00e0 fascista\". Adeririono circa 400 enti e istituzioni, con un totale di 100.000 soci.\nNel 1937, dopo le dimissioni di Gentile, si ebbe un cambio radicale, a cominciare dal nome, da \"Istituto fascista di cultura\" a \"Istituto nazionale di cultura fascista\" (INCF).\nNel 1937 Mussolini nomin\u00f2 presidente l'ex ministro Pietro De Francisci.\nDopo il 1938 anche l'Istituto si rese promotore di una attiva adesione alle leggi razziali, attuando un'attivit\u00e0 di diffusione delle teorie sulla \"difesa della razza\".\nDall'aprile 1940 De Francisci fu dimissionato da Mussolini, che nomin\u00f2 presidente dell'INCF il gentiliano Camillo Pellizzi. Durante la sua conduzione egli apr\u00ec l'Istituto alla collaborazione di intellettuali \"eretici\", come Delio Cantimori.\nUltimo presidente fu il giurista Giuseppe Maggiore.\nSecondo i dati ufficiali, il totale complessivo degli iscritti ammontava nell'anno 1941 a oltre 210.000 soci. Tuttavia, nonostante il regime avesse proclamato che l'Istituto avrebbe innalzato la vita culturale delle classi lavoratrici, gli associati provenivano in maggioranza dai gruppi socioeconomici non operai e dei totali degli iscritti nell'anno 1941 solamente il 6% fu incluso nella categoria degli operai. La grande parte dei soci proveniva infatti dalle file degli studenti liceali e universitari, del corpo insegnanti, dei dipendenti pubblici e dal bacino delle professioni liberali.\nOrganizzazione.\nL'Istituto nazionale di cultura fascista era retto da un consiglio d'amministrazione cos\u00ec composto:\nSul territorio vi erano le sezioni provinciali, nei capoluoghi di provincia, guidate da un presidente, in stretto contatto con le federazioni provinciali del PNF."}
{"id": "3292809", "revid": "125915464", "url": "https://it.wikipedia.org/wiki?curid=3292809", "title": "Ascoli Calcio 1898 1991-1992", "text": "Questa voce raccoglie le informazioni riguardanti lAscoli Calcio 1898 nelle competizioni ufficiali della stagione 1991-1992.\nStagione.\nIn questa amara stagione l'Ascoli si \u00e8 classificata ultima nel massimo campionato, nonostante l'avvicendamento tecnico tra Giancarlo De Sisti, esonerato in gennaio, e Massimo Cacciatori, la squadra bianconera \u00e8 andata incontro ad una nuova retrocessione, dopo l'immediato ritorno nella massima serie della stagione precedente. La squadra bianconera ha raccolto la miseria di 6 punti nel girone di andata e 8 punti nel girone discendente. Nella Coppa Italia l'Ascoli \u00e8 entrato in gioco nel corso del secondo turno ed \u00e8 stato subito eliminato nel doppio confronto dal .\nMaglie e sponsor.\nIl fornitore tecnico fu Ennerre, mentre lo sponsor ufficiale fu Imesa."}
{"id": "3292810", "revid": "717966", "url": "https://it.wikipedia.org/wiki?curid=3292810", "title": "Messianismo giudaico", "text": ""}
{"id": "3292811", "revid": "74801", "url": "https://it.wikipedia.org/wiki?curid=3292811", "title": "Shaoyang", "text": "Shaoyang (\u90b5\u9633; pinyin: \"Sh\u00e0oy\u00e1ng\") \u00e8 una Citt\u00e0-prefettura della provincia cinese dell'Hunan."}
{"id": "3292824", "revid": "124078930", "url": "https://it.wikipedia.org/wiki?curid=3292824", "title": "Yiyang", "text": "Yiyang () \u00e8 una Citt\u00e0-prefettura della provincia cinese dell'Hunan."}
{"id": "3292836", "revid": "767487", "url": "https://it.wikipedia.org/wiki?curid=3292836", "title": "Giancarlo Cavaliere", "text": "Carriera.\nConta 50 presenze ed una rete in Serie A, tutte con la maglia dell'."}
{"id": "3292838", "revid": "74801", "url": "https://it.wikipedia.org/wiki?curid=3292838", "title": "Fred Taylor (cestista 1924)", "text": "Carriera.\nNCAA.\nFrequent\u00f2 la Ohio State University con cui vinse il titolo della Big Ten nel 1950, e dove fu \"All-American\" nel baseball.\nBaseball.\nGioc\u00f2 per tre stagioni come prima base nella MLB per i Washington Senators dal 1950 al 1952. Gioc\u00f2 nelle leghe minori fino al 1953, quando si ritir\u00f2 dal baseball.\nAllenatore.\nCominci\u00f2 la sua carriera da capo allenatore nella NCAA alla Ohio State University, dopo un anno passato come vice-allenatore.\nSotto la sua guida i \"Buckeyes\" divennero una squadra di vertice a livello universitario, vincendo il titolo NCAA nel 1960. Sotto di lui, in quel periodo, giocarono futuri professionisti come Jerry Lucas, John Havlicek, Larry Siegfried, Mel Nowell e Joe Roberts e un futuro membro della Naismith Memorial Basketball Hall of Fame come allenatore, Bob Knight.\nDopo il titolo nel 1960, vinto in finale contro California, Ohio State raggiunse la finale anche nei due anni successivi, perdendo per\u00f2 in entrambe le occasioni contro Cincinnati.\nTaylor vinse l'Henry Iba Award nel 1961 e nel 1962.\nSi dimise nel 1976, dopo una brutta stagione, finita con 6 vittorie e 20 sconfitte.\nIn totale, in 18 stagioni alla guida di Ohio State, ebbe un record di 297-158 vincendo sette titoli della Big Ten.\nPalmar\u00e8s.\nPallacanestro.\nAllenatore"}
{"id": "3292839", "revid": "287204", "url": "https://it.wikipedia.org/wiki?curid=3292839", "title": "Fred Taylor", "text": ""}
{"id": "3292841", "revid": "110866717", "url": "https://it.wikipedia.org/wiki?curid=3292841", "title": "Yueyang", "text": "Yueyang (\u5cb3\u9633; pinyin: \"Yu\u00e8y\u00e1ng\") \u00e8 una citt\u00e0-prefettura della provincia cinese dell'Hunan che sorge sulle rive del lago Dongting. Nel 2008 la citt\u00e0 aveva 5.453.900\u00a0abitanti. La maggiore attrazione della citt\u00e0 \u00e8 la celebre \"torre di Yueyang\" (\u5cb3\u9633\u697c Yu\u00e8y\u00e1ngl\u00f3u).\nStoria.\nL'area su cui sorge attualmente Yueyang in epoca Han fece parte della prefettura (\"j\u00f9n\" \u90e1) di Changsha (\u957f\u6c99) e divenne una prefettura a s\u00e9 nel 210 nel periodo dei Tre Regni con il nome di Hanchang (\u6c49\u660c).\nDurante il turbolento periodo Jin Yueyang perse lo status di prefettura e ebbe numerosi cambiamenti amministrativi rimanendo per lo pi\u00f9 sottoposta alla contea (\"Xi\u00e0n\" \u53bf) di Changsha (allora nota come Wuhan Xian \u5434\u660c\u53bf).\nNel 589 fu costituita la contea di Yueyang (Yueyang Xian \u5cb3\u9633\u53bf). Con la Dinastia Sui l'area fu rinominata prefettura (\"zh\u014du\" \u5dde) di Yue, Yue Zhou (\u5cb3\u5dde).\nDurante la dinastia dei Song Meridionali (1127-1279) Yueyang divenne una prefettura militare e fu circondata da mura fortificate per difenderla dagli attacchi dei Jin che controllavano la Cina settentrionale.\nNel 1852 fu conquistata dai ribelli Taiping nella loro marcia verso Nanchino.\nLa Torre di Yueyang.\nLa prima costruzione della torre risale al periodo iniziale dei Tre Regni quando lo stato di Wu (\u5433) invi\u00f2 lo statista Lu Su (\u9c81\u8083) (172\u2013217) ad edificare una struttura di difesa e una flotta nel punto in cui si potesse controllare il lago Dongting e la bocca del suo emissario nel Chang Jiang. Da allora la torre fu pi\u00f9 volte ricostruita. La sua fama \u00e8 dovuta principalmente al poeta Fan Zhongyan (\u8303\u4ef2\u6df9) (989\u20131052) che compose lo \"Yueyang Lou Ji\" (\u5cb3\u967d\u6a13\u8a18)(), \"Memorie della Torre di Yueyang\", per omaggiare Teng Zijing (\u6ed5\u5b50\u4eac) che nel 1044 ristruttur\u00f2 la torre in qualit\u00e0 di governatore locale. La sua descrizione del luogo \u00e8 considerata tuttora in Cina come uno dei massimi esempi di prosa in cinese classico (\u6587\u8a00\u6587). "}
{"id": "3292846", "revid": "599013", "url": "https://it.wikipedia.org/wiki?curid=3292846", "title": "Fiorenzo D'Ainzara", "text": "Carriera.\nConta 28 presenze e 3 reti in Serie A con la maglia dell'. Nella massima serie l'allenatore Aldo Agroppi lo fa esordire a 17 anni nella partita Ascoli-Lecce del 22 aprile 1990."}
{"id": "3292862", "revid": "1318658", "url": "https://it.wikipedia.org/wiki?curid=3292862", "title": "Zhangjiajie", "text": "Zhangjiajie (\u5f20\u5bb6\u754c; pinyin: \"Zh\u0101ngji\u0101ji\u00e8\") \u00e8 una Citt\u00e0-prefettura nella parte nord-occidentale della provincia cinese dello Hunan.\nEssa comprende il distretto di Yongding, il distretto di Wulingyuan, la contea di Cili e la contea di Sangzhi. Al suo interno si trova l'area di Wulingyuan, che nel 1992 \u00e8 stata inserita dall'UNESCO nell'elenco dei Patrimoni dell'Umanit\u00e0, e che \u00e8 stata indicata dalla \"China National Tourism Administration \"come area di interesse paesaggistico di quinto livello (AAAAA, massimo livello tra le categorie di valutazione delle attrazioni turistiche cinesi).\nOrigine del nome.\nLa citt\u00e0 un tempo era chiamata Dayong (\u5927\u5eb8), e le prime testimonianze sulla sua storia risalgono al 221 a.C.\nIl nuovo nome \"\"Zhangjiajie\" fu adottato nel 1994, prendendo il nome dal parco nazionale nell'area paesaggistica di Wulingyuan, al fine di dare ad esso pi\u00f9 visibilit\u00e0, dopo il suo inserimento tra i Patrimoni dell'Umanit\u00e0 nel 1992. Il parco nazionale a sua volta ha preso il nome da un piccolo villaggio collocato all'interno dei suoi confini (e che ora \u00e8 anche una popolare attrazione turistica all'interno del parco).\nIl nome, formato da tre caratteri (\u5f20\u5bb6\u754c), pu\u00f2 essere interpretato cos\u00ec: \"Zhang\" (\u5f20) \u00e8 un cognome comune in Cina; \"jia\" (\u5bb6) pu\u00f2 essere tradotto come \"famiglia\"; e \"jie\" (\u754c) si pu\u00f2 tradurre come \"patria\". Il significato complessivo del toponimo sarebbe cos\u00ec \"patria della famiglia Zhang\"\". Qualche guida turistica ha sostenuto che il nome possa essere stato scelto per dare l'idea o l'impressione di una regione che \"apre la porta di casa per accogliere il mondo\", ma questo non \u00e8 il significato localmente accettato, n\u00e9 quello letterale. La versione ufficiale di questo nome \u00e8 legata al generale Han, Zhang Liang, che ricolonizz\u00f2 l'area dopo che il sospettoso imperatore Han, Liu Bang, ebbe iniziato a perseguitare i suoi ufficiali e i generali, che avevano contribuito alla sua ascesa al trono.\nStoria.\nI primi insediamenti umani in quest'area, localizzati lungo entrambe le rive del fiume Lishui (il fiume principale della regione), risalgono alla prima parte dell'Et\u00e0 della pietra, vale a dire a 100,000 anni fa, alla pari di citt\u00e0 famose come Xi'an o Pechino. Nel 1986 l'Accademia delle Scienze Sociali cinesi ha infatti scoperto reperti dell'et\u00e0 della pietra nella contea di Cili, portando alla luce 108 articoli di porcellana, risalenti appunto a 100,000 anni fa. Poco dopo, nel 1988, l'Istituto archeologico della provincia dello Hunan ha trovato altri reperti nella contea di Sangzhi, tra cui tre frammenti di porcellana, la cui epoca di fabbricazione \u00e8 stata stimata attorno a 100,000 anni fa. Data a diecimila anni fa invece l'utilizzo del fuoco da parte degli abitanti di questa regione, per cuocere la ceramica: gli archeologi infatti hanno trovato ben 20 reperti di questo tipo nella contea di Cili, mentre in quella di Sangzhi hanno scoperto un vaso di porcellana nera, con un disegno unico nel suo genere. Questa tecnica di cottura della ceramica all'epoca era la pi\u00f9 avanzata di tutta la Cina. Tali conquiste tecniche nella fabbricazione di strumenti in pietra e di ceramica, sembrerebbe indicare una cultura molto sviluppata in questa regione; tuttavia la comunit\u00e0 che si svilupp\u00f2 non dur\u00f2 a lungo prima di decadere ed essere soppiantata da altre potenze regionali. Ci\u00f2 sembra dovuto alla remota posizione geografica di quest'area, al sottosviluppo dei trasporti via terra e via fiume di questa regione in quell'epoca, e alla sua natura montagnosa, che rese difficile la coltivazione.\nEconomia.\nLa prefettura \u00e8 soprattutto un'area turistica. Essa attrae visitatori da tutta la Cina e da altri paesi asiatici come la Corea, e sta aumentando la sua popolarit\u00e0 presso gli altri turisti internazionali.\nAttrazioni turistiche.\nL'area di interesse storico e paesaggistico di Wulingyuan comprende il parco forestale nazionale di Zhangjiajie, la catena montuosa di Tianzishan(\u5929\u5b50\u5c71), Baofenghu (\u5b9d\u5cf0\u6e56) e la valle di Suoxi (\u7d22\u6eaa\u5cea), ed \u00e8 una destinazione turistica molto conosciuta. Inoltre in questa prefettura si trovano anche le grotte di Huanglongdong (\u9ec4\u9f99\u6d1e) e Longwangdong (\u9f99\u738b\u6d1e), conosciute per le numerose formazioni rocciose (simili a quelle di Wulingyuan) e le sue cascate sotterranee. Un'altra attrazione presente in questa zona \u00e8 l'ascensore Bailong. Ogni anno poi Zhangjiajie ospita l'\"International Country Music Week Festival\"."}
{"id": "3292877", "revid": "599013", "url": "https://it.wikipedia.org/wiki?curid=3292877", "title": "Giovanni Spinelli", "text": "Carriera.\nNella stagione 1991-1992 ha giocato 5 partite in Serie A con la maglia dell', prima di essere ceduto al Messina durante il mercato autunnale. Con i bianconeri marchigiani ha giocato anche diverse partite di Serie B, categoria nella quale \u00e8 sceso in campo anche con la maglia della .\nNella stagione 2011-2012 milita in Promozione Puglia con il San Vito dei Normanni, dove indossa la maglia numero 5.\nMentre nella stagione 2012-2013 indossa la maglia del Manduria in Eccellenza Pugliese."}
{"id": "3292878", "revid": "767487", "url": "https://it.wikipedia.org/wiki?curid=3292878", "title": "Nathan Eccleston", "text": "Carriera.\nClub.\nProveniente dalle sue giovanili, debutta con la maglia del Liverpool il 31 ottobre 2009, in Fulham-Liverpool 3-1.\nDebutta in Europa League il 29 luglio 2010, nella gara Rabotni\u010dki-Liverpool 0-2."}
{"id": "3292879", "revid": "1793900", "url": "https://it.wikipedia.org/wiki?curid=3292879", "title": "Zhuzhou", "text": "Zhuzhou (\u682a\u5dde; pinyin: \"Zh\u016bzh\u014du\") \u00e8 una Citt\u00e0-prefettura della provincia cinese dell'Hunan.\nMonumenti e luoghi d'interesse.\nL'edificio pi\u00f9 elevato della citt\u00e0 \u00e8 la Zhuzhou Television Tower alta 293 metri."}
{"id": "3292904", "revid": "599013", "url": "https://it.wikipedia.org/wiki?curid=3292904", "title": "Michele Menolascina", "text": "Carriera.\nNella stagione 1991-1992 ha giocato 17 partite in Serie A con la maglia dell'. Vanta inoltre 61 presenze (e 4 reti) in Serie B sempre con i marchigiani ed oltre 350 partite in Serie C1."}
{"id": "3292905", "revid": "125759688", "url": "https://it.wikipedia.org/wiki?curid=3292905", "title": "Villa Rosa (Martinsicuro)", "text": "Villa Rosa \u00e8 una frazione di Martinsicuro e nota localit\u00e0 balneare del litorale del medio Adriatico. All'arrivo nel centro abitato si nota il cartello \"Prima Spiaggia D'Abruzzo\", con riferimento al territorio comunale di appartenenza, che si estende fino agli estremi limiti settentrionali della Regione Abruzzo, al confine con le Marche. La localit\u00e0 non va confusa con il comune di Villarosa, in Sicilia.\nGeografia e clima.\nLa frazione si estende sulla costa del medio Adriatico, 4\u00a0km a sud del capoluogo comunale (Martinsicuro) e meno di 1\u00a0km a nord del torrente Vibrata, che segna anche il confine fra il proprio comune di appartenenza e quello di Alba Adriatica. Il litorale di Villa Rosa \u00e8 basso e sabbioso ed \u00e8 caratterizzato da una flora prevalentemente psammofila.\nIl clima \u00e8 di tipo temperato caldo con inverni relativamente miti ed estati contraddistinte da temperature elevate, ma non torride. La temperatura media annua \u00e8 di 15,3 \u00b0C, con una media di 7,0 C\u00b0 nel mese pi\u00f9 freddo, febbraio, e di 24,5 C\u00b0 nel mese pi\u00f9 caldo, agosto. Le precipitazioni medie annuali sono di poco inferiori ai 600 mm.\nStoria.\nL'abitato inizi\u00f2 a svilupparsi nella seconda met\u00e0 dell'Ottocento con il nome di \"Villa Franchi\" (i Franchi erano una famiglia di possidenti locali). Nei primi anni del Novecento prese il nome di Villa Rosa.\nPer lungo tempo fece parte del Comune di Colonnella, distaccandosene successivamente insieme a Martinsicuro (1963), di cui divenne frazione. Da allora Villa Rosa ha quadruplicato la propria popolazione (3.661 ab. secondo i dati censuali del 2001), acquisendo spiccate connotazioni residenziali e turistiche.\nMonumenti e luoghi d'interesse.\nVilla Rosa possiede alcuni pregevoli edifici residenziali eretti fra la seconda met\u00e0 dell'Ottocento e i primi decenni del Novecento, in concomitanza con il primo sviluppo del paese. Fra di essi le tre residenze padronali della famiglia Franchi, proprietaria di terre e industrie (fornaci per la fabbricazione di laterizi) che, stabilitasi in zona, diede inizialmente il nome nome alla localit\u00e0 (\"Villa Franchi\"). La pi\u00f9 antica, nota con il nome di \"Castellaccio Franchi\", sorge nelle campagne circostanti, in \"contrada da Civita\", sui primi contrafforti collinari ad occidente di Villa Rosa, e fu edificata fra il 1850 e il 1860. Le due restanti, di gusto eclettico, sono situate nell'abitato: la prima, \"Villa Franchi\" (in via Roma), fu eretta negli ultimi anni dell'Ottocento, la seconda (in via Filzi), \u00e8 del 1902.\nFra gli altri edifici di pregio si segnalano Villa Flaiani (o \"Casone\"), ultimata nel 1860, e le cosiddette \"Casette Flaiani\" dei primi anni del Novecento, in stile modernista e attualmente in fase di restauro. Il famoso \"casone\" fu la residenza di caccia del Principe Ludovisi di Piombino, erede della famiglia Acquaviva d'Aragona (nipote del noto principe Chigi di Roma), vendette il tutto ad il Marchese Antonio Flajani nel 1838 con atto not. Ruggeri Gaetano.\nVilla Rosa vanta anche due edifici di culto eretti entrambi nell'Ottocento: la \"Chiesa dell'Addolorata\", degli inizi del secolo, e la \"Chiesa della Madonna di Loreto\", del 1896.\nDi notevole interesse storico e architettonico sono infine la \"Fornace Franchi e la Fornace Bagalini-Fiore (Flajani)\", edificate nel 1904 e 1921. Adibite un tempo alla produzione di laterizi sono attualmente dismesse. Le fabbriche costituiscono una importante testimonianza dell\u2019archeologia industriale abruzzese degli inizi del XX secolo.\nAree protette.\nFra il fiume Tronto e il torrente Vibrata, si estende il biotopo costiero di Martinsicuro (noto anche come \"biotipo di Martinsicuro e Villarosa\"). \u00c8 un'area protetta (dal 1988), caratterizzata da dune mediterranee, canneti, spiagge sabbiose di notevole interesse naturalistico, con una vegetazione psammofila e specie floreali molto rare.\nComunicazioni.\nVilla Rosa \u00e8 ben collegata con le principali citt\u00e0 italiane. Un'adeguata rete stradale, autostradale e ferroviaria assicura infatti alla localit\u00e0 comunicazioni relativamente rapide con il resto d'Abruzzo e d'Italia: la Strada statale 16 Adriatica passa a poche centinaia di metri dal centro dell'abitato e, nel 1999, \u00e8 stato aperto al traffico lo svincolo autostradale di Val Vibrata (A14), a 2,5\u00a0km. di distanza dal paese. La stazione ferroviaria pi\u00f9 vicina \u00e8 quella di Alba Adriatica (Ferrovia Adriatica) situata a un paio di chilometri da Villa Rosa. L'Aeroporto internazionale d'Abruzzo \u00e8 a circa 65\u00a0km di distanza ed \u00e8 raggiungibile per autostrada.\nEconomia.\nTurismo.\nLe buone comunicazioni, unitamente alla presenza del biotipo costiero, alla bellezza delle spiagge di arena fine, alla vicinanza di Alba Adriatica, stazione balneare fra le pi\u00f9 frequentate d'Abruzzo, e di San Benedetto del Tronto importante centro turistico e commerciale delle Marche, hanno incentivato lo sviluppo del turismo. Villa Rosa accentra da tempo la maggior parte delle strutture ricettive del proprio comune di appartenenza e richiama un numero sempre maggiore di vacanzieri da tutto il territorio nazionale e, negli ultimi decenni, anche dall'estero."}
{"id": "3292910", "revid": "767487", "url": "https://it.wikipedia.org/wiki?curid=3292910", "title": "Invitation to a Suicide", "text": "Invitation to a Suicide \u00e8 un film statunitense del 2004, diretto, scritto e prodotto da Loren Marsh.\nTrama.\nKaz Malek (Pablo Schreiber) vive nel quartiere polacco di Brooklyn, e il suo futuro sembra essere quello di lavorare nella panetteria \"Little Poland\" che appartiene al padre (David Margulies). Il suo sogno per\u00f2 \u00e8 trasferirsi in California con l'amica d'infanzia Eva (Katherine Moennig), per la quale ha una cotta. Per fuggire dalla sua vita, per\u00f2, Kaz ha bisogno di soldi: decide cos\u00ec di rubare $10,000 da un gangster del luogo, Ferfitchkin (Joe Urla), che si occupa di film snuff. Le cose per\u00f2 non vanno per il meglio: i soldi finiscono bruciati e il criminale minaccia di uccidere il padre di Kaz se questi non restituir\u00e0 tutto il denaro rubato.\nKaz decide allora di suicidarsi all'interno di un teatro, e di vendere i biglietti dello show. Con sua grande sorpresa, sia il gangster che i vicini di casa, per non parlare del padre stesso, sono elettrizzati dall'idea."}
{"id": "3292911", "revid": "196390", "url": "https://it.wikipedia.org/wiki?curid=3292911", "title": "Aeroporto di Addis Abeba", "text": ""}
{"id": "3292915", "revid": "180559", "url": "https://it.wikipedia.org/wiki?curid=3292915", "title": "Relazioni bilaterali tra Italia e Norvegia", "text": "Le relazioni bilaterali tra Italia e Norvegia hanno inizio formalmente nel 1905 in seguito alla indipendenza della Norvegia, ottenuta con la dissoluzione dell'unione con la Svezia.\nStoria.\nDopo la dissoluzione dell'unione con la Svezia nel 1905, il Regno d'Italia fu uno dei primi paesi a riconoscere la Norvegia come stato indipendente e ad affidare all'allora ambasciatore in Danimarca Giorgio Lorenzo Calvi conte di Bergolo anche la missione norvegese.\nSin dall'inizio delle relazioni diplomatiche, se si eccettua il periodo della Seconda guerra mondiale, i rapporti fra i due paesi sono stati tradizionalmente ottimi, viste le posizioni politiche comuni sui principali temi internazionali.\nIl primo sovrano norvegese a venire ufficialmente in Italia \u00e8 stato Olav V nell'aprile 1967, cui ha fatto seguito nell'ottobre 2001 la visita ufficiale del figlio Harald V. Da parte italiana il presidente Carlo Azeglio Ciampi ha reso visita alla Norvegia nel settembre 2004.\nRapporti economici.\nSotto il profilo economico, la maggior azienda italiana operante in Norvegia \u00e8 la Saipem del gruppo Eni, impegnata nelle attivit\u00e0 di estrazione offshore del greggio nel mare di Barents (durante la sua visita in Italia del 2001, re Harald V inaugur\u00f2 proprio all'Eni di Milano una nuova fornitura di gas proveniente dalla Norvegia).\nOrganizzazioni internazionali.\nEntrambi i paesi fanno parte delle principali organizzazioni internazionali (come ONU, NATO, OSCE, Consiglio d'Europa) e sono attivi in alcune missioni internazionali come nei Balcani occidentali, in Afghanistan e nel contingente di Hebron (TIPH). L'Italia partecipa anche, in qualit\u00e0 di osservatore, al Consiglio artico, al Consiglio euro-artico di Barents e al Consiglio degli Stati del Mar Baltico.\nGli ambasciatori italiani in Norvegia.\nLa tabella comprende gli ambasciatori del Regno d'Italia e della Repubblica Italiana.\nLa sede dell'ambasciata d'Italia in Norvegia oggi si trova ad Oslo, al n\u00ba 7 di Inkognitogaten.\nGli ambasciatori norvegesi in Italia.\nLa Reale Ambasciata di Norvegia in Italia si trova a Roma, in Via delle Terme Deciane 7."}
{"id": "3292919", "revid": "300001", "url": "https://it.wikipedia.org/wiki?curid=3292919", "title": "The Golden Ratio", "text": "The Golden Ratio \u00e8 un album del gruppo musicale pop svedese Ace of Base, pubblicato il 24 settembre 2010, a distanza di otto anni dal precedente album di inediti \"Da Capo\".\n\u00c8 il primo album registrato dalla nuova formazione del gruppo, con Clara Hagman e Julia Williamson come cantante al posto delle sorelle Linn e Jenny Berggren.\nTracce.\niTunes bonus track"}
{"id": "3292926", "revid": "76963", "url": "https://it.wikipedia.org/wiki?curid=3292926", "title": "Rachael Handy", "text": ""}
{"id": "3292927", "revid": "183976", "url": "https://it.wikipedia.org/wiki?curid=3292927", "title": "The Flower of Scotland", "text": ""}
{"id": "3292936", "revid": "76963", "url": "https://it.wikipedia.org/wiki?curid=3292936", "title": "Domenico Giani", "text": "Biografia.\nStudi e carriera.\nLaureato con lode in pedagogia con indirizzo sociopsicologico presso la facolt\u00e0 di Magistero di Arezzo dell'Universit\u00e0 degli Studi di Siena, ha prestato servizio come sottufficiale e, per alcuni anni, come ufficiale della Guardia di Finanza. Distaccato poi alla Presidenza del Consiglio dei Ministri, ha operato nel SISDE, allora parte dei servizi di informazione e sicurezza italiani.\nGiani \u00e8 stato comandante di una sezione di polizia giudiziaria presso la procura della Repubblica, svolgendo anche le funzioni di pubblico ministero in udienza, e ha ricoperto incarico dirigenziale presso il Dipartimento dell'Amministrazione Penitenziaria nel settore della protezione tecnologica ed organizzativa, con particolare riferimento alla sicurezza dei soggetti esposti a rischio.\nAttivo anche nel mondo del volontariato, a seguito dei suoi studi ha collaborato a ricerche e tenuto alcuni seminari di psicologia sociale nelle universit\u00e0 di Arezzo e Urbino ed \u00e8 stato professore a contratto presso la Facolt\u00e0 di Scienze dell'Investigazione dell'Universit\u00e0 dell'Aquila.\nIl 12 gennaio 1999 entra nell'allora \"Corpo di Vigilanza dello Stato della Citt\u00e0 del Vaticano\" e ne viene nominato \"Vice Ispettore generale Vicario\". Dopo 7 anni, il 3 giugno 2006, Giani sostituisce Camillo Cibin sia come \"Ispettore generale del Corpo\" (che nel 2002 aveva mutato il suo nome in \"Corpo della Gendarmeria dello Stato della Citt\u00e0 del Vaticano \") sia come responsabile della \"Direzione dei Servizi di Sicurezza e Protezione Civile\", che coordina anche i Vigili del Fuoco, costituita da Giovanni Paolo II sempre nel 2002. Quale Direttore, \u00e8 membro del Comitato di Sicurezza Finanziaria, istituito con un \"Motu Proprio\" da papa Francesco, e \"Focal Point\" per la Santa Sede dell'OSCE.\nCon cittadinanza italiana e vaticana, tra i suoi interventi pi\u00f9 famosi si ricorda l'aver bloccato in tempo una cittadina italo-svizzera, Susanna Maiolo, in due attacchi separati al papa Benedetto XVI durante le Messe della Vigilia di Natale nella Basilica di San Pietro nel 2008 e, nuovamente, nel 2009. Ha coordinato e condotto le indagini nel noto caso che ha visto protagonista Paolo Gabriele (Vatileaks) e la seconda fuga di notizie denominata Vatileaks 2.\nIn qualit\u00e0 di Comandante del Corpo, Giani \u00e8 stato artefice di un radicale cambiamento della struttura da lui dipendente, puntando a un ammodernamento di tecniche, mezzi e procedure, nonch\u00e9 al miglioramento professionale dei gendarmi vaticani. Sono stati approntati a tal fine dei corsi di formazione e addestramento in collaborazione con le strutture del \"Gruppo di Intervento Speciale\" (GIS) dell'Arma dei Carabinieri in Italia e del \"Federal Bureau of Investigation\" (FBI) negli Stati Uniti d'America. Grazie a ci\u00f2, recentemente, \u00e8 stato istituito un \"Gruppo di Intervento Rapido\" (GIR) per contrastare eventuali azioni ad alto rischio, compresi attacchi terroristici mirati alla persona del Pontefice e un\"'Unit\u00e0 Antisabotaggio\".\nSotto il suo comando, lo Stato della Citt\u00e0 del Vaticano \u00e8 entrato a far parte dell'Interpol in occasione dell'assemblea generale tenutasi a San Pietroburgo il 7 ottobre 2008. Il Vaticano era rappresentato da monsignor Renato Boccardo, allora Segretario generale del Governatorato dello Stato e dallo stesso Giani..\nNel 2013 \u00e8 coinvolto nelle intercettazioni riguardanti monsignor Nunzio Scarano.\nIn data 14 ottobre 2019 presenta le sue dimissioni da Capo della Gendarmeria che vengono subito accettate da Papa Francesco. Le dimissioni avvengono a causa di una fuga di notizie sulla sospensione di 5 addetti vaticani, per la quale pur non avendo responsabilit\u00e0 soggettive ha portato lo stesso a dimettersi per garantire maggiore serenit\u00e0 a chi conduce le indagini.\nIl 19 giugno 2021 \u00e8 stato nominato presidente della Confederazione Nazionale delle Misericordie d'Italia"}
{"id": "3292939", "revid": "1522738", "url": "https://it.wikipedia.org/wiki?curid=3292939", "title": "L'orrore sotterraneo", "text": "L'orrore sotterraneo (\"Resident Evil: Underworld\"), noto anche come Resident Evil 4. L'orrore sotterraneo, \u00e8 un romanzo di fantascienza e horror scritto nel 1999 da S. D. Perry, quale prosieguo dell'adattamento del secondo capitolo della serie videoludica di \"Resident Evil\", \"La citt\u00e0 dei morti\", scollegato tuttavia dalle storie del gioco stesso.\nQuesto romanzo \u00e8 stato edito in Italia quale supplemento Urania nel gennaio 2002.\nContesto narrativo.\nAmbientato nell'ottobre del 1998, questo romanzo riprende le vicende lasciate in sospeso al termine degli eventi del precedente episodio. \nAttraverso i consueti ritagli di giornale presenti all'inizio di questo come di ogni precedente romanzo della serie, il lettore viene informato di come, a seguito dell'esplosione del complesso Umbrella Corporation, l'intera Raccoon City sia stata praticamente rasa al suolo da un tremendo incendio. In conseguenza a tale catastrofe, la stessa Umbrella Corporation, ufficialmente intervenuta in aiuto delle forze di soccorso, \u00e8 riuscita a creare delle false prove atte a screditare completamente la squadra S.T.A.R.S. gi\u00e0 coinvolta negli eventi di villa Spencer, incastrando Barry Burton, Chris Redfield, Jill Valentine e Rebecca Chambers quali responsabili, in collaborazione con il capo \"Irons\", per l'incredibile tragedia.\nTrama.\nI sopravvissuti di \"Raccoon City\", Claire Redfield e Leon S. Kennedy, unitisi al gruppo formato da \"David Trapp\", \"John Andrews\" e dalla stessa Rebecca Chambers, gi\u00e0 reduci dagli orrori di Caliban Cove, si trovano in fuga dalle forze della Umbrella Corporation. Il piano dei cinque, prevede la loro partenza per l'Europa, allo scopo di raggiungere Chris, Jill e Barry che, l\u00ec, nelle ultime settimane, hanno iniziato a studiare le strategie utili a condurre un attacco risolutivo alla sede centrale dell'Umbrella Corporation.\nSfuggiti all'inseguimento in auto e raggiunto il piccolo aeroporto dal quale, con un volo privato, entreranno clandestinamente in Europa, i cinque partono apparentemente tranquilli, convinti di potersi presto riunire ai propri compagni. \nPurtroppo per loro, Trent, gi\u00e0 contatto per David negli eventi di Caliban Cove, cos\u00ec come contatto di Jill in quelli di villa Spencer e di Ada Wong in quelli di Raccoon City, torna improvvisamente in scena, offrendo loro un nuovo importante incarico che non prevede, per ora, il loro arrivo in Europa, quanto, piuttosto, il loro trasferimento nello Utah, dove una nuova, immensa, base sotterranea dell'Umbrella Corporation sta venendo realizzata.\nL'incarico che Trent prevede per i propri \"collaboratori\", in questa occasione, \u00e8 il recupero di un taccuino in possesso di \"Jay Reston\", capo di tale nuova base, contenente al proprio interno degli importanti codici grazie ai quali poter avere accesso a segreti dell'Umbrella Corporation.\nPer quanto inizialmente non contenti di doversi nuovamente prestare a Trent e ai suoi enigmatici incarichi, i cinque accettano l'incarico e si pongono in viaggio verso lo Utah.\nL\u00ec sopraggiunti, durante le operazioni volte a infiltrarsi all'interno della base sotterranea chiamata \"il Pianeta\", verranno scoperti da Reston, il quale cercher\u00e0 di fare di tutto per impedire loro l'ingresso. Purtroppo, in conseguenza di tali sforzi, John e Leon si ritrovano separati dal resto della squadra, infiltrati, soli, nella base sotterranea ove, loro malgrado, si ritroveranno a dover fronteggiare una serie di quattro pericolosi scenari all'interno dei quali nuove creature dell'Umbrella Corporation tenteranno in ogni modo di ucciderli.\nNel mentre in cui John e Leon affronteranno i pericoli del Pianeta, David, Rebecca e Claire dovranno fronteggiare l'incursione di una squadra d'assalto dell'Umbrella Corporation, prontamente inviata sul posto per respingere la minaccia da loro rappresentata.\nDopo numerose peripezie, nelle quali Rebecca rester\u00e0 seriamente ferita, David e le ragazze riusciranno a raggiungere John e Leon nella base sotterranea, l\u00e0 dove, loro malgrado, gli ultimi due si sono gi\u00e0 impegnati a liberare un nuovo, spaventoso, Tyrant allo scopo di distruggere tutto. \nIn un estremo tentativo di guadagnarsi una via di fuga, Reston prender\u00e0 in ostaggio Rebecca, ma, quale unico risultato di ci\u00f2, malgrado la propria debolezza, la giovane riuscir\u00e0 a sottrargli il taccuino ragione della loro missione.\nI cinque, alla fine, riusciranno cos\u00ec a conquistarsi un'occasione di fuga dalla base ormai completamente distrutta, decisi, ora pi\u00f9 che mai, a raggiungere l'Europa e a porre definitivamente la parola fine attorno alle malefatte dell'Umbrella Corporation.\nL'epilogo del romanzo, spostando inaspettatamente l'attenzione sul misterioso signor Trent, riveler\u00e0 come egli, gi\u00e0 scopertosi uno fra i direttivi dell'Ufficio Bianco dell'Umbrella Corporation, la direzione dei reparti di ricerca e sviluppo sulle armi biologiche, in verit\u00e0 \u00e8 il figlio di una coppia vittima della multinazionale, infiltratosi, con lunghi anni di impegno, all'interno della stessa Umbrella Corporation allo scopo di poterla distruggere, ottenendo vendetta, in ci\u00f2, per i propri genitori.\nSoddisfatto della squadra che \u00e8 riuscito a mettere insieme, riunendo gli ex-membri della S.T.A.R.S. nonch\u00e9 Claire e Leon, inaspettati e pur ottimi acquisti, anche Trent, ora, brama la resa dei conti, in Europa."}
{"id": "3292944", "revid": "599013", "url": "https://it.wikipedia.org/wiki?curid=3292944", "title": "Mauricinho", "text": "Caratteristiche tecniche.\nGiocava come attaccante, ricoprendo il ruolo di ala destra. I suoi tratti salienti erano la rapidit\u00e0, la perizia nel dribbling e la precisione nei cross. A detta di Branco marcare Mauricinho creava molte difficolt\u00e0 ai terzini per via delle sue caratteristiche.\nCarriera.\nClub.\nProdotto del vivaio del Comercial di Ribeir\u00e3o Preto, sua citt\u00e0 natale, attir\u00f2 le attenzioni di varie squadre blasonate, e nel 1983 fu acquistato dal Vasco da Gama. Fece il suo debutto durante il Ta\u00e7a de Ouro 1984: nella sfida contro il Nacional del 15 febbraio subentr\u00f2 a Marcelo. Divenne poi stabilmente titolare nel club dalla banda nera, e, a fianco di giocatori affermati come Roberto Dinamite e Rom\u00e1rio conquist\u00f2 due titoli dello stato di Rio de Janeiro. Fermato da un infortunio nel 1988, l'anno seguente si trasfer\u00ec al Louletano, in Portogallo, ove per\u00f2 rimase per un breve lasso di tempo: tornato in Brasile, difese i colori del Palmeiras nel campionato Paulista. Nel 1990 ricevette un'altra offerta per giocare in Europa, sempre nella Penisola iberica, questa volta in Spagna. Mauricinho si trasfer\u00ec all'Espanyol di Barcellona, con cui disput\u00f2 la Segunda Divisi\u00f3n spagnola nella stagione 1989-1990. Nel 1991 torn\u00f2 in patria, al Vasco da Gama, disputando undici partite nel torneo statale. Nel 1992 partecip\u00f2 al campionato nazionale con la maglia di una societ\u00e0 paulista, il Bragantino, assommando dieci presenze. Passato poi per Fortaleza (ove vinse il campionato Cearense) e Remo, un intervallo al Botafogo di Ribeir\u00e3o Preto precedette il suo ritorno nella massima serie, quindici partite con il Remo nella stagione 1993. Nel 1994 partecip\u00f2 dapprima al campionato Paulista nella Ponte Preta e poi alla S\u00e9rie A con il Botafogo di Rio de Janeiro. Tra il 1994 e il 1995 ebbe una esperienza in Asia, con i giapponesi del Kyoto Purple Sanga, e una volta tornato al Botafogo vi gioc\u00f2 diciotto gare del Campeonato Brasileiro S\u00e9rie A 1996. Acquistato nuovamente dal Vasco da Gama, partecip\u00f2 alla vittoria del campionato nazionale nel 1997, al titolo statale del 1998 e alla conquista della Coppa Libertadores 1998; si ritir\u00f2 nel 2000 con la maglia del Comercial.\nNazionale.\nMauricinho fu convocato per il dal tecnico Jair Pereira, che lo schier\u00f2 titolare in tutte e sei le gare disputate dal Brasile Under-20 in tale competizione, e al termine di essa la selezione verde-oro si laure\u00f2 campione del mondo di categoria. Quattro anni dopo lo stesso Jair Pereira lo chiam\u00f2 per disputare alcune amichevoli con la Nazionale olimpica, ma pi\u00f9 tardi decise di escluderlo dalla lista per ."}
{"id": "3292953", "revid": "33528", "url": "https://it.wikipedia.org/wiki?curid=3292953", "title": "AGIP Mineraria", "text": ""}
{"id": "3292956", "revid": "1573940", "url": "https://it.wikipedia.org/wiki?curid=3292956", "title": "Husayn Rushdi", "text": "Sotto pressione delle autorit\u00e0 britanniche, Rushd\u012b emise una \u201cDecisione del Consiglio dei Ministri\u201d che dichiarava essenzialmente guerra agli Imperi Centrali in occasione della Prima guerra mondiale. \nFu pi\u00f9 tardi costretto a dimettersi per non essere riuscito a risolvere il grave contrasto scatenatosi tra Regno Unito e nazionalisti e quanti condividevano nel governo la loro battaglia mirante a metter fine all'occupazione britannica dell'Egitto, iniziata nel 1882 e formalizzatasi in un Protettorato nel 1914."}
{"id": "3292960", "revid": "123507346", "url": "https://it.wikipedia.org/wiki?curid=3292960", "title": "Eva Mameli Calvino", "text": "Fu la prima donna italiana a conseguire la libera docenza presso un'universit\u00e0, fu amante delle sfide scientifiche e di quelle civili (le fu conferita la medaglia d'argento della Croce Rossa e di bronzo dal Ministro degli Interni).\nBiografia.\nNasce a Sassari da Giovanni Battista Mameli, alto ufficiale dei Carabinieri, e Maria Maddalena Cubeddu, originaria di Ploaghe (non risponde a verit\u00e0 quanto ripetutamente scritto, cio\u00e8 che il padre \"era dei Mameli di Lanusei\", parente di Goffredo Mameli, autore dell'inno nazionale italiano). Fu sorella minore del chimico Efisio Mameli.\nNel 1903 a Cagliari consegue il diploma presso l'Istituto Tecnico Pietro Martini e lo stesso anno si iscrive alla Facolt\u00e0 di Scienze dell'Universit\u00e0 di Cagliari, dove nel 1905 ottiene una \"licenza in fisica e matematica\", un diploma superiore utile a insegnare nelle scuole. Dopo la morte del padre, si trasferisce con la madre a Pavia, dove presso l'Universit\u00e0 il fratello Efisio era docente di chimica. A Pavia, nel 1907, si laurea in Scienze Naturali. Nel 1915 ottiene la libera docenza in botanica, prima donna in Italia per tale disciplina.\nCon il marito Mario Calvino lascia l'Italia per Cuba nel 1920. I due ritorneranno in Italia nel 1925 per stabilirsi a Sanremo, dove a Calvino era stata offerta la direzione della neoistituita Stazione sperimentale di floricoltura \"Orazio Raimondo\". Nel 1926 Eva Mameli Calvino diresse l'Orto botanico dell'Universit\u00e0 di Cagliari, fino al 1929 quando torn\u00f2 a Sanremo per svolgere delle attivit\u00e0 presso la stazione diretta dal marito. Fu docente di botanica all'Universit\u00e0 di Cagliari, attiva presso la Stazione sperimentale di floricoltura di Sanremo, e per la sua opera di tutela degli uccelli \u00e8 considerata la \u00abprima e unica donna\u00bb del movimento per la conservazione della natura tra le due guerre.\nFu la madre dello scrittore Italo Calvino e del geologo Floriano.\nOpere.\nLa prima di una lunga serie di pubblicazioni (oltre 200) di Eva Mameli Calvino risale al 1906, risultato delle sue ricerche eseguite nell'Orto botanico di Cagliari sul genere \"Fumaria\", mentre un anno dopo pubblic\u00f2 \"Sulla flora micologica della Sardegna\" al quale diede seguito con un'ulteriore pubblicazione nel 1908..\nSi \u00e8 occupata, con i suoi scritti, prima di lichenologia, micologia e fisiologia vegetale, poi di genetica applicata alle piante ornamentali, fitopatologia e floricoltura. Dal 1930, periodo in cui fonda assieme al marito la \"Societ\u00e0 italiana amici dei fiori\" e la rivista \u00abIl Giardino Fiorito\u00bb, che dirigeranno dal 1931 al 1947, in svariati articoli si occupa della protezione degli uccelli."}
{"id": "3292961", "revid": "767487", "url": "https://it.wikipedia.org/wiki?curid=3292961", "title": "Kurt Looby", "text": ""}
{"id": "3292970", "revid": "729019", "url": "https://it.wikipedia.org/wiki?curid=3292970", "title": "Aeroporto di Cap Skirring", "text": "L'Aeroporto di Cap Skirring \u00e8 un aeroporto senegalese situato vicino al villaggio di Kabrousse, nel Dipartimento di Oussouye, regione di Ziguinchor, a circa 5 km a nord-ovest dell'abitato di Cap Skirring, centro turistico marittimo della zona.\nLa struttura, che si trova all'altitudine 16 m s.l.m., \u00e8 dotata di un solo piccolo terminal ed una pista in asfalto lunga 1\u00a0433\u00a0m con orientamento 15/33.\nL'aeroporto \u00e8 aperto al traffico commerciale e turistico."}
{"id": "3292971", "revid": "61051", "url": "https://it.wikipedia.org/wiki?curid=3292971", "title": "Cap Skirring Airport", "text": ""}
{"id": "3292979", "revid": "15", "url": "https://it.wikipedia.org/wiki?curid=3292979", "title": "Girolamo Pico Fonticulano", "text": "Il soprannome con cui era conosciuto \u2013 Fonticulano \u2013 \u00e8 un rimando al luogo di nascita mentre il secondo nome \u2013 Pico \u2013 sembrerebbe essere un errore di battitura di un tipografo veneziano che, volendo indicare il fratello Biagio, scrisse \u00abPicol\u00bb anzich\u00e9 \u00abBlasius\u00bb.\nBiografia.\nPersonalit\u00e0 poliedrica e complessa di erudito, il Fonticulano ha ricoperto un ruolo importante nella storia dell'Aquila, soprattutto per quanto riguarda gli ambiti architettonici e urbanistici. Incline agli studi matematici, \u00e8 inoltre riconosciuto come profondo conoscitore della balistica e di altre strategie militari.\nNel 1573 \u00e8 incaricato del progetto del Palazzo Margherita, ampliamento del preesistente Palazzo del Capitano, in Piazza del Palazzo; nello stesso anno \u00e8 autore della nuova sistemazione urbanistica di Costa Masciarelli tra Porta Bazzano, dove realizza la fontana monumentale, e Piazza del Duomo. \u00c8 autore anche della nuova via nel quartiere della Rivera e, probabilmente, dell'impianto progettuale cinquecentesco della fontana delle 99 cannelle, secondo alcuni storici ispirato dalla Piazza del Campidoglio di Michelangelo. Tra gli altri lavori a lui attribuiti vi sono il campanile e la sacrestia della Cattedrale dei Santi Giorgio e Massimo, all'Aquila e un'opera idraulica nei pressi di Antrodoco.\nNel 1575 \u00e8 autore della celebre \"Pianta dell'Aquila\" che verr\u00e0 poi inserita nella sezione dedicata al rilievo architettonico all'interno del suo pi\u00f9 importante trattato, intitolato \"Geometria\" e pubblicato dopo la sua morte dal fratello Biagio. Nel 1582 \u00e8 invece autore della \"Decrittio di sette citt\u00e0 illustre d'Italia\" in cui analizza, sotto vari aspetti, sette citt\u00e0 italiane e ne opera una classificazione: (Roma, Venezia, Napoli, Milano, Firenze, Bologna, L'Aquila); mentre qualche anno pi\u00f9 tardi cur\u00f2 la redazione dell'\"Albero genealogico della famiglia Orsini\"."}
{"id": "3292989", "revid": "767487", "url": "https://it.wikipedia.org/wiki?curid=3292989", "title": "Stan Watts", "text": ""}
{"id": "3293005", "revid": "61051", "url": "https://it.wikipedia.org/wiki?curid=3293005", "title": "Aeroporto di Banjul", "text": ""}
{"id": "3293009", "revid": "119907466", "url": "https://it.wikipedia.org/wiki?curid=3293009", "title": "Carlo Somigliana", "text": "Biografia.\nDi nobili origini e discendente per via materna di Alessandro Volta, comp\u00ec i suoi studi all'Universit\u00e0 degli Studi di Pavia, come allievo di Eugenio Beltrami e a Pisa con Enrico Betti. La sua fama si deve soprattutto alle sue ricerche nel campo dell'elasticit\u00e0: le cosiddette \"formule di Somigliana\" (equiparabili alle Formule di Green), tra le altre cose, hanno trovato utile applicazione nel calcolo della velocit\u00e0 di spostamento dei ghiacciai.\nDopo aver iniziato ad insegnare quale assistente all'Universit\u00e0 di Pavia, si trasfer\u00ec a Torino dove condusse la maggior parte della sua attivit\u00e0 professionale. Nel capoluogo piemontese, gli viene affidata la presidenza della Facolt\u00e0 di Fisica matematica, ruolo che manterr\u00e0 fino al suo pensionamento, avvenuto nel 1935.\nRitornato a Milano, sfugge ai bombardamenti della seconda guerra mondiale, trovando rifugio nella residenza di campagna di famiglia a Casanova Lanza (frazione di Valmorea), dove muore a tarda et\u00e0, alcuni anni dopo. Nel piccolo centro comasco, gli \u00e8 stata intitolata una via e soprattutto si pu\u00f2 ancora vedere il palazzo che porta il suo nome.\nFu socio nazionale dell'Accademia dei Lincei (dal 1908), della Accademia Nazionale delle Scienze detta dei XL (dal 1912) e della Pontificia accademia delle scienze (dal 1939).\nTra i suoi allievi, si ricorda Bonaparte Colombo.\nCollegamenti esterni.\nC. Agostinelli : Necrologio di Carlo Somigliana"}
{"id": "3293022", "revid": "1987129", "url": "https://it.wikipedia.org/wiki?curid=3293022", "title": "Passo del Pellizzone", "text": "Il passo del Pellizzone \u00e8 un valico appenninico situato a 1021 metri sul livello del mare, nel territorio della provincia di Parma e la provincia di Piacenza Il passo \u00e8 lungo 12,2 chilometri.\nIl passo collega i comuni di Bardi e Morfasso."}
{"id": "3293024", "revid": "599013", "url": "https://it.wikipedia.org/wiki?curid=3293024", "title": "Byron Wilson", "text": ""}
{"id": "3293026", "revid": "547034", "url": "https://it.wikipedia.org/wiki?curid=3293026", "title": "Episodi di Hawthorne - Angeli in corsia (prima stagione)", "text": "La prima stagione della serie televisiva Hawthorne - Angeli in corsia \u00e8 stata trasmessa in prima visione negli Stati Uniti d'America da TNT dal 16 giugno al 18 agosto 2009.\nIn Italia \u00e8 stata trasmessa in prima visione sul digitale terrestre da Cielo dal 9 gennaio 2011 al 13 marzo 2011.\nIl tempo non guarisce.\nTrama.\nCristina Hawthorne \u00e8 un'infermiera del Richmond Trinity Hospital di Richmond (Virginia). Come ogni notte, si sveglia e parla con le ceneri di suo marito, \u00e8 passato un anno da quando \u00e8 morto. Riceve una chiamata inaspettata da un suo amico, David, e allarmata gli dice di aspettarla e che lo sta per raggiungere. Superata una guardia diffidente dell'ospedale in malo modo, Christina raggiunge il tetto e cerca di convincere David a non buttarsi, dato che ha deciso di suicidarsi, ma non ci riesce. David si butta e, nonostante lei conosca la sua volont\u00e0 di non essere rianimato, il dottore di turno gli salva la vita. Il capo di chirurgia, Tom Wakefield, \u00e8 contrariato dal suo atteggiamento: come amico di David e suo dottore voleva essere avvisato da Christina, che tuttavia si giustifica spiegandogli che voleva salvare un amico di suo marito nel giorno dell'anniversario della sua morte.\nNello staff di Christina ci sono validi elementi: Ray Stein \u00e8 un infermiere che ha tentato l'esame di ammissione a medicina senza passarlo; quando trova un errore in una prescrizione della Dottoressa Marshall, cerca di contattarla per parlargliene, senza successo. Si tratta infatti della dottoressa pi\u00f9 antipatica dell'ospedale, con un forte senso di superiorit\u00e0 nei confronti degli infermieri. Ray decide di seguire le istruzioni della Marshall nonostante siano scorrette e il paziente ha una crisi, per poco non muore. Suo padre vorrebbe fare causa all'ospedale, cos\u00ec Christina sospende Ray per la giornata, ma ha comunque uno scontro verbale con la Dottoressa Marshall.\nCandy \u00e8 un'infermiera giovane e bella, che ha molto a cuore i soldati americani, tanto da \"sollevarli\" con metodi poco ortodossi. Kelly, invece, \u00e8 la pi\u00f9 giovane del gruppo ed \u00e8 ancora ai primi giorni di lavoro, con evidenti crisi di panico fronte ai problemi pi\u00f9 semplici, cos\u00ec Christina cerca di aiutarla a maturare. Infine Bobbie \u00e8 la migliore amica di Christina, nonch\u00e9 infermiera molto qualificata; ha una protesi a una gamba a causa di un incidente. Essendo attratta dal paramedico Nick, decide di accettare un suo invito per un appuntamento. Il ruolo di capo-sala di Christina la porta ad affrontare tutte le problematiche burocratiche dell'ospedale e a dover comunque gestire il suo staff. Inoltre ci si mettono i suoi problemi personali, dato che la sua figlia adolescente Camille \u00e8 una ribelle e non \u00e8 facile da gestire, mentre la sua suocera \u00e8 sempre sul piede di guerra e le due donne hanno un rapporto molto problematico.\nInfine Isabel \u00e8 una nullatenente amica di Christina, che si scopre aver appena partorito il piccolo Moses; viste le sue condizioni, non pu\u00f2 tenere il bambino e Christina deve scontrarsi con i servizi sociali per cercare di aiutarla.\nSaper sperare.\nTrama.\nChristina si trova coinvolta da un paziente, Fred Bernard, che ha avuto un aneurisma. Quando la vede inizia a scambiarla per sua moglie Lindsay e la vuole sempre al suo fianco. Nonostante questo atteggiamento vada ben oltre i confini fra infermiera e paziente, Christina si presta alla recita per il bene di Fred e Tom non perde l'occasione di farle notare che sta esagerando. Quando lui e il neurologo si trovano in contrasto sul tipo di operazione da effettuare per salvarlo, Fred vuole assolutamente che sia Christina a scegliere per lui, e la donna opta per il tipo di chirurgia proposto dal neurologo, scontrandosi duramente con Tom. Prima dell'operazione, Fred confessa a \"sua moglie\" di averla tradita e di volere ricominciare una nuova vita con lei, di avere finalmente quei figli che ha tanto desiderato.\nPi\u00f9 tardi Fred ha un collasso cardiaco e il dottor Spitzer ne vorrebbe dichiarare il decesso, ma Christina interviene al suo posto e riesce a rianimarlo dopo una serie di scariche di defibrillatore. Quando la moglie di Fred arriva all'ospedale, Christina l'accoglie con dolcezza e le confessa che Fred la ama ancora moltissimo e che non pu\u00f2 vivere senza di lei. Tom, alla fine, deve ammettere che l'intervento di Christina ha salvato la vita del paziente, quindi non avr\u00e0 conseguente disciplinari; inoltre possono imparare qualcosa da quell'esperienza: tutti meritano una seconda occasione. Questo \u00e8 probabilmente un invito anche per Christina, che merita di continuare a vivere la sua vita.\nNel frattempo Kelly \u00e8 alle prese con una paziente terribile che le rende la vita un inferno con le sue richieste e suoi atteggiamenti, ma rimane sconvolta quando prova a risponderle a tono e le augura di morire e lei muore veramente.Bobbie, invece, \u00e8 in crisi perch\u00e9 non vuole sentirsi dipendente nei confronti di un uomo e non sa se uscire ancora con il bel paramedico Nick. Con una spinta da parte di Christina, tuttavia, trova il coraggio e va all'appuntamento con lui. Ray \u00e8 alle prese con un funzionario dell'ospedale che non vuole dargli i soldi degli straordinari e tira in ballo la burocrazia ospedaliera per fargli perdere tempo.\nArrendersi.\nTrama.\nChristina vuole aiutare Eddie, un uomo che deve trovare il coraggio di dire addio alla madre, attaccata a delle macchine e in procinto di andarsene. L'ospedale non ha pi\u00f9 letti per tenere l'anziana, ma il figlio non vuole saperne di lasciarla andare. Cos\u00ec Christina usa un piccolo magazzino per creare una stanzetta per lei e aiutare Eddie. Tom, che all'inizio non approva, si trova ad ammettere che ci\u00f2 che ha fatto \u00e8 incredibile. Pi\u00f9 tardi, tuttavia, la sorella di Eddie si fa viva per porre fine all'agonia della madre; nei disperati tentativi di ricerca di Eddie, Christina e Tom vengono criticati dal direttore dell'ospedale, che li obbliga a seguire la volont\u00e0 della figlia. Cos\u00ec Christina deve rassegnarsi all'idea che Eddie non sia riuscito a dire addio a sua madre. Nel frattempo, Camille, gira per l'ospedale e fa dei video con il suo cellulare per un progetto scolastico. Pi\u00f9 tardi, dopo averli montati, mostra alla madre un video in cui ritrae alcuni attimi di vita dell'ospedale e cos\u00ec Christina scopre che Eddie \u00e8 passato a salutare sua madre prima che la scollegassero dalle macchine.\nIntanto Bobbie segue Kelly, alle prese con un neonato che sembra essere stato avvelenato da sua madre, una donna a cui nessuno vuole credere; Ray, invece, segue una donna insistente che lo occupa a tempo pieno con varie richieste e gli porta via tempo prezioso che invece vorrebbe passare con Candy.\nUn miracolo.\nTrama.\nChristina si occupa di una madre e del figlio, vittime di un incidente d'auto. Nonostante la donna non abbia problemi gravi, i dottori non riescono a capire il motivo della sua paralisi. Dato che il piccolo rischia di essere affidato ai servizi sociali finch\u00e9 la madre non sta meglio, Christina se ne occupa e fa in modo di tenerlo sempre con s\u00e9 per non dover cedere alla volont\u00e0 dell'assistente sociale. Tuttavia le cose per lei si complicano quando anche il bambino inizia a stare male all'improvviso. Intanto Camille vorrebbe andare a una gita scolastica a Washington, ma Christina non vuole lasciarla perch\u00e9 ha violato il coprifuoco; cos\u00ec la figlia si rivolge a sua nonna, che patteggia sempre per lei.\nIntanto Tom scopre che il cancro di David \u00e8 completamente regredito, tuttavia non ha il coraggio di dirglielo perch\u00e9 non crede che possa essere sparito all'improvviso, per miracolo. Christina cerca di fargli capire che dovrebbe mettersi il cuore in pace perch\u00e9 lo ha guarito, ma lui continua a fare analisi sul paziente. Cos\u00ec Christina si prende anche il compito di comunicare a David la bella notizia contro il volere di Tom. Quando finalmente i dottori capiscono cosa affligge la madre e il bimbo cinesi, Christina irrompe in sala operatoria poco prima che Tom inizi a operare la donna; i due si scontrano, ma alla fine, come sempre, il dottore deve ammettere che Christina aveva ragione, anche su David.\nIntanto Bobbie ha in cura una ragazza che ha bisogno di un'amputazione al braccio perch\u00e9 rischia di morire per una infezione che l'affligge, cos\u00ec deve cercare di farle capire che si pu\u00f2 vivere anche senza un arto. Candy e Ray discutono sul modo di fare della ragazza, che elargisce cure decisamente troppo amorevoli ai pazienti e sta diventando il gossip principale dell'ospedale, mentre Kelly deve andare a prendere delle cose in magazzino e si perde nei meandri dei sotterranei dell'ospedale.\nSenso di appartenenza.\nTrama.\nAll'ospedale arriva una paziente che Christina segue da molti anni, Amy, una ragazzina affetta da problemi cardiaci. Questa volta si ritrova ad avere anche dei problemi neurologici e ha bisogno di un intervento molto pericoloso. Il Dr. Phillips si offre per eseguirlo, ma sarebbe la sua prima procedura di questo tipo, cos\u00ec Christina contatta un medico di un altro ospedale che \u00e8 un esperto in materia, pur non avendo l'autorit\u00e0 per farlo. Quando Amy scopre l'accaduto, decide di farsi operare comunque da Phillips perch\u00e9 ha bisogno che Christina sia vicina a lei, durante questo intervento.\nIntanto Amanda Hawthorne, la suocera di Christina, arriva in ospedale per una biopsia e non vuole far sapere alla nuora che si trova l\u00ec; cos\u00ec Tom l'affida alle cure di Ray, che cerca di convincerla ad avvisarla per averla vicina in questo momento difficile. Candy vuole uscire con Larry, l'addetto alle paghe, perch\u00e9 le ha fatto credere di sentirsi molto solo; Ray le spiega che Larry \u00e8 solo un viscido manipolatore, ma alla fine l'avr\u00e0 vinta di nuovo l'impiegato. Isabelle, la mamma del piccolo Moses, ha un nuovo lavoro come fattorino del laboratorio analisi dell'ospedale; dopo alcuni problemi iniziali trova il modo di farsi rispettare anche dall'infermiera Brooks, che non la vede di buon occhio. Christina trascura i suoi doveri di capo delle infermiere per seguire Amy e intanto l'amministrazione obbliga tutti i suoi sottoposti a compilare dettagliati moduli su tutte le loro attivit\u00e0 giornaliere, facendo s\u00ec che sottraggano molto tempo al lavoro. Quando Bobbie glielo fa notare, le due litigano, ma alla fine fanno pace.\nL'intervento di Amy va benissimo, cos\u00ec come la biopsia di Amanda che risulta negativa, ma a fine giornata Christina deve fronteggiarsi con Morrissey, che vorrebbe denunciarla per aver contattato un altro dottore senza il permesso. Tom cerca di spalleggiarla, cos\u00ec Morrissey decide di non farlo ma le chiede di prendersi un giorno per riflettere su ci\u00f2 che ha fatto.\nFidati di me.\nTrama.\nQuando il pronto soccorso del Sacred Heart viene chiuso, tutti i parenti vengono dirottati al Richmond Trinity, che diventa un inferno per gli infermieri. Mentre Christina cerca di far capire a Morrissey che non possono gestire tutta quella gente, la donna \u00e8 alle prese con un altro problema: sua figlia Camille arriva all'ospedale con un suo amico, Ryan, che lamenta bruciori al petto e respira male. Poco dopo il ragazzo ha un attacco di cuore e cos\u00ec Tom e Christina si chiedono se non faccia uso di droghe. Dai test risulta che \u00e8 proprio cos\u00ec e Christina vorrebbe che anche Camille facesse il test, nonostante lei giuri di non fare uso di droghe. Pi\u00f9 avanti Christina scopre che effettivamente Ryan usa droghe da un mese, per sopravvivere allo stress degli esami, ma \u00e8 stato suo padre a fargli la ricetta, convinto che fosse una buona idea dare al ragazzo una \"spinta\" in pi\u00f9.\nLa madre di Ryan mette Christina in una posizione difficile quando le chiede di non denunciare il marito.\nIntanto Isabelle \u00e8 sconfortata perch\u00e9 il piccolo Moses \u00e8 stato affidato a una famiglia senza che lei lo sapesse, ma Christina fa in modo che riesca a vederlo per salutarlo.\nGli altri infermieri sono alle prese con i pazienti: Candy si occupa di una bambina caduta coi pattini, ma si rende conto che il padre - poco entusiasta dell'infermiera - ha un attacco di ipertensione; Ray, invece, rilascia un'intervista a un giornalista sul lavoro all'ospedale, ma non \u00e8 proprio quello che dice di essere. Bobbie ha problemi nella sua relazione con il bel paramedico Nick quando lui le affida la sua borsa da controllare e questa sparisce.\nA fine giornata, Tom e Christina cercano di convincere Morrissey a non accettare altri pazienti, ma lui spiega che in realt\u00e0 ha architettato tutto per far vedere ai finanziatori dell'ospedale che c'\u00e8 bisogno di altri infermieri. Non ha detto niente a Christina perch\u00e9 non si fida di lei, e non ha detto niente a Tom perch\u00e9 l'avrebbe confessato a Christina a causa della loro amicizia.\nUna brutta nottata.\nTrama.\nChristina viene obbligata a rimanere al pronto soccorso per il turno di notte e si ritrova ad assistere una ragazza, Crystal, che sta per partorire ma dar\u00e0 il figlio in adozione. I due futuri genitori si presentano all'ospedale, ma appare anche il padre del bambino, Curtis, che \u00e8 in cattivi rapporti con Crystal. I problemi nascono quando una seconda coppia arriva a reclamare il bambino, facendo scoprire a Christina che Crystal ha promesso suo figlio a due diverse coppie. La ragazza d\u00e0 la colpa a Curtis, ma in realt\u00e0 ha progettato tutto lei per avere soldi dai quattro \"genitori\". Curtis confessa a Christina di voler tenere il bambino, e lei l'aiuta a convincere Crystal a lasciarglielo tenere.\nIntanto Tom chiede a Ray di presenziare a un incontro di hockey della sua amica Alex come dottore perch\u00e9 lui ha un appuntamento con una donna di nome Faye. Christina lo prende in giro quando lo vede vestito da sera, ma poi cerca di aiutarlo quando Tom \u00e8 costretto a tornare all'ospedale perch\u00e9 un paziente ha bisogno delle sue cure; mentre Faye \u00e8 costretta ad aspettarlo nell'atrio dell'ospedale, lei prepara una romantica cenetta nell'ufficio di Tom, ma passa troppo tempo e alla fine la donna decide di andarsene. Cos\u00ec sono proprio Tom e Christina a ritrovarsi insieme a mangiare pizza fredda e a condividere un momento di intimit\u00e0.\nAlla partita di hockey, Ray scatena involontariamente una rissa e molti dei presenti e parecchie giocatrici finiscono all'ospedale per curarsi. Alex, l'amica di Tom, si invaghisce di lui e gli lascia il suo numero. Candy sembra leggermente infastidita dalla notizia, ma non lo d\u00e0 a vedere all'infermiere. Intanto Bobbie invita Isabel a dormire a casa sua quando scopre che ha lasciato il centro di assistenza; le due condividono aneddoti e segreti sul passato e si conoscono meglio; ma la mattina dopo, quando Bobbie si sveglia, scopre che Isabel le ha rubato la sua gamba in titanio!\nNiente rischio, niente gloria.\nTrama.\nAl pronto soccorso arriva una coppia coinvolta in un incidente automobilistico e Ray si occupa di Jared mentre Candy segue la sua ragazza, Courtney. Jared rischia di rimanere paralizzato per tutta la vita e cos\u00ec Ray lo aiuta a decidere se subire un intervento ad alto rischio per avere una chance di tornare a camminare. Candy, invece, conforta Courtney e l'aiuta a trovare la forza di stare vicino al suo fidanzato in un momento cos\u00ec difficile. Jared alla fine decide di affrontare l'intervento, durante il quale Tom convince il dottore specialista a fare tutto il possibile per salvargli la vita, per quanto pericoloso possa essere.\nChristina, invece, segue il caso di Evita, una donna che arriva all'ospedale con chiari segni di maltrattamento. All'inizio \u00e8 convinta che sia il suo compagno a picchiarla, ma in seguito scopre che in realt\u00e0 \u00e8 suo figlio Carlos l'artefice dei suoi numerosi lividi. Il bambino, infatti, \u00e8 autistico e soffre di gravi sbalzi di umore che lo rendono pericolosamente manesco. L'infermiera convince Evita a far curare Carlos in una struttura specializzata. Bobbie, intanto, \u00e8 alla prese con un uomo che critica il suo lavoro e continua a imbarazzarla con battute razziste nei suoi confronti.\nKelly, infine, viene incaricata da Christina di dare lezioni di guida a Camille; la ragazza, infatti, \u00e8 convinta che sarebbe meglio guidare con qualcuno che non fosse sua madre. Tuttavia, Camille si deve ricredere quando scopre che la giovane infermiera, al volante, si trasforma e diventa una folle.\nMadri.\nTrama.\n\u00c8 una torrida giornata d'estate e l'ospedale \u00e8 in fermento per i numerosi tagli di Morrissey al personale: Tom si ritrova a licenziare il suo mentore con una patetica stretta di mano, Christina deve combattere con il direttore per non far licenziare nessuno del suo staff. Cos\u00ec la caposala decide di lasciare tutto nelle mani di Bobbie, che si trova a dover dirigere il reparto infermieri per un giorno. Intanto al pronto soccorso arriva Maureen insieme a sua madre che ha avuto una crisi e non riesce pi\u00f9 a parlare; da quanto dice alla dottoressa Marshall, i primi sintomi di un eventuale ictus sono stati poche ore prima, ma pi\u00f9 tardi si confida con Kelly e le rivela che era dal giorno prima che la madre era strana. Kelly si confronta con la Marshall perch\u00e9 \u00e8 convinta che il farmaco che sta dando alla paziente possa essere nocivo, dato che l'ictus potrebbe essere stato prima di quanto pensi lei. All'inizio la Marshall non vuole saperne, ma poi Tom viene chiamato in causa e i due convincono Maureen a spiegare bene la dinamica degli eventi. La dottoressa Marshall affronta Tom e lo accusa di prendere le parti delle infermiere perch\u00e9 Christina \u00e8 la sua ragazza. Camille, intanto, tormenta Christina perch\u00e9 vuole andare via un paio di giorni con gli amici, ma lei non glielo permette. Durante una discussione al telefono, Maureen la sente parlare di sua figlia e si rende conto di aver abbandonato la sua bambina in auto. Nonostante lo staff faccia di tutto per salvarla, la bambina muore nello stupore generale. Tom si sente in ansia per quanto accaduto e confida a Christina che si sente inutile dopo una giornata simile, lei cerca di rincuorarlo. Intanto Ray affronta la Marshall perch\u00e9 se la prende sempre con gli infermieri, nel tentativo di difendere Kelly; ma i due finiscono per baciarsi appassionatamente. Candy, invece, accusa Bobbie di non essersi accorta della presenza della bambina in macchina. Cos\u00ec a fine giornata, Christina invita Bobbie a tenere un discorso a tutti gli infermieri per cercare di farla sfogare e allo stesso tempo spronare gli altri infermieri a lasciarsi alle spalle quanto accaduto. In serata Christina riesce anche a convincere Morrissey a non licenziare nessuno, lui promette che si limiter\u00e0 a tagliare gli aumenti di stipendio del prossimo anno. Tuttavia anche la \"dura\" Christina si lascia andare a un pianto liberatorio una volta nella sua macchina, cercando di dimenticare la terribile giornata vissuta."}
{"id": "3293039", "revid": "77628", "url": "https://it.wikipedia.org/wiki?curid=3293039", "title": "Odyssey (serie di console)", "text": "Odyssey era una linea di console di gioco casalinghe di prima generazione vendute tra il 1972 e il 1978 da Magnavox e Philips. La serie comprende la console progenitrice Magnavox Odyssey, entrambe le serie di Magnavox e di Philips delle successive console dedicate Odyssey, e la console basata su CPU e con cartucce Magnavox Odyssey\u00b2 uscita nel 1978, che appartiene per\u00f2 alla seconda era. Si noti che sul mercato europeo la console Odyssey\u00b2 fu invece chiamata Philips Videopac.\nMagnavox Odyssey.\nMagnavox Odyssey \u00e8 la prima console casalinga a livello mondiale ed \u00e8 stata realizzata da Magnavox nel 1972. Fu progettata da Ralph Baer e fu presentata per la prima volta il 24 maggio 1972 e fu venduta da Magnavox e partner fino al 1975. L'Odyssey usava uno speciale circuito stampato rimovibile (contenente solo jumpers) che poteva essere inserito in uno slot simile a quelli delle cartucce di gioco, che permetteva al giocatore di selezionare uno dei diversi giochi della macchina.\nGli Odyssey dedicati (1975-1977).\nOdyssey 100.\nLa console dedicata Odyssey 100 fu venduta a partire dal 1975. Usava una progettazione con componenti multi-chip discreti, che avrebbe reso molto pi\u00f9 semplice per Magnavox il lavoro di rilasciare eventuali future console dedicate. Magnavox quell'anno aveva gi\u00e0 in mente una realizzazione a singolo-chip, ma voleva avere un prodotto che potesse vendere immediatamente se Texas Instruments, il loro fornitore dei chip che singolarmente avrebbero contenuto tutto il videogioco, non fosse stata in grado di fornirglielo in tempo.\nLa Odyssey 100 era stata progettata partendo da quattro chip della Texas Instruments. Aveva due giochi(Tennis and Hockey); il gioco del tennis \u00e8 una semplice variante di Pong. Nessuno dei giochi aveva il punteggio a video ed il sistema utilizzare un semplice buzzer (cicalino) per il sonoro. L'Odyssey 100 \u00e8 alimentato da sei pile di tipo \"C\" o un alimentatore da 9 volt a corrente continua. Ogni giocatore aveva tre paddle per il movimento orizzontale, movimento verticale e aggiustamento della direzione della palla (chiamato \"English\").\nOdyssey 200.\nLa console dedicata Odyssey 200 fu venduta a partire dal 1975. La console era essenzialmente un Odissey 100 con due chip aggiuntivi di Texas Instruments. La console miglior\u00f2 rispetto alla 100 in diverse direzioni; in aggiunta al tennis e all'hockey, l'Odyssey 200 aveva anche un terzo gioco chiamato \"Smash\". La Odyssey 200 era anche la prima console di gioco che prevedeva l'opzione di giocare a due o quattro giocatori . La Odyssey 200 aggiunse il punteggio a video non-digitale (un rettangolo bianco si spostava di uno spazio verso destra ogni volta che uno dei due giocatori segnava un punto). Come l'Odyssey 100, l'Odyssey 200 \u00e8 alimentata o da sei pile \"C\" o da un alimentatore a 9 volt con corrente continua e usava gli stessi controller di tipo paddle come il suo predecessore.\nOdyssey 300.\nLa console dedicata Odyssey 300 fu venduta a partire dal 1976. Diversamente dalle due precedenti console dedicate di Magnavox, l'Odyssey 300 era stata pensata per competere direttamente con le console Coleco Telstar. Come le console Telstar, l'Odyssey 300 usava il chip AY-3-8500 per implementare i giochi, e fu una tra le prime console dedicate a sviluppare un progetto incentrato su un singolo chip piuttosto che usare pi\u00f9 chip o la logica TTL. L'odissey 300 aveva gli stessi tre giochi dell'Odyssey 200; diversamente dal 200, la console Odyssey 300 aveva tre livelli di difficolt\u00e0: Novizio, Intermedio ed Esperto.\nOdyssey 400.\nLa console dedicata Odyssey 400 fu venduta a partire dal 1976. La 400 \u00e8 essenzialmente identica alla Odyssey 200 con l'aggiunta delle funzionalit\u00e0 del punteggio digitale e del servizio automatico. La console permette di giocare agli stessi tre giochi della 200 ed ha gli stessi tre paddle per controllare il gioco. Un chip addizionale di Texas Instruments era usato per implementare il punteggio a video.\nOdyssey 500.\nLa console dedicata Odyssey 500 fu venduta a partire dal 1976. La console \u00e8 essenzialmente identica all'Odyssey 400 con un'unica aggiunta: al posto di utilizzare delle linee verticali per rappresentare i giocatori, la console aveva delle sagome umane semplificate differenziate per i tre diversi giochi (con racchetta o mazza da hockey). Magnavox pubblicizz\u00f2 la 500 come se avesse un quarto gioco (Calcio) usando la grafica del giocatore di squash con il campo di gioco dell'hockey.\nOdyssey 2000.\nLa console dedicata Odyssey 2000 fu venduta a partire dal 1977. La 2000 era una versione aggiornata della Odyssey 300. Come la 300, l'Odyssey 2000 usava un progetto a chip singolo basato sull'AY-3-8500 (usato anche per l'Odyssey 3000). L'Odyssey 2000 usava un controller a singolo paddle rotante invece dei tre usati dalle precedenti console dedicate Magnavox. In aggiunta ai giochi Tennis, Hockey e Squash (\"Smash\"), vi era l'aggiunta della Practice (allenamento) dello squash per un giocatore..\nOdyssey 3000.\nLa console dedicata Odyssey 3000 fu venduta a partire dal 1977. La 3000 aveva gli stessi quattro giochi dell'Odyssey 2000 (basata anch'essa sul chip AY-3-8500). Con la Odyssey 3000, Magnavox abbandon\u00f2 il case dal design sorpassato con uno dallo stile contemporaneo. La console era pi\u00f9 spigolosa e meno arrotondata; due bottoni piatti erano usari per le funzioni di servizio e di reset e gli interruttori per i settaggi erano stati ridotti di dimensione. L'Odyssey 3000 usava una rotella piatta per selezionare i differenti giochi e diversamente dalle precedenti Odyssey, la 3000 aveva i controller con paddle removibili (senza nessun pulsante).\nOdyssey 4000.\nMagnavox concluse la sua linea di console dedicate con l'Odyssey 4000. La console dedicata Odyssey 4000 fu venduta a partire dal 1977. Basata sul singolo chip AY-3-8600, la console implementava otto variazioni di giochi basati su tennis, hockey, squash ed allenamento. Diversamente dalla Odyssey 3000, la 4000 presentava due joystick removibili. Il chip aggiuntivo AY-3-8615 presente nella console permetteva alla Odyssey 4000 di avere grafica a colori al posto del bianco e nero.\nOdyssey 5000 (prototipo).\nMagnavox svilupp\u00f2 in forma di prototipo una ultima console chiamata Odissey 5000 che per\u00f2 non arriv\u00f2 mai sul mercato. Sarebbe stata basata sul chip CR861 (MUGS) prodotto da Signetics che supportava diversi giochi simil-Pong e giochi di carroarmati ed elicotteri.\nSerie Philips Odyssey.\nPhilips vendeva la propria versione dell'originale Magnavox Odissey, pagandone i diritti per la riproduzione, prima di acquistare la stessa Magnavox nel 1974. Dopo tale data Philips continu\u00f2 comunque a rilasciare le proprie versioni delle console dedicate Odyssey.\nOdyssey 200.\nL'Odyssey 200 \u00e8 la medesima console commercializzata sul mercato statunitense. Venduta in Europa nel 1976, fu rimpiazzata dalla Philips Odyssey 2001 nel 1977.\nOdyssey 2000.\nL'Odyssey 2000 \u00e8 la versione europea dell'omonima console marchiata Magnavox venduta in America, da cui si differenzia sia per l'assenza del connettore per l'alimentatore esterno (anche se sulla console \u00e8 presente la dicitura \"AC ADAPTER\") e sia per i paddle rotanti che in questa versione sono uguali a quelli dell'Odyssey 300. Venduta tra il 1977 e il 1978 e destinata in particolare alla vendita nel mercato italiano.\nOdyssey 2001.\nLa Odyssey 2001 \u00e8 la versione di Philips della Magnavox Odyssey 4000, con differenze nei giochi offerti e l'utilizzo di paddle removibili al posto dei joystick. Venduta nel 1977, la 2001 \u00e8 basata sul singolo chip MM-57105 della National Semiconductor, che permetteva di giocare a tennis, hockey e squash, riproduceva immagini a colori e generava il sonoro direttamente dall'altoparlante del televisore.\nOdyssey 2100.\nL'Odyssey 2100 era venduta a partire dal 1978 e usava lo stesso stile di case della 2001. Usava il chip MM-57186N della National Semiconductor, che permetteva di giocare a 6 giochi con diverse varianti : Wipe-Out (simile a Breakout, 7 varianti), Flipper (7 varianti), Tennis (2 varianti), Pallamano (2 varianti), Hockey su ghiaccio (2 varianti), Football (3 varianti)."}
{"id": "3293044", "revid": "1522738", "url": "https://it.wikipedia.org/wiki?curid=3293044", "title": "Resident Evil - Nemesis", "text": "Resident Evil - Nemesis, noto anche solo come Nemesis, \u00e8 un romanzo horror fantascientifico pubblicato nel 2000 da S. D. Perry, quale adattamento del terzo capitolo della serie videoludica di \"Resident Evil\", \"\", nonch\u00e9 quinto capitolo dell'omonima serie di romanzi iniziata con \"Tyrant il distruttore\".\nIl romanzo \u00e8 stato pubblicato in italiano per la prima volta nel 2002, quale supplemento della collana Urania, da Mondadori.\nContesto narrativo.\nA differenza dei precedenti volumi della serie, questo romanzo non inizia presentando la consueta, e fittizia, rassegna stampa riguardante gli eventi dei precedenti episodi, quanto, piuttosto, con una nota dell'autrice che propone le proprie scuse per eventuali discrepanze esistenti fra la serie di libri e la saga videoludica o fra i vari capitoli della serie di libri stessa:\n\"Nemesis\", in coerenza con la serie videoludica, riprendendo gli eventi gi\u00e0 narrati ne \"La citt\u00e0 dei morti\" dal punto di vista di Jill Valentine, precedentemente dichiarata in Europa insieme a \"Barry Burton\" e Chris Redfield, \u00e8 infatti costretto ad allontanarsi dalla conclusione de \"L'orrore sotterraneo\", nonch\u00e9 a riscrivere alcune scelte narrative precedentemente proprie dell'autrice.\nTrama.\nLa storia inizia a seguito degli eventi di villa Spencer, introducendo il personaggio di Carlos Oliveira, un giovane mercenario inserito dalla Umbrella Corporation all'interno di un nuovo gruppo speciale per il contenimento delle minacce biologiche. \nNel mentre in cui Carlos si sta dirigendo a raggiungere i propri compagni per partire, con loro, alla volta di Raccoon City, un uomo misterioso si presenta con il nome di Trent, raccomandando al giovane prudenza nella propria imminente missione e di non mancare a un appuntamento per le ore 17 al \"Grill 13\", appuntamento in conseguenza del quale il suo destino potrebbe radicalmente cambiare.\nCarlos, seppur incuriosito dalla sconosciuto, non offre credito alle sue parole e si riunisce ai propri compagni con i quali raggiunge la citt\u00e0. Non trascorre molto tempo dal loro arrivo all'interno di Raccoon City, tuttavia, prima che tutti loro possano rendersi conto dell'orrore che si \u00e8 scatenato in citt\u00e0, dove gli zombie sembrano aver invaso l'intera area e, ovviamente, al loro arrivo iniziano a massacrarli.\nL'attenzione si sposta su un'altra area della citt\u00e0, dove Jill Valentine si sta preparando a lasciare definitivamente la propria abitazione. Attraverso i pensieri di Jill, il lettore \u00e8 informato che Rebecca Chambers nel contempo si \u00e8 unita al gruppo di \"David Trapp\", con cui ha affrontato gli orrori di Caliban Cove, mentre Barry e Chris sono partiti per l'Europa, alla ricerca di nuove informazioni per incastrare l'Umbrella Corporation.\nRimasta fino all'ultimo in citt\u00e0, nella speranza di poter convincere il capo \"Irons\" o il sindaco \"Harris\" della minaccia rappresentata dall'Umbrella Corporation, Jill \u00e8 comunque ora costretta a evacuare prima che sia troppo tardi. Mentre cerca dei sopravvissuti incontra il suo vecchio collega del team S.T.A.R.S. Brad Vickers che la informa \"...che lo hanno liberato...\" prima di scappare e abbandonarla.\nPurtroppo per Jill, un nuovo Tyrant \u00e8 stato liberato per le vie della citt\u00e0, con un solo, tremendo scopo: eliminare tutti gli agenti S.T.A.R.S. l\u00ec rimasti. Ed essendo lei l'unica ancora in citt\u00e0 dopo che il Tyrant ha ucciso Brad, quel Tyrant si ritrova a essere la sua nemesi (\"nemesis\" in inglese, da cui il titolo del libro).\nNel mentre in cui Jill \u00e8 costretta a tentare di fuggire da Nemesis, incontra casualmente Carlos, uno dei pochi sopravvissuti fra i propri compagni.\nCarlos, compreso l'incubo in cui si \u00e8 ritrovato a essere, \u00e8 corso al Grill 13, dove un telefono ha iniziato improvvisamente a squillare, ponendolo in contatto con Trent. Trent, in questa comunicazione, ha informato il mercenario dell'esistenza di un prototipo di antivirus all'interno dell'ospedale di Raccoon City e della possibilit\u00e0 di lasciare la citt\u00e0 attraverso degli elicotteri presenti nell'impianto dell'Umbrella Corporation appena fuori dalla citt\u00e0. Inoltre, Trent raccomanda a Carlos prudenza, dal momento in cui potr\u00e0 essere tradito da qualcuno quando meno se lo aspetta.\nNelle proprie parole, Trent desidera riferirsi a \"Nicholai Ginovaef\" un mercenario russo, sociopatico, a sua volta al servizio dell'Umbrella Corporation che, accanto all'incarico ufficiale del tutto equivalente a quello di Carlos, \u00e8 stato nominato anche \"Cane da Guardia\", un'assegnazione riservata a pochi eletti che, in tutta la citt\u00e0, stanno raccogliendo informazioni sull'evoluzione del T-Virus. Nicholai, tuttavia, ha deciso di fare il doppio gioco e di eliminare chiunque collegato all'Umbrella Corporation al fine di poter essere il solo a possedere le informazioni per le quali la multinazionale lo avrebbe successivamente pagato a caro prezzo.\nCarlos, inconsapevole dei piani di Nicholai, fraintende in un primo momento il senso del messaggio di Trent e, quando incontra Jill, non riesce a fidarsi di lei. Reciprocamente Jill, scoprendo che Carlos lavora per l'Umbrella Corporation, non riesce a offrirgli piena fiducia.\nTuttavia, nella fuga Nemesis, i due riescono ad avvicinarsi e quando Jill resta ferita e infettata da T-Virus trasmessole dal Nemesis. Solo per merito di Carlos che incontrato Nicholai nell'ospedale, fortuitamente riesce a impossessarsi del vaccino (in possesso del russo) e a salvare Jill.\nTrascorrono tre giorni, durante i quali Jill recupera le forze, Carlos resta a vegliare su di lei e Nicholai prosegue nei propri piani. Al terzo giorno, Nicholai ha modo di intravedere di sfuggita Ada Wong, collocando in ci\u00f2 temporalmente gli eventi di questo romanzo rispetto ai precedenti.\nGuarita dal T-Virus grazie all'antidoto, e recuperate le forze, Jill cerca di trovare un'occasione di fuga per lei e Carlos dirigendosi verso l'installazione dell'Umbrella Corporation nel mentre in cui questo \u00e8 ancora addormentato. Carlos, in tutto ci\u00f2 che \u00e8 successo, non ha ancora avuto modo di informarla della presenza degli elicotteri e, quando si risveglia, si mette sulle sue tracce deciso a raggiungerla e scappare insieme a lei prima che sia troppo tardi: l'Umbrella Corporation ha infatti convinto il governo a usare delle testate nucleari per cancellare completamente Raccoon City ed eliminare il pericolo di contaminazione.\nIl complesso dell'Umbrella Corporation \u00e8 cos\u00ec scenario per l'ultimo scontro fra Jill, Carlos, Nicholai e Nemesis. Jill viene colta di sorpresa da Nicholai ma purtroppo per lui Nemesis lo assale alle spalle uccidendolo. Intanto sopraggiunge Carlos che sparando a un Nemesis ridotto a una pozzanghera in evoluzione cerca di aiutare Jill intenta a caricare un cannone laser. I due, all'ultimo, riescono cos\u00ec a salvarsi allontanandosi in elicottero prima che Raccoon City venga rasa al suolo.\nA distanza, attraverso i satelliti, Trent osserva in silenzio lo svolgersi degli eventi, con la fuga di Jill e Carlos da un lato e quella di Leon S. Kennedy e Claire Redfield dall'altro, rimpiangendo la tragica perdita di \"Ada Wong\" da lui considerata purtroppo morta."}
{"id": "3293046", "revid": "599013", "url": "https://it.wikipedia.org/wiki?curid=3293046", "title": "Ron Ellis", "text": ""}
{"id": "3293049", "revid": "1305772", "url": "https://it.wikipedia.org/wiki?curid=3293049", "title": "The Sea (Corinne Bailey Rae)", "text": "The Sea \u00e8 il secondo album discografico della cantautrice britannica Corinne Bailey Rae, pubblicato il 20 gennaio 2010 dalla EMI."}
{"id": "3293051", "revid": "125189852", "url": "https://it.wikipedia.org/wiki?curid=3293051", "title": "Nabiha Akkari", "text": "Biografia.\nAkkari si forma in Francia dal 1996 al 2000 presso il \"Conservatorio du Val d'Yerres\", dove segue corsi di teatro con la compagnia \"Leygurande\". Dal 2005 frequenta il \"Centre des Arts del la Scene\", dove segue corsi di teatro e canto sotto la direzione di Jacques Mornas, poi studier\u00e0 ancora arrivando anche fino a Sydney. \nNel 2006 con l'opera di teatro \"L'opera da tre soldi\" e poi prende parte alle campagne \"Go sport\", \"Samsung\" e \"Mc Cafe\". Per la televisione francese interpreta Izel in \"Un monde meilleur\" (serie per France 2) e Flavie nella quarta serie di \"Nos ann\u00e9es pension\". Nel 2011 debutta nel cinema italiano con il ruolo di Farah in \"Che bella giornata\", film di Gennaro Nunziante, insieme a Checco Zalone. Nel novembre dello stesso anno esce al cinema il suo nuovo film \"Lezioni di cioccolato 2\", con Luca Argentero. Vive a Parigi e parla fluentemente, oltre al francese, altre quattro lingue: arabo, inglese, spagnolo ed italiano."}
{"id": "3293052", "revid": "228587", "url": "https://it.wikipedia.org/wiki?curid=3293052", "title": "Progetto di attentati in Europa del 2010", "text": "Il progetto di attentati in Europa del 2010 si riferisce a un presunto piano della sezione pakistana di al-Q\u0101\u02bfida di lanciare attacchi terroristici in Francia, Gran Bretagna e Germania. L'esistenza del piano fu rivelata nel tardo settembre 2010, dopo il suo smantellamento da parte delle agenzie di sicurezza.\nIl piano.\nL'esistenza del piano d'attacchi fu rivelata da diverse fonti mediatiche, incluso \"Sky News\" il 28 settembre 2010. Ufficiali d'intelligence dichiararono che il piano fu ordinato da Osama bin Laden stesso. L'idea era di produrre attacchi similari a quelli del 26 novembre 2008 a Mumbai, ma attraverso una cooperazione tra servizi di sicurezza tedeschi, francesi, inglesi e statunitensi il piano fu sgominato.\nSecondo \"Der Spiegel\", la prima notizia dell'esistenza del piano fu data da Ahmad Siddiqui, un trentaseienne tedesco di origini pakistane da Amburgo, detenuto dalle autorit\u00e0 nel luglio 2010, quando cerc\u00f2 di prendere un volo da Kabul diretto in Europa. Egli sarebbe stato membro del movimento Islamico dell'Uzbekistan, e si sarebbe addestrato in Pakistan, sotto la copertura dell'organizzazione jihadista nota come rete Haqqani. Siddiqui \u00e8 attualmente in custodia delle forze NATO all'aeroporto di Bagram.\nI tedeschi musulmani sospettati d'esser stati partecipi al piano sarebbero stati frequentatori della moschea Taiba di Amburgo, luogo passato agli occhi dei servizi di sicurezza perch\u00e9 in passato frequentata dagli attentatori dell'11 settembre 2001. Alla luce dei nuovi collegamenti con il terrorismo, il luogo di culto fu definitivamente chiuso dalle autorit\u00e0 tedesche nell'agosto 2010.\nUn ufficiale dell'intelligence pakistana conferm\u00f2 che al centro del piano dominavano 10 figure di rilievo: 8 tedeschi e 2 fratelli britannici. Nascosti nel nord dello Waziristan, erano gi\u00e0 da tempo monitorati da Pakistan, Germania e Gran Bretagna.\nRisposta.\nAumento degli attacchi dei droni.\nGli Stati Uniti risposero al progetto terroristico con un aumento delle attivit\u00e0 dei droni nella regione dello Waziristan, in Pakistan. Nel settembre 2010 part\u00ec un'offensiva con 22 attacchi con droni. Il 4 ottobre 2010, in un altro attacco aereo furono uccidi 8 cittadini tedeschi sospettati d'aver fatto parte del piano terroristico."}
{"id": "3293055", "revid": "466539", "url": "https://it.wikipedia.org/wiki?curid=3293055", "title": "David MacEachern", "text": "Biografia.\nAi XVIII Giochi olimpici invernali (edizione disputatasi nel 1998 a Nagano, Giappone) vinse la medaglia d'oro nel Bob a 2 con il connazionale Pierre Lueders partecipando per la nazionale canadese finendo con lo stesso tempo della nazionale italiana, con un tempo totalizzato fu di 3:37,24.\nInoltre ai campionati mondiali vinse una medaglia d'argento nel 1996, nel bob a due"}
{"id": "3293066", "revid": "287204", "url": "https://it.wikipedia.org/wiki?curid=3293066", "title": "Mario Tilico", "text": ""}
{"id": "3293074", "revid": "547034", "url": "https://it.wikipedia.org/wiki?curid=3293074", "title": "Like a Star (Corinne Bailey Rae)", "text": "Like a Star \u00e8 un brano musicale della cantautrice britannica Corinne Bailey Rae, estratto come primo singolo dall'album \"Corinne Bailey Rae\", album di esordio della cantante. Il brano fu nominato come canzone dell'anno ai Grammy Award del 2008."}
{"id": "3293075", "revid": "1636961", "url": "https://it.wikipedia.org/wiki?curid=3293075", "title": "Fabrizio Zanotti", "text": "Biografia.\nLa sua carriera musicale inizia negli anni novanta spostandosi nel tempo dal folk-rock di Fabry &amp; Banny e Stazione Marconi a quella autorale, avvicinandosi sempre pi\u00f9 alle questioni sociali: in particolare ai temi della libert\u00e0 e dell'immigrazione.\nNel 2003 con il duo Foce Carmosina realizza un progetto di musica e cinema sul film di Giuliano Montaldo \"Sacco e Vanzetti\" creando un nuovo format: il cineconcerto. Da questo spettacolo viene realizzato, con la collaborazione dello stesso Montaldo, un dvd distribuito in allegato al quotidiano \"L'Unit\u00e0\".\nPartecipa al \"IX Festival Internacional de Derechos Humanos\" di Buenos Aires\".\nNel 2005 sempre con il nome di Foce Carmosina scrive \"Poco di Buono\", canzone dedicata alla Resistenza ed al sabotaggio del ponte ferroviario di Ivrea. Nel 2006 Claudio Lolli inserir\u00e0 questo brano nell'album \"La scoperta dell'America\", \u00e8 l'unica canzone non scritta da lui cantata dal cantautore bolognese nella sua lunga carriera.\"Poco di Buono\"viene anche reinterpretata dal gruppo Gang nel loro lavoro \"La rossa primavera\".\nNel 2007 esce con l'etichetta discografica Storie di Note il suo primo disco solista \"Il ragno nella stanza\", invitato alla International Cooperation for Memory di Srebrenica.\nNel novembre 2010 l'uscita del secondo album \"Pensieri corti\" a sostegno di LIBERA. Associazioni, nomi e numeri contro le mafie. Il 4 gennaio 2011 vince la prima edizione del Concorso Musicale Nazionale Giuseppe Moretti indetto da Dacia Maraini.\nNel giugno 2012 viene pubblicato l'album dal vivo \"Sar\u00f2 libero!\" registrato al Teatro Giacosa di Ivrea durante il concerto del 24 aprile 2012. Al suo fianco un ricco organico di musicisti tra cui il quartetto d'archi Ensemble Lorenzo Perosi ed il chitarrista genovese Matteo Nahum, che ha curato gli arrangiamenti per archi di alcune canzoni del cantautore.\nZanotti si \u00e8 avvalso della collaborazione del Coro Bajolese, storico portavoce musicale della Resistenza, per cantare l'attesissima e mai pubblicata prima \"Poco di buono\". Nell'album sono presenti stralci inediti del discorso di Piero Calamandrei pronunciato ad Ivrea il 4 aprile 1954.\nNel 2013 Zanotti si fa conoscere tra la Germania e la Svizzera con \u201cCanzoni d'amore e libert\u00e0\u201d, una sintesi del suo percorso artistico. Suona a Friburgo in Brisgovia, Stoccarda, Villingen-Schwenningen, Sciaffusa, Kreuzlingen.\nNel maggio 2014 incontra Konstantin Wecker, tra i due nasce subito una forte intesa e il 28 giugno 2014 Zanotti \u00e8 ospite di Wecker al Revierpark Wischlingen di Dortmund. Tra i brani scelti per il concerto, \u201cSe non ora quando?\u201d e \u201cIl mare se bagna Milano\u201d, un inno il primo, contro la rassegnazione scritto per l'omonimo movimento, il secondo, invece, racchiude le suggestioni e le immagini dell'Argentina del Campionato mondiale di calcio 1978, durante la dittatura di Videla.\nA dicembre 2014 \u00e8 uscito il nuovo Ep \"Dieci dita\", ispirato all'impresa Keep Brave di Paola Gianotti, rientrata dal suo giro del mondo in bicicletta il 30 novembre 2014, vittoriosa del nuovo Guinness dei primati. \nDel singolo \"Dieci dita\" \u00e8 stato realizzato il videoclip e la versione in spagnolo \"Va y Viene\".\nIl 23 aprile 2015 al Teatro Dal Verme di Milano, riceve il \u201cPremio Ponti di Memoria per l'impegno civile\u201d , promosso dall'Associazione Arci Ponti di memoria, dal Mei - Meeting delle Etichette Indipendenti, con il patrocinio dell'assessorato alla cultura del Comune di Milano.\nNel febbraio 2017 pubblica il videoclip del singolo \"La bestia\" girato nelle saline del tavoliere di Puglia. Il brano fa parte dal suo nuovo lavoro \"Luna nuova (album)\" prodotto da Fabrizio Cit Chiapello al Transeuropa Studio di Torino. A febbraio 2018, l'album viene pubblicato in edizione speciale con la copertina disegnata da Ugo Nespolo e la bonus track \"Rebus\" prodotta da Enrico Caruso al Goodfellastudio di Vercelli.\nIl 25 aprile 2018 apre la manifestazione nazionale organizzata dall'Anpi in piazza Duomo a Milano per la festa della Liberazione.\nA marzo 2019 inizia la collaborazione con il musicista statunitense Ken Stringfellow (ex R.E.M., The Posies, Big Star), realizzando un minitour di concerti unplugged nel Nord Italia. In repertorio brani di Neil Young, Leonard Cohen, Simon &amp; Garfunel, Bill Withers, oltre a canzoni di sua composizione come \u201cCinnamon eyes\u201d e \u201cLost in Germany\u201d.\nIl 4 dicembre 2020 pubblica il singolo Oxy bar, una critica all\u2019inquinamento dell\u2019aria e a un\u2019economia che vorrebbe venderla, come fa con qualsiasi altra merce. \nIl brano prende ispirazione dagli 'oxygen bar' di Nuova Delhi in cui le persone possono entrare e consumare aria pura aromatizzata alle essenze. Un cocktail di ossigeno, ma non alla portata di tutti.\nIl videoclip \u00e8 stato girato durante il lockdown in Valchiusella, una piccola valle del Piemonte, dove una serie di personaggi improbabili si ritrovano a consumare cocktail di ossigeno, in un oxygen bar in riva al fiume."}
{"id": "3293077", "revid": "767487", "url": "https://it.wikipedia.org/wiki?curid=3293077", "title": "Pierre Marie", "text": "Allievo di Jean-Martin Charcot, gli subentr\u00f2 nel reparto di neurologia della Salp\u00eatri\u00e8re, compiendo notevoli studi in campo neurologico ed endocrinologico.\nBiografia.\nEsordi professionali alla Salp\u00eatri\u00e8re.\nPierre Marie nacque a Parigi il 9 settembre del 1853 da una ricca famiglia borghese e ricevette la sua prima educazione in un collegio a Vanves. Seguendo la volont\u00e0 del padre si laure\u00f2 in legge, ma successivamente decise di iscriversi alla facolt\u00e0 di Medicina. Dopo essersi laureato in questa facolt\u00e0, egli fu nominato \"Interne des h\u00f4pitaux\" nel 1878, e intraprese gli studi di neurologia sotto la guida di Jean-Martin Charcot presso l'ospedale Salp\u00eatri\u00e8re di Parigi. Nel 1883 consegu\u00ec il dottorato in Medicina con una tesi sul morbo di Basedow, allegando una descrizione grafica del tremore osservato nelle braccia tese e nelle dita, un fenomeno che aveva cominciato a studiare, mentre era uno studente di medicina. Pierre Marie divenne ben presto uno dei migliori allievi di Charcot, allora al culmine della sua carriera, acquisendo rapidamente i titoli di \"chef de clinique\" e \"chef de laboratoire\". Pierre Marie fu un fervente sostenitore dell'approccio clinico-anatomico adottato da Charcot nello studio delle patologie neurologiche, e lo fece suo durante tutta la sua lunga carriera. Il contributo pi\u00f9 importante apportato da Marie fu comunque aver delucidato una neuropatologia organica a tutti i livelli: corticale, sottocorticale, spinale e periferica. Promosso \"m\u00e9decin des H\u00f4pitaux\" a Parigi nel 1888, fu nominato \"agr\u00e9g\u00e9\" presso la Facolt\u00e0 di Medicina di Parigi nel 1889.\nL'esperienza al Bic\u00eatre.\nNel 1897 ricevette un posto nell'ospizio Bic\u00eatre, fondato da Luigi IX, un'istituzione periferica che al tempo non aveva un vero e proprio servizio neurologico. Qui Marie istitu\u00ec per i successivi venticinque anni un servizio di ricerca e di istruzione, che guadagn\u00f2 notoriet\u00e0 in tutto il mondo. Durante questi anni si interess\u00f2 ai problemi legati all'afasia e le informazioni raccolte durante le sue ricerche servirono per criticare i lavori precedenti sul tema, proposti in particolare da Pierre Paul Broca e Karl Wernicke. Paul Broca distinse due tipi di afasie: quella di Broca (o motoria, relativa alla produzione linguistica) e quella di Wernicke (o sensoriale, relativa alla comprensione linguistica); inoltre correl\u00f2 l\u2019afasia motoria a lesioni al piede della terza circonvoluzione frontale sinistra, area di Broca, secondo la tendenza che situava le funzioni nervose in distinte zone cerebrali. Pierre Marie, invece, sosteneva l'esistenza di un solo tipo di afasia (l'afasia di Wernicke) e riteneva che una funzione complessa come il linguaggio non poteva essere controllata solo da una limitata zona corticale, ma doveva interessare anche le strutture sottocorticali. Marie utilizz\u00f2 anche un nome provocatorio per uno dei suoi lavori: \"Revision de la question d'aphasie: la troisi\u00e8me circonvolution frontale gauche ne joue aucun r\u00f4le dans la fonction du language\" (la terza circonvoluzione frontale sinistra non ha alcun ruolo nella funzione del linguaggio). Tutti i suoi studi sull'afasia vennero pubblicati nella rivista \"Semaine m\u00e9dicale\", nel 1906. Generarono svariate discussioni e tre sessioni speciali della \"Soci\u00e9t\u00e9 fran\u00e7aise de neurologie\" di Parigi.\nApice della carriera e ultimi anni.\nNel 1907 egli ottenne la cattedra di Anatomia Patologica all'Universit\u00e0 di Parigi, e sebbene non fece di questa disciplina un argomento delle sue ricerche, ne modernizz\u00f2 completamente l'insegnamento, facendo costruire anche un laboratorio e un museo. Fu inoltre uno dei responsabili della rivista \"Archives de m\u00e9decine exp\u00e9rimentale et d'anatomie pathologique\". Ma questa nuova occupazione fu caratterizzata anche da controversie e dibattiti, intavolati in particolare con il suo rivale neurologo Jules D\u00e9jerine, in merito alla localizzazione cerebrale dei disturbi del linguaggio.\nNel 1910 la cattedra di neurologia clinica alla Salp\u00eatri\u00e8re, precedentemente appartenuta a Charcot, divenne vacante; Marie e D\u00e9jerine erano i due possibili candidati. Inizialmente prevalse D\u00e9jerine, ma successivamente alla sua morte, nel 1918, il posto venne assegnato a Marie. Le condizioni del dopoguerra, venendo a mancare risorse e mezzi, non erano favorevoli al proseguimento della ricerca scientifica e l'ormai sessantacinquenne Pierre Marie non era pi\u00f9 nel pieno delle sue forze. Comunque, egli riusc\u00ec assieme ai suoi discepoli Meige, Foix, Chatelin e Bouttier a pubblicare un'opera in due volumi sulle lesioni del sistema nervoso causate da traumi di guerra. Nel 1924 fu nominato medico onorario dei due ospedali Salp\u00eatri\u00e8re e Bic\u00eatre, e un anno dopo professore onorario. Nel 1925, avendo raggiunto l'et\u00e0 della pensione, si dimise dalla sua cattedra alla Salp\u00eatri\u00e8re, lasci\u00f2 Parigi e inizi\u00f2 a trascorrere gli inverni in Costa Azzurra, le estati nella sua tenuta in Normandia.\nPierre Marie condusse una vita riservata, riceveva pochi ospiti ed evitava apparizioni pubbliche, nonostante i numerosi riconoscimenti e la notoriet\u00e0. I suoi interessi oltre la medicina erano l'arte, la scherma, il golf, oltre all'impegno profuso per la \"Neurologique Revue\", che lui e Brissaud fondarono nel 1893, e la \"Soci\u00e9t\u00e9 Fran\u00e7aise de Neurologie\", che ha servito come primo segretario generale. \u00c8 stato inoltre membro della \"Acad\u00e9mie de M\u00e9decine\" dal 1911. La sua vita fu segnata dalla morte della moglie per erisipela, della figlia Juliette per appendicite, e del figlio, Andr\u00e9, anch'egli medico, a causa del botulismo contratto durante le sue ricerche presso l'Istituto Pasteur. Dopo la tragica sequela di questi avvenimenti, Marie si emargin\u00f2 ancor di pi\u00f9 dalla vita sociale, e fu sempre pi\u00f9 afflitto da problemi di salute fino alla morte, sopraggiunta il 12 aprile del 1940 a Pradel (Var), all'et\u00e0 di 86 anni.\nRicerca scientifica.\nSeguace della tradizione di Charcot, Pierre Marie fu un insegnante e un medico esigente. L'approccio rigoroso adottato nello studio e nella pratica neurologica, gli permisero di compiere accurate intuizioni e di definire giudizi clinico-patologici. Questi furono argomento di numerosi articoli e libri, scritti tra il 1885 e il 1910, il periodo pi\u00f9 produttivo della sua carriera. Nel 1886 pubblic\u00f2 un'importante studio sull'acromegalia (la sua descrizione del disturbo della ghiandola pituitaria \u00e8 un rilevante contributo in campo endocrinologico), sull'atrofia progressiva dei muscoli peronei (malattia di Charcot-Marie-Tooth), sulla spondilite anchilosante, sull'artrite reumatoide e su diversi disturbi nervosi di origine traumatica. Nel 1890 pubblic\u00f2 studi sull'osteoartropatia polmonare ipertrofica e sulla disostosi cleidocranica, mentre nel 1892 un trattato sulle malattie del midollo spinale. Nel 1898 produsse dei lavori scientifici sull'atassia cerebellare ereditaria. Il suo lavoro sulle malattie ereditarie del sistema nervoso si adegu\u00f2 al paradigma eziologico adottato dalla Salp\u00eatri\u00e8re riguardo alle malattie ereditarie; tuttavia, egli fu il primo ad ipotizzare un'origine non ereditaria della sclerosi multipla; inoltre, divergendo con il rilievo posto da Charcot sulle cause ereditarie, indic\u00f2 la sifilide come precondizione necessaria per la tabe dorsale.\nPatologie che portano il suo nome.\nInoltre si parla di \"Segno di Marie\" (tremore osservabile alle estremit\u00e0 e sul corpo presente nel morbo di Graves) e di \"Manovra di Marie e Foix\" (manovra che serve a rilevare una paralisi facciale: esercitando una leggera pressione sul ramo ascendente della mandibola si osserva una contrazione della muscolatura mimica, che risulter\u00e0 assente nella paralisi facciale periferica)."}
{"id": "3293079", "revid": "729019", "url": "https://it.wikipedia.org/wiki?curid=3293079", "title": "Operazione Hydra", "text": "L'operazione Hydra fu un bombardamento eseguito dal \"Bomber Command\" della RAF la notte tra il 17 e il 18 agosto 1943 ai danni delle installazioni missilistiche tedesche di Peenem\u00fcnde. L'incursione, risoltasi in un limitato successo per i britannici, fu il primo atto della pi\u00f9 ampia operazione Crossbow volta a distruggere centri di ricerca, fabbriche e postazioni militari legati alle rivoluzionarie armi di Adolf Hitler.\nPremesse.\nGi\u00e0 da molti mesi prima dell'operazione Hydra i vertici militari britannici erano a conoscenza che a Peenem\u00fcnde, cittadina nell'isola di Usedom, era presente un centro di ricerca e progettazione di missili V2. Vista la pericolosit\u00e0 dell'arma, la RAF autorizz\u00f2 l'operazione Crossbow (in italiano \"balestra\") che avrebbe dovuto rendere vani gli sforzi degli scienziati tedeschi in tutta Europa. La prima missione fu appunto Hydra, iniziata la notte tra il 17 e il 18 agosto 1943.\nStoria.\nArthur Harris, comandante in capo del \"Bomber Command\" dal 22 febbraio 1942, destin\u00f2 all'operazione 597 bombardieri (324 Lancaster, 219 Halifax e 54 Stirling), di cui 94 erano \"Pathfinder\" (le unit\u00e0 speciali incaricate di segnalare con bombe luminose gli obiettivi) che avrebbero dovuto colpire, in sequenza, le residenze degli scienziati, due grandi fabbriche, le officine di progettazione e gli uffici amministrativi. A capo di tutto ci\u00f2 venne messo il pilota John Searby.\nPer l'occasione la RAF equipaggi\u00f2 i \"Pathfinder\" con una nuova bomba chiamata \"red spot fire\" (macchia di fuoco rossa) che, anzich\u00e9 disseminare candelotti luminosi, esplodeva a 900 m d'altezza paracadutando a terra \"batuffoli\" di fosforo che bruciavano per dieci minuti; d'altro canto la \"Luftwaffe\" era pronta per inaugurare la tattica della \"Wilde Sau\" (cinghiala selvaggia) teorizzata dal \"major\" Hajo Herrmann, consistente nell'inviare a intercettare le formazioni nemiche, oltre che i classici caccia notturni, normali caccia monomotore diurni alle stesse quote, se necessario, battute dalla \"FlaK\".\nGrazie all'azione diversiva su Berlino compiuta da otto Mosquito e ad intelligenti lanci di \"window\" la caccia notturna tedesca venne deviata confusamente a Brema, Wilhelmshaven, Kiel, Berlino, Rostock, Swinem\u00fcnde e Stettino, sicch\u00e9 solo 30 aviatori furono in grado di raggiungere Peenem\u00fcnde in tempo per disturbare il \"Bomber Command\" che nel frattempo, alle 00:10 del 18 agosto, aveva cominciato non nel modo migliore l'attacco: i \"Pathfinder\" mirarono a circa tre km a sud dei dormitori che, nonostante ci\u00f2, vennero toccati ugualmente dalle bombe che uccisero due scienziati e 732 civili, per la maggior parte lavoratori coatti pi\u00f9 alcune spie lussemburghesi del \"Secret Intelligence Service\". Le fabbriche invece subirono danni marginali mentre le officine di progettazione e gli uffici amministrativi andarono demoliti al 62,5%.\nDi fronte a nove caccia persi, la \"Luftwaffe\" abbatt\u00e9 quaranta velivoli inglesi. I tedeschi persero circa due mesi di lavoro e decentrarono alcune strutture di fabbricazione e progettazione. L'USAAF offr\u00ec a Harris di compiere un'ulteriore incursione su Penem\u00fcnde il 19 agosto ma il generale inglese, convinto di aver conseguito un brillante successo, rifiut\u00f2."}
{"id": "3293099", "revid": "1305772", "url": "https://it.wikipedia.org/wiki?curid=3293099", "title": "Put Your Records On (Corinne Bailey Rae)", "text": "Put Your Records On \u00e8 un brano musicale della cantautrice britannica Corinne Bailey Rae, estratto come secondo singolo dall'album \"Corinne Bailey Rae\", album di esordio della cantante. Il brano, ad oggi il maggior successo della cantante, \u00e8 stato nominato come canzone dell'anno e come disco dell'anno ai Grammy Award 2007.\nCover di Ritt Momney.\nRitt Momney ha inciso una cover della canzone nel 2020."}
{"id": "3293105", "revid": "709565", "url": "https://it.wikipedia.org/wiki?curid=3293105", "title": "Michele Alhaique", "text": "Biografia.\nDal 2000 al 2003 frequenta la Scuola nazionale di cinema del Centro sperimentale di cinematografia e lavora quindi in alcuni cortometraggi. Partecipa nel frattempo ad alcune opere teatrali e realizza alcuni spot per la televisione. Con \"Grandi domani\" e \"Camera Caf\u00e9\", fiction trasmesse su Italia 1, raggiunge un discreto successo nazionale. Nel 2005 \u00e8 nel cast de \"La buona battaglia - Don Pietro Pappagallo\" mentre dal 2006 interpreta Marco, tra i protagonisti della serie \"Medicina generale\" prodotto dalla Rai e girato da Renato De Maria. Appare inoltre nella fiction \"Giovanni Paolo II\" del 2005.\nAl cinema debutta con \"Fuoco su di me\" nel 2005, sar\u00e0 poi in \"Polvere\" nel 2006 e poi in \"L'uomo che ama\" di Maria Sole Tognazzi nel 2008. Nel 2009 \u00e8 nel cast di \"La prima linea\", con Giovanna Mezzogiorno e Riccardo Scamarcio. Nel 2010 interpreta il ruolo di Claudio, il produttore di Medical Dimension, nella terza stagione della serie televisiva \"Boris\". Nel 2011 \u00e8 tra i protagonisti di \"Che bella giornata\" di Gennaro Nunziante. \u00c8 anche tra i protagonisti della miniserie televisiva su Rai 1 \"Eroi per caso\". Nel 2012 interpreta Lino Lacedelli nella miniserie andata in onda su Rai 1 \"K2 La montagna degli italiani\" di Robert Dornhelm\nMichele Alhaique \u00e8 protagonista del film \"Qualche nuvola\" di Saverio Di Biagio e co-protagonista nel film \"Cavalli\" di Michele Rho. I due film sono stati presentati alla 68\u00aa Mostra internazionale d'arte cinematografica di Venezia nella sezione Controcampo italiano. Michele Alhaique ha anche girato alcuni cortometraggi come regista: \"Chi decide cosa\" (2007) e \"Il torneo\" (2008). Sua opera prima come regista il film \"Senza nessuna piet\u00e0\", presentato alla 71\u00aa Mostra internazionale d'arte cinematografica di Venezia e uscita nelle sale l'11 settembre 2014."}
{"id": "3293111", "revid": "183694", "url": "https://it.wikipedia.org/wiki?curid=3293111", "title": "Moritz Kaposi", "text": "Biografia.\nNacque in Ungheria, appartenente all'epoca all'Impero austriaco, in una famiglia povera di religione israelita. Riusc\u00ec a studiare medicina all'Universit\u00e0 di Vienna, laureandosi nel 1861 con Ferdinand von Hebra, il fondatore della moderna dermatologia. Si convert\u00ec al cattolicesimo cambiando il primitivo cognome \u00abKohn\u00bb con \u00abKaposi\u00bb, un cognome che ricordava la citt\u00e0 natale. Lavor\u00f2 dal 1862 al 1867 con Hebra, di cui successivamente sposer\u00e0 la figlia Martha.\nKaposi dette numerosi contributi alla dermatologia e alla sifilografia. \"Privatdozent\" di dermatologia nel 1866, professore all'Universit\u00e0 di Vienna nel 1875 succeder\u00e0 a Hebra nella cattedra di dermatologia nel 1880, nel 1889 fu eletto al consiglio di stato (\"Hofrat\").\nScritti.\nKaposi fu uno scrittore molto prolifico. La lista delle sue pubblicazioni fino al 1899 contava 122 lavori. Una scelta:"}
{"id": "3293115", "revid": "117440", "url": "https://it.wikipedia.org/wiki?curid=3293115", "title": "Episodi di Hawthorne - Angeli in corsia (seconda stagione)", "text": "La seconda stagione della serie televisiva Hawthorne - Angeli in corsia \u00e8 stata trasmessa in prima visione assoluta negli Stati Uniti d'America da TNT dal 22 giugno al 24 agosto 2010.\nLa stagione \u00e8 stata trasmessa in prima visione in lingua italiana nella Svizzera italiana da RSI LA1 dal 16 novembre 2011. In Italia la stagione \u00e8 stata trasmessa in prima visione da Sky Atlantic da 27 maggio al 24 giugno 2015."}
{"id": "3293120", "revid": "697352", "url": "https://it.wikipedia.org/wiki?curid=3293120", "title": "Virtua Fighter (serie)", "text": " \u00e8 una serie di videogiochi tridimensionali del genere picchiaduro a incontri, sviluppata da \"Sega AM R&amp;D No.2\" e da Yu Suzuki. \nLa serie principale \u00e8 composta da 5 titoli, di questi sono stati tratti vari spin-off, un numero a fumetti e una serie animata del 1995 (\"Virtua Fighter\"), nella quale compaiono i personaggi dei primi due videogiochi, gli unici realizzati all'epoca.\nSerie.\nI titoli principali e relative versioni migliorate:\n\"Crossover\":\nAltri videogiochi non canonici:\nStoria.\nIl nome della serie deriva dal fatto che sia stata sempre sviluppata con grafica poligonale, ci\u00f2 dava una profondit\u00e0 visiva tridimensionale durante le azioni, le rotazioni, fatto che, nel 1993, bastava a considerare l'opera una simulazione virtuale della realt\u00e0 da qui il titolo \"combattente virtualmente reale\" anche perch\u00e9 si limitava a eseguire mosse realistiche, veri stili di lotta, senza \"fireball\" o arti allungabili ecc, inoltre la serie introdusse anche il ring out (fuori ring) che consente di vincere l'incontro buttando fuori dal ring l'avversario, era presente un'opzione per scegliere la dimensione del ring, in modo da decidere se rendere il ring out un elemento di considerazione principale come pericolosit\u00e0 o vantaggio (nei ring piccoli) altrimenti trascurabile (nei grandi ring), altra peculiarit\u00e0 di questa serie \u00e8 anche di descrivere il ring in metri in modo che il giocatore percepisca la forma e grandezza ad esempio: (6x8) rappresenta un ring rettangolare di 6 metri di lato e 8 frontali. La grafica 3D ha concesso di cambiare diversi tipi di visuale e lo zoom funzionale.\n\"Virtua Fighter\" \u00e8 stato uno dei primi videogiochi di combattimento in 3D a riscuotere il successo nel grande pubblico, fu considerato un picchiaduro all'avanguardia nella grafica \u00e8 richiam\u00f2 l'interesse dell'industria videoludica dando il via a delle serie concorrenti come: \"Tekken, Toshindend, Soul Blade, Dead or Alive, Bloody Roar ecc.\"\nIn quegli anni Sega us\u00f2 il nome Virtua Fighter come uno stile distintivo e di qualit\u00e0, che riporti alla mente dei giocatori il genere di gioco in 3D, da qui i vari titoli che riprendono parte del nome Virtua: \"Virtua Racing\", \"Virtua Tennis\", \"Virtua Athlete\", \"Virtua Striker\", \"Virtua Cop,\" oppure Fighters: \"Sonic the Fighters, Fighters Megamix\" e \"Fighting Vipers\" qui il titolo, \"forse inconsciamente\" nasconde l'acronimo Fightiers.\nPersonaggi.\nNumerosi sono i personaggi introdotti nei vari titoli della serie:\nAltri Media.\nAnime.\n\"Virtua Fighter\" (serie animata), Tokyo Movie Shinsha, 2 stagioni, 35 episodi, 1992 \nFumetto.\n\"Virtua Fighter\" (comic book), 26 pagine, sceneggiato da Mark Paniccia, Marvel Comics, 1995\nWeb Serie.\nVirtua Fighter Retrospective \nDal 27 al 31 maggio 2021 \"Sega of America\" pubblica online una serie di video retrospettivi per ogni capitolo della serie principale, menzionando anche le relative versioni aggiornate, questi vengono descritti con le voci originali dei fratelli Bryant:\nVoci correlate.\n\"Fighting Vipers\"\n\"Virtua Racing\"\n\"Virtua Striker\"\n\"Virtua Tennis\"\n\"Dead or Alive 5\""}
{"id": "3293121", "revid": "33528", "url": "https://it.wikipedia.org/wiki?curid=3293121", "title": "Helsinki University of Technology", "text": ""}
{"id": "3293125", "revid": "33528", "url": "https://it.wikipedia.org/wiki?curid=3293125", "title": "Subdirectory", "text": ""}
{"id": "3293126", "revid": "436907", "url": "https://it.wikipedia.org/wiki?curid=3293126", "title": "Trouble Sleeping", "text": "Trouble Sleeping \u00e8 un brano musicale della cantautrice britannica Corinne Bailey Rae, estratto come terzo singolo dall'album \"Corinne Bailey Rae\", album di esordio della cantante."}
{"id": "3293130", "revid": "270833", "url": "https://it.wikipedia.org/wiki?curid=3293130", "title": "Disastro di Bari", "text": ""}
{"id": "3293143", "revid": "599013", "url": "https://it.wikipedia.org/wiki?curid=3293143", "title": "Norberto Mola", "text": "Biografia.\nDiplomatosi in pianoforte, inizia la sua attivit\u00e0 artistica nei teatri di provincia, ma lavora anche a Milano (Teatro Carcano, Teatro Dal Verme, Teatro alla Scala), all'Arena di Verona, al Teatro Regio di Torino, al Balbo, al San. Martino, al Romano, in qualit\u00e0 di maestro sostituto o di maestro concertatore e direttore d'orchestra in opere ed operette, riviste e balletti.\nDopo due stagioni estive al Teatro Puccini di Rodi come direttore d'orchestra, nel 1925 viene chiamato alla Scala di Milano da Arturo Toscanini con la mansione di maestro sostituto e direttore d'orchestra per gli spettacoli di ballo; conserver\u00e0 l'incarico per vari anni, diventando poi sostituto maestro del coro di Vittore Veneziani.\nPur rimanendo sempre nell'ambito scaligero, nell'aprile del 1951 \u00e8 chiamato a dirigere il coro per le celebrazioni del centocinquantenario del Teatro Comunale Giuseppe Verdi di Trieste. Nell'estate sempre del 1951 \u00e8 Direttore del coro per la stagione estiva al Castello di San Giusto sempre a Trieste. Dal 1955 diviene il Direttore del coro del Teatro alla Scala, dirigendolo anche nelle tourn\u00e9e svoltesi in tutte le capitali Europee. Si chiude nel 1963 (per raggiunti limiti d'et\u00e0) la sua carriera scaligera. Ma nell'autunno dello stesso anno riprende la sua attivit\u00e0 partendo in tourn\u00e9e per Dallas in (Texas), dove ricopre il ruolo di Maestro del coro al Civic Opera, per nove stagioni consecutive. Contemporaneamente, nel 1964 riscuote grande successo la sua tourn\u00e9e a Rio de Janeiro in Brasile.\nAppassionato amante della montagna, \u00e8 solito condividere pareri ed esperienze con l'amico fraterno Maestro Ettore Zapparoli.\nDeceduto ad Asti il 2 settembre 1973, riposa al cimitero di Villar Dora, paese situato all'imboccatura della Valle di Susa."}
{"id": "3293144", "revid": "123118841", "url": "https://it.wikipedia.org/wiki?curid=3293144", "title": "Trilogia del mondo d'inchiostro", "text": "La trilogia del mondo d'inchiostro \u00e8 una trilogia letteraria della scrittrice tedesca Cornelia Funke formata dai libri \"Cuore d'inchiostro\", \"Veleno d'inchiostro\", \"Alba d'inchiostro\".\nTrama.\nCuore d'inchiostro.\nIl romanzo parla di Meggie, una ragazza di 12 anni che vive col padre Mortimer (detto \"Mo\"), un esperto rilegatore. La sua vita subisce un drastico cambiamento quando scopre che Mo ha l'insolita capacit\u00e0 di far uscire i personaggi dai libri leggendoli ad alta voce. Nove anni prima, Mo richiam\u00f2 per errore alcuni personaggi dal libro Cuore d'Inchiostro: Capricorno, malvagio Signore dal Cuore Nero, Basta, suo fedele servitore, e il mangiafuoco Dita di Polvere con Gwin, la sua martora cornuta. Ora Capricorno perseguita Mo e Meggie per sfruttare la prodigiosa voce del rilegatore. I personaggi affrontano moltissime peripezie, tradimenti, fughe e prigionie in una corsa contro il tempo per fermare Capricorno prima che sia troppo tardi...\nVeleno d'inchiostro.\n\u00c8 passato un anno dalle vicende di Cuore d'Inchiostro, ma non passa giorno in cui Meggie non pensi al libro e ai personaggi che ne sono scaturiti. Resa, la madre di Meggie, \u00e8 tornata, ma non ha pi\u00f9 la voce. Il mangiafuoco Dita di Polvere, invece, non vede l'ora di poter ritornare nella sua storia; e ci riesce quando trova un lettore disonesto di nome Orfeo, disposto a rimandarlo indietro. Quest'ultimo, d'accordo con Basta e Mortola, fa in modo di abbandonare Farid per ottenere il libro \"Cuore d'inchiostro\" posseduto dal mangiafuoco. Ben presto il ragazzo convince Meggie a leggere per lui in modo da poter raggiungere Dita di Polvere ed avvertirlo del pericolo di Basta, oltre che a ritornare ad essere il suo apprendista. Questa volta, Meggie capisce come fare per trasportare s\u00e9 stessa ed il ragazzo nel libro.\nImprovvisamente Mortola, Basta e Orfeo appaiono a casa di Elinor e fanno prigionieri Mortimer, Resa e Dario, mentre Meggie e Farid non sanno cosa succede nel loro mondo. Orfeo spedisce Basta, Mortola, Mortimer e Resa in \"Cuore d'inchiostro,\" dove subentreranno moltissimi nuovi personaggi.\nResa recupera la voce, poi lei e Mortimer si nascondono insieme ai girovaghi briganti del Principe Nero e scoprono che il misterioso fuorilegge che aiuta i poveri nelle ballate popolari, \u201cGlandarius\u201d, altri non \u00e8 che Mo, miracolosamente sopravvissuto dopo essere stato ferito dallo schioppo di Mortola. Il malvagio Testa di Serpente, il sovrano dell'altra parte del regno, \u00e8 sulle tracce di Glandarius ed intende impiccarlo. Mo e Resa vengono catturati e Mortimer non riesce a scappare proprio a causa della ferita. Testa di Serpente gli chiede di rilegare il Libro Vuoto, che dovrebbe portare il possessore all'immortalit\u00e0 (l'idea era stata di Meggie, che aveva ordito un piano per ucciderlo, ma Testa di Serpente l'aveva scoperto ed aveva ribaltato il piano contro di loro), ma Mortimer inventa un modo per distruggerlo lentamente senza che il tiranno se ne accorga.. Vengono liberati, ma nella foresta li attender\u00e0 un'imboscata guidata da Basta, ad opera di Mortola, e qualcuno ci rimetter\u00e0 la vita.\nAlba d'inchiostro.\nDopo che Cosimo il Bello \u00e8 morto, la citt\u00e0 di Ombra cade nelle mani del malvagio Testa di Serpente, il Principe della Rocca delle Tenebre. Nel frattempo Orfeo \u00e8 diventato ricco vendendo animali esotici che fa comparire attraverso la sua prodigiosa voce per il governatore di Ombra, il Fringuello, cognato di Testa di Serpente. Mo invece si spaccia per Glandarius e insieme agli uomini del Principe Nero difende gli abitanti dei villaggi vicini dalle razzie dei soldati del Fringuello. Testa di Serpente sta marcendo insieme al libro che proteggeva la sua anima, e passa le notti insonne per via degli incubi che vedono come protagoniste le Dame Bianche. Farid si arrabbia spesso con Orfeo accusandolo di non voler far tornare Dita di Polvere, e quest'ultimo capisce che le Dame Bianche volevano un tributo di carne e ordisce un piano contro Mo. Elionor e Dario, dopo essere stati prigionieri nella stessa villa della donna, decidono di entrare nel mondo d'inchiostro. Intanto Resa confessa a Mo di essere incinta, e Meggie prende bene la notizia. Fenoglio parla a Mo delle bellissime miniature di Balubus, miniaturista della principessa Violante, e non resistendo alla tentazione si reca da lui, al palazzo di Ombra. Qui viene imprigionato, ma si scopre che era tutta una farsa di Violante per conoscere il famoso Glandarius. Intanto giunge la notizia che Testa di Serpente ha trovato il modo di arginare la distruzione del libro che contiene la sua anima. Orfeo chiama Mo e a sorpresa lo uccide offrendolo alle dame bianche. Per fortuna nell'oltretomba Mo incontra un enorme uccello dorato che si rivela essere la morte in persona. La morte dice che lo lascer\u00e0 libero insieme a dita di polvere ma dovr\u00e0 distruggere il libro che gli impedisce di uccidere Testa di Serpente. Intanto a Ombra tra i bambini \u00e8 molto atteso lo spettacolo di becco di fuliggine. Quando tutti i bambini si sono radunati lo spettacolo si rivela una trappola. Tutti i bambini vengono catturati e Testa di Serpente offre la loro libert\u00e0 in cambio di Glandarius; in caso contrario i bambini verranno spediti a lavorare nelle sue miniere di argento. Glandarius si consegna e viene imprigionato. Per paura che i soldati rapiscano nuovamente i bambini il principe nero li porta via fino ai \"nidi di uomo\" insieme a Meggie, Fenoglio, Resa, Dario ed Elinor. Dita di Polvere e Farid liberano Mo attraverso mostri di fuoco.Mo, Violante, Farid e Dita di Polvere vanno ad un'antica residenza ereditata da Violante dai nonni materni: il castello nel lago. L'armata di Testa di serpente arriva a Ombra. Nel frattempo il Fringuello scopre il nascondiglio dei bambini e lo raggiunge con dei soldati. Orfeo si allea con Testa di Serpente che va a combattere contro Violante. Intanto Fenoglio ricomincia a scrivere e attraverso la prodigiosa voce di Meggie materializza un gigante per scacciare i soldati. Il piano funziona ma il gigante rapisce Fenoglio. Nel frattempo Orfeo scrive e legge che Testa di Serpente vince su Violante e grazie a ci\u00f2 riescono ad entrare nel castello. Fenoglio viene liberato da Meggie e scrivono che Mo sconfigge Testa di Serpente. Nel frattempo Testa di Serpente ha intrappolato Mo ma Jacopo, figlio di Cosimo e di Violante, ruba il libro del nonno e lo d\u00e0 a Mo. Senza pi\u00f9 protezione la morte uccide Testa di Serpente. Elinor, Fenoglio, Dario, Resa, Meggie, Farid e Mo decidono di restare nel mondo d'Inchiostro mentre Violante diventa regina e Orfeo scappa al nord dove probabilmente muore congelato. Sei mesi dopo nasce il figlio di Resa e Mo e fratello di Meggie. A questo bambino verranno raccontate storie di mondi lontani in cui gli uomini possono volare e le carrozze vanno velocissime e non hanno cavalli. Secondo questo bambino questo mondo \u00e8 interessante e come Meggie volle entrare nel Mondo d'Inchiostro cos\u00ec lui vuole entrare in questo nuovo mondo.\nTrasposizioni cinematografiche.\nIl 20 febbraio 2009 \u00e8 uscito il film Inkheart - La leggenda di cuore d'inchiostro della Warner Bros. e New Line Cinema, con protagonista Brendan Fraser, Eliza Bennett, Paul Bettany, Andy Serkis, Jim Broadbent e Helen Mirren, adattamento cinematografico di Cuore d'inchiostro.\nIl film \u00e8 prodotto dalla New Line Cinema, che aveva ottenuto un grande successo con la trilogia de Il Signore degli Anelli. L'idea di una riduzione cinematografica del suo romanzo piacque subito a Cornelia Funke, ma per diversi motivi la produzione avanz\u00f2 molto lentamente.\nL'uscita del film negli Stati Uniti era stata originariamente fissata per il Natale 2007, prima di essere rimandata al 19 marzo 2008. Lo sciopero degli sceneggiatori che ha bloccato Hollywood all'inizio del 2008 ha poi fatto slittare l'uscita della pellicola fino al 23 gennaio 2009.\nBrendan Fraser \u00e8 stato scelto per il ruolo di Mortimer su insistenza della stessa Cornelia Funke, che aveva pensato a lui sin dal primo momento. Inizialmente la produzione avrebbe preferito un nome di maggior richiamo, ma alla fine decise di accontentare l'autrice. Nel 2006 Helen Mirren fu inserita nel cast del film, nel ruolo della zia di Mo, Elinor Loredan. Lo stesso anno viene confermato anche Paul Bettany, nel ruolo del mangiafuoco Dita di Polvere. Il malvagio Capricorno \u00e8 invece interpretato da Andy Serkis, che nella trilogia di Peter Jackson aveva interpretato il personaggio di Gollum.\nIl budget del film \u00e8 stato di circa 60 milioni di dollari.\nInizialmente annunciati, i sequel del film, tratti dai due romanzi successivi, Inkspell (Veleno d'inchiostro) e Inkdeath (Alba d'inchiostro), sono stati immediatamente messi in stand-by, visto il disastroso risultato ottenuto al botteghino. Nel primo mese di programmazione nelle sale statunitensi, infatti, il film ha incassato appena 14.825.000 di dollari.\nPersonaggi.\nMortimer Folchart: \u00e8 il padre di Meggie, detto Mo, chiamato \"Lingua di Fata\" da Dita di Polvere. Rilegatore di professione, ha il raro dono di poter evocare i personaggi dei libri leggendoli ad alta voce. Non sa per\u00f2 che per ogni entit\u00e0 uscita dal mondo di un libro deve entrare in quel mondo un'entit\u00e0 del proprio. Viene preso da Fenoglio come modello per Gladarius, il bandito in lotta con Testa di Serpente.\nMeggie: figlia di Mo e di Resa, ha ereditato dal padre la passione per la lettura ma anche la prodigiosa capacit\u00e0 di far uscire i personaggi dai libri.\nDita di Polvere: esperto mangiafuoco uscito dal libro Cuore d'Inchiostro, ha il volto sfregiato da Basta. Ama Roxane, un'ex-danzatrice, dalla quale ha avuto tre figli.\nGwin: martora cornuta di Dita di Polvere. Ama andare a caccia di notte. Nel libro originale di Cuore d'Inchiostro (scritto da Fenoglio), provoca la morte di Dita di Povere che cercava di difenderla dagli scagnozzi di Capricorno.\nElinor Loredan: prozia di Meggie. \u00c8 abbastanza facoltosa. Ha una vera passione per i libri e ne ha una gigantesca collezione. Mortimer dice che non si stupirebbe se perdesse la sua fortuna per la sua mania dei libri.\nDario: altro \"lettore\", che non \u00e8 abile come Mo o Meggie. I personaggi che evoca subiscono sempre qualche menomazione; di indole gentile, viene tenuto prigioniero da Capricorno per alcuni anni.\nFenoglio: autore del libro \"Cuore d'Inchiostro\".\nFarid: \"allievo\" di Dita di Polvere, portato nel nostro mondo dalle parole di Mo leggendo \"Le mille e una notte\".\nCapricorno: capo di una banda di briganti incendiari fatto uscire da \"Cuore d'Inchiostro\" dalla voce di Mo. Ama il potere e incutere terrore. Sua madre \u00e8 la terribile \"Gazza\".\nMortola: detta \"La Gazza, \"madre di Capricorno esperta in erbe e veleni.\nBasta: scagnozzo di Capricorno. Ama uccidere con il suo coltello, non si fa mai pescare con le mani nel sacco. \u00c8 stato lui a sfregiare in volto Dita di Polvere. \u00c8 terribilmente superstizioso.\nOrfeo: abile \"lettore\" (avente lo stesso dono di Dario, Mo e Meggie) che da piccolo amava il libro Cuore d'Inchiostro. Personaggio egoista e vanesio.\nTesta di Serpente: malvagio re che governa tutto il mondo d'inchiostro. Ossessionato dalla morte e per questo ama l'argento perch\u00e9 si crede tenga lontane le Dame Bianche. \nMo gli ha donato, in cambio della libert\u00e0, un libro che gli protegge l'anima non facendolo morire. Ma ne aveva bagnato le pagine, in modo da distruggerlo lentamente."}
{"id": "3293148", "revid": "123946946", "url": "https://it.wikipedia.org/wiki?curid=3293148", "title": "Giovanbattista Vitale", "text": "Nel 1974, un anno dopo il pentimento del nipote, Cosa nostra lo elimin\u00f2 strangolandolo e sciogliendolo nell'acido in quanto considerato colpevole di proteggere il nipote dai propositi omicidi di Cosa nostra.\nNel 2007 \u00e8 stato interpretato da Tony Sperandeo nel film \"L'uomo di vetro\", diretto da Stefano Incerti, che ripercorre la vicenda del nipote Leonardo Vitale."}
{"id": "3293150", "revid": "599013", "url": "https://it.wikipedia.org/wiki?curid=3293150", "title": "Stephen Wright", "text": "Carriera.\nClub.\nProveniente dalle giovanili del Liverpool, squadra con cui ha anche giocato, si \u00e8 trasferito al Brentford nel 2010.\nNazionale.\nHa partecipato ai Mondiali Under-20 del 1999."}
{"id": "3293161", "revid": "712828", "url": "https://it.wikipedia.org/wiki?curid=3293161", "title": "Cell junior", "text": ""}
{"id": "3293178", "revid": "1961740", "url": "https://it.wikipedia.org/wiki?curid=3293178", "title": "Aeroporto di Conakry", "text": "L'Aeroporto Internazionale Ahmed S\u00e9kou Tour\u00e9 \u00e8 un aeroporto guineano situato vicino alle localit\u00e0 di Sonink\u00e9 e Yimbaya, a circa 13 km a nord-est del centro di Conakry, capitale dello Stato dell'Africa occidentale.\nLa struttura, che si trova all'altitudine 22 m s.l.m., \u00e8 dotata di un unico terminal diviso in due sezioni, per i voli nazionali e quelli internazionali, ed una pista in asfalto lunga 3\u00a0300\u00a0m con orientamento 06/24.\nL'aeroporto \u00e8 gestito dall'azienda francese A\u00e9roports de Paris Management (ADPM) ed \u00e8 aperto al traffico commerciale internazionale pur condividendo la pista per un periodo con la Force A\u00e9rienne de Guin\u00e9e, la componente aerea delle forze armate guineane.\nStoria.\nL'aeroporto, progettato dall'architetto francese Paul Andreu, venne inaugurato nel 1985.\nNel 2009 sono stati avviati lavori di ristrutturazione per un costo di 60 miliardi di franchi (circa 85 milioni di euro) per poter raggiungere la capacit\u00e0 di un milione di passeggeri all'anno (contro i 300\u00a0000 attualmente gestibili) e per la riabilitazione strutture. In quell'ambito si valut\u00f2 anche l'opportunit\u00e0 di \"trasferire\" l'aeroporto a circa sessanta miglia a sud della capitale, nella Prefettura di For\u00e9cariah.\nNel 2010, i problemi endemici della capitale erano ancora un impatto sulla vita dell'aeroporto:"}
{"id": "3293179", "revid": "292162", "url": "https://it.wikipedia.org/wiki?curid=3293179", "title": "Torre Europarco", "text": "Torre Europarco, nota anche come Torre Transit, \u00e8 un grattacielo sito all'interno dell\"Eurosky Business Park\", in zona Torrino a Roma, che ospita la sede dell'Ufficio scolastico regionale del Lazio nonch\u00e9 alcuni uffici della Citt\u00e0 metropolitana di Roma Capitale. Con un'altezza massima di circa 120 metri \u00e8 il secondo edificio civile per altezza della citt\u00e0.\nStoria.\nIl progetto per la torre Europarco, disegnato dagli architetti dello Studio Transit, fu presentato insieme a quello dell'intera area dell\"Eurosky Business Park\", noto anche come Europarco, nel 2006 anche se i primi lavori per la realizzazione dell'edificio iniziarono nel 2010 ad opera del general contractor Parsitalia General Contractor S.r.l. e per conto di Parsitalia Real Estate S.r.l., entrambe societ\u00e0 del gruppo Parsitalia.\nNel 2009 la provincia di Roma dispose la creazione di un fondo, costituito da una ventina di immobili di pregio, presso l'istituto bancario BNP Paribas per poter procedere alla stesura di un contratto di locazione con opzione d'acquisto della torre con l'obiettivo di trasferirci la propria sede e i propri uffici, sebbene l'edificio fosse stato inizialmente dichiarato inagibile dai tecnici del Corpo nazionale dei vigili del fuoco.\nDescrizione.\nLa torre si staglia nella parte meridionale dell\"Eurosky Business Park\" accanto alla pi\u00f9 alta torre Eurosky, tra cui \u00e8 posto un palazzo pi\u00f9 basso ad uso direzionale. L'edificio si presenta come un parallelepipedo poggiato su un basamento a forma di guscio continuo di colore bianco opaco con dimensioni 20 x 64 metri e un'altezza totale di 120 metri suddivisa per 35 piani di cui due interrati. Il guscio-pianterreno ospita la sala dedicata alle assemblee e un grande atrio oltre che zone dedicate ai bambini che si affacciano sul giardino interno.\nLa facciata \u00e8 costituita da una \"cellula \"sandwich\"\" che utilizza profili a taglio metrico perimetrali, una lamiera d'acciaio interna con funzione di barriera al vapore, uno strato isolante di lana minerale ad alta densit\u00e0 e una lamiera esterna come barriera per gli agenti atmosferici ed \u00e8 arricchita da una trama di profili di alluminio (lega 6063) giustapposti che creano dei volumi lievemente aggettanti verso l'esterno (100 millimetri rispetto alla facciata vitrea). La cellula vetrata \u00e8 costituita da: un vetro esterno monolitico temperato HST da otto millimetri, una camera d'aria da 20 millimetri e un vetro di sicurezza stratificato interno 55.2 con polivinilbutirrale acustico."}
{"id": "3293182", "revid": "715366", "url": "https://it.wikipedia.org/wiki?curid=3293182", "title": "Six moments musicaux (Rachmaninov)", "text": "\"Six moments musicaux\", Op. 16 () \u00e8 una raccolta di sei pezzi per pianoforte composti da Sergej Vasil'evi\u010d Rachmaninov tra l'ottobre e il dicembre del 1896. \nStoria della composizione.\nNell'autunno del 1896 lo stato finanziario di Rachmaninov era precario, anche a causa di un furto subito in un viaggio in treno. Pressato dalle scadenze, si precepit\u00f2 nella produzione di quest'opera. Il 7 dicembre scrisse ad Aleksandr Zataevi\u010d, un compositore che aveva conosciuto tempo prima: \"Ho fretta, per ottenere i soldi ho bisogno di una data certa... Questa continua pressione finanziaria \u00e8 da un lato abbastanza favorevole... Entro il 20 di questo mese devo scrivere sei pezzi per pianoforte\". Tra ottobre e dicembre Rachamaninov complet\u00f2 i sei pezzi e li dedic\u00f2 a Zataevi\u010d. Nonostante l'opera fosse stata composta in maniera abbastanza frettolosa, il lavoro evidenzi\u00f2 lo spiccato virtuosismo del compositore e fu precorritore della qualit\u00e0 delle composizioni future. A differenza di quanto accadeva di solito, non fu Rachmaninov ad eseguire in pubblico per la prima volta l'Op. 16, e la data della prima ad oggi non \u00e8 ancora stata determinata. Il nome della raccolta si ispira all'omonimo ciclo per pianoforte Op. 94 del 1828 di Franz Schubert.\nStruttura della composizione.\nOgni brano riproduce una forma musicale caratteristica: il notturno, la romanza senza parole, la barcarola, lo studio, e il tema con variazioni. L'esecuzione di tutti i sei momenti musicali dura mediamente 30 minuti. In un'intervista del 1941, Rachmaninov disse: \"Quello che cerco di fare, quando scrivo musica, \u00e8 dire semplicemente e direttamente ci\u00f2 che \u00e8 nel mio cuore mentre sto componendo\".\nAndantino.\nIl primo pezzo \u00e8 un \"Andantino\" in si bemolle minore, composto da 113 battute, e diviso in tre sezioni distinte. La prima, in tempo 4/4, presenta un tema dai tipici tratti di un notturno per la mano sinistra. A met\u00e0 del brano \u00e8 presente una pausa molto simile a quella presente in uno dei \"Six moments musicaux\" di Schubert, di cui \u00e8 evidente l'influenza. La seconda sezione (\"Con moto\") \u00e8 una variazione della prima ed \u00e8 scritta nell'insolito tempo di 7/4, e termina con una cadenza. La terza sezione \"Andantino con moto\" presenta l'ultima variazione del tema e la coda, che torna al tempo iniziale con una cadenza in si bemolle minore. L'andantino \u00e8 il pi\u00f9 lungo dei sei momenti musicali. Esso combina in s\u00e9 il notturno e il tema con variazioni e presenta una melodia cromatica e sincopata che ricorda il notturno in la minore dei \"Morceaux de salon\", Op. 10.\nAllegretto.\nIl secondo brano, \"Allegretto\" in si bemolle minore, in 131 battute, \u00e8 nettamente in contrasto con la lirica melodia del primo. Esso ricorda un tipico studio dell'Ottocento sullo stile dei lavori dell'Op. 10 e 25 di Fryderyk Chopin. L'esecuzione di questo brano dura circa 3 minuti e 30 secondi. La sezione centrale \u00e8 caratterizzata da un continuo cambiamento delle dinamiche che variano rapidamente dal pianissimo al fortissimo. Il pezzo si chiude con una cadenza perfetta in mi bemolle minore.\nAndante cantabile.\nL\"'Andante cantabile\" in si minore si presenta come un misto tra una romanza senza parole ed una marcia funebre ed \u00e8 il pi\u00f9 \u201crusso\u201d della raccolta, in quanto combina un sonoro basso con una chiara melodia, entrambe caratteristiche della musica russa.\nIl brano \u00e8 formato da 55 battute e dura circa 7 minuti. Esso \u00e8 strutturato in tre sezioni: nella prima il tema viene esposto dalla mano destra in terze minori che vengono accompagnate dalle quinte e dalle ottave della mano sinistra. La melodia della sezione centrale si esprime in seste minori accompagnate da ottave al basso in staccato. Infine, il lamento della melodia iniziale diviene una vera e propria marcia funebre.\nPresto.\nIl quarto brano, \"Presto\" in mi minore, presenta delle analogie con lo studio Op. 10 n. 12, il preludio op. 28 n. 3 di Fryderyk Chopin e lo studio Op. 692 n. 21 di Carl Czerny. \u00c8 formato da 67 battute per una durata di poco meno di 3 minuti, e si presenta in forma ternaria con una coda. Il brano inizia con un'introduzione in fortissimo con la mano sinistra che esegue continue sestine cromatiche. La sezione centrale \u00e8 caratterizzata da una ripetersi di figure in pianissimo nella mano destra e da scale ascendenti nella mano sinistra. Il finale \u00e8 una coda in \"Prestissimo\" e il brano si chiude con un pesante accordo di mi minore che ricorda il suono delle campane come nel secondo concerto per pianoforte e orchestra e nel preludio in do diesis minore. Il pezzo \u00e8 un importante esercizio di resistenza e precisione: l'inizio si apre con una figurazione che richiede un intervallo di decima. I frequenti intervalli di ottave e le rapide sestine rendono necessaria una rapida azione del polso e del braccio. Le due melodie presenti in questo brano servono per tenere occupate entrambe le mani.\nAdagio sostenuto.\nIl quinto brano, \"Adagio sostenuto\" in re bemolle maggiore, \u00e8 simile a una barcarola, una canzone popolare accompagnata da un gruppo ritmico irregolare. \u00c8 formato da 53 battute e dura circa 4 minuti. Nonostante sia il pezzo tecnicamente meno difficile della raccolta, non \u00e8 facile n\u00e9 la resa della melodia, che si esprime prevalentemente con accordi, n\u00e9 l'accompagnamento che deve essere allo stesso tempo sobrio ma dinamico.\nMaestoso.\nL'ultimo brano della raccolta, \"Maestoso\" in do maggiore, \u00e8 stato cos\u00ec definito: \nCome il secondo e il quarto momento musicale, anche il sesto pezzo \u00e8 scritto in forma di studio. \u00c8 forse il pi\u00f9 difficile della raccolta: non solo sono necessarie forza e resistenza per creare un suono pieno di risonanza, ma le continue figurazioni in biscroma possono stancare il pianista."}
{"id": "3293197", "revid": "599013", "url": "https://it.wikipedia.org/wiki?curid=3293197", "title": "Yannick Gagneur", "text": ""}
{"id": "3293211", "revid": "510436", "url": "https://it.wikipedia.org/wiki?curid=3293211", "title": "Battaglia di Lys", "text": ""}
{"id": "3293213", "revid": "767487", "url": "https://it.wikipedia.org/wiki?curid=3293213", "title": "Titi Camara", "text": "Carriera.\nGiocatore.\nClub.\nDurante la sua carriera ha giocato con varie squadre di club, tra cui il Liverpool, con cui conta 37 presenze e 15 reti tra campionato e coppe.\nNel gennaio 2003 passa al West Ham in cambio di 1,7 milioni di euro. In due stagioni e mezzo gioca 71 incontri e 47 gol.\nNazionale.\nHa rappresentato numerose volte la Nazionale guineana.\nAllenatore.\nNel 2009 \u00e8 stato allenatore della Nazionale guineana."}
{"id": "3293220", "revid": "22475", "url": "https://it.wikipedia.org/wiki?curid=3293220", "title": "Pok\u00e9mon (TCG)", "text": ""}
{"id": "3293222", "revid": "298229", "url": "https://it.wikipedia.org/wiki?curid=3293222", "title": "Marlies Oelsner", "text": ""}
{"id": "3293223", "revid": "1318658", "url": "https://it.wikipedia.org/wiki?curid=3293223", "title": "Attacco FL", "text": "Con Attacco FL si intende il secondo sistema di innesto tra fotocamera SLR ed obiettivo introdotto da Canon in ordine di tempo. Con esso viene introdotta la preselezione del diaframma, resa possibile da un collegamento meccanico tra corpo macchina e obiettivo inserito appositamente. \nUsa il medesimo tipo di innesto \"breech-lock\" del precedente attacco Canon R, cos\u00ec come il successivo attacco FD, che lo sostituisce.\nStoria.\nL'attacco FL compare nel maggio 1964 e verr\u00e0 rimpiazzato dall'attacco Canon FD nel 1971. Alcuni obiettivi FL, poich\u00e9 compatibili anche con quest'ultimo sistema pur con alcune limitazioni funzionali, rimangono comunque ancora per qualche tempo in produzione. Addirittura l'obiettivo FL 1200\u00a0mm, f/11 compare per la prima volta sul mercato nel giugno 1972 e rimane in listino fino alla fine degli anni settanta.\nMontaggio e funzionamento.\nL'attacco FL introduce, rispetto al precedente attacco R, un sistema di collegamento meccanico aggiuntivo tra corpo macchina ed obiettivo. Tale collegamento, in forma di leva e posizionato al di sotto del box specchio, permette al corpo macchina di pilotare autonomamente la chiusura del diaframma. Quest'ultima avviene quindi solo al momento dello scatto, mentre la composizione \u00e8 effettuata lavorando a tutta apertura avendo cos\u00ec nel mirino un'immagine della massima luminosit\u00e0 possibile. Per la lettura esposimetrica \u00e8 comunque necessaria la chiusura del diaframma al valore impostato (lettura in stop-down), cosa che avviene durante l'azionamento dell'esposimetro stesso.\nLa preselezione del diaframma pu\u00f2 essere disinserita per utilizzare gli obiettivi FL su corpi macchina con attacco R, oppure nell'uso di anelli adattatori, di soffietti di prolunga o di anelli di inversione; in questi casi la leva di accoppiamento deve essere premuta manualmente fino al blocco, mentre in alcuni obiettivi \u00e8 presente una leva gi\u00e0 adattata.\nConfronto con la Super-Canomatic.\nNella Super-Canomatic, che monta un obiettivo con attacco R, \u00e8 possibile chiudere il diaframma al valore preimpostato solo una volta per ogni scatto effettuato, dopodich\u00e9 il sistema deve essere nuovamente armato mediante il meccanismo di trasporto della pellicola. Per questo motivo non \u00e8 possibile effettuare la misurazione della luce TTL che richiederebbe la chiusura del diaframma una prima volta per la misurazione della luce ed una seconda volta per lo scatto vero e proprio.\nFotocamere.\nCanon ha prodotto per il sistema FL le seguenti fotocamere, che possedevano tutte un sistema di misurazione della luce: le FX mediante una fotocellula CdS posta accanto all'allogiamento del pentaprisma, le altre mediante misurazione TTL.\nDiffusione.\nL'attacco FL invecchia molto rapidamente. A cominciare dall'attacco Topcon RE, presentato anch'esso nel 1964, sempre pi\u00f9 fotocamere con misurazione esposimetrica a tutta apertura vengono presentate, in particolare la Minolta SR-T 101, modello di successo a cui Canon non pu\u00f2 controbattere. Per questi motivi l'attacco FL incontra solo una diffusione moderata e la situazione cambia solo con l'introduzione del successivo attacco FD.\nObiettivi FL.\nObiettivi per fotocamere particolari.\nFL 19\u00a0mm, f/3.5.\nLa lente posteriore del Canon FL 19 si trova molto vicina al piano della pellicola, sporgendo quindi molto all'interno del box specchio. Per questo motivo questo obiettivo pu\u00f2 essere utilizzato solo con fotocamere dotate di blocco dello specchio in posizione sollevata. L'obiettivo \u00e8 fornito con un mirino che viene montato sulla slitta flash. Prodotto dall'agosto 1964 fino al novembre 1965, sostituito e da non confondere con l'obiettivo FL 19 con la lettera \"R\" [retrofocus].\nFLP 38\u00a0mm, f/2.8.\nLa lente posteriore dell'obiettivo FLP 38\u00a0mm, f/2.8 si trova pi\u00f9 vicina del solito al piano della pellicola. Per questo motivo esso pu\u00f2 essere usato solo con le fotocamere Canon Pellix dove lo specchio, qui semitrasparente, occupa meno spazio del consueto, poich\u00e9 \u00e8 fisso in posizione di lavoro e non pu\u00f2 descrivere una traiettoria per ruotare verso l'alto come usualmente avviene.\nObiettivi alla fluorite.\nCon l'attacco FL Canon introduce anche i primi teleobiettivi ad alte prestazioni, contenenti elementi in fluorite. I primi modelli sono: FL-F 300\u00a0mm f/5,6 e FL-F 500\u00a0mm f/5,6 presentati nel 1969. All'inizio del 1974 segue il FL 300\u00a0mm f/2,8 S.S.C. Flurite.\nObiettivi macro.\nGli obiettivi FLM 50\u00a0mm f/3,5 e FLM 100\u00a0mm f/4 sono obiettivi corretti per riprese ravvicinate e dotati di corsa di messa a fuoco lunga cos\u00ec da poter mettere a fuoco fino ad un rapporto di riproduzione di 1:2. Con un anello di estensione apposito possono raggiungere un rapporto di 1:1."}
{"id": "3293226", "revid": "461603", "url": "https://it.wikipedia.org/wiki?curid=3293226", "title": "The New Saints Football Club", "text": ""}
{"id": "3293245", "revid": "287204", "url": "https://it.wikipedia.org/wiki?curid=3293245", "title": "Societ\u00e0 Ginnastica Eleonora d'Arborea", "text": "La Societ\u00e0 Ginnastica Eleonora d'Arborea \u00e8 una societ\u00e0 italiana polisportiva con sede a Cagliari.\nGli sport attualmente praticati sono: ginnastica artistica, lotta stile libero, lotta greco-romana, muay thai, Mixed martial arts, parkour."}
{"id": "3293248", "revid": "1005847", "url": "https://it.wikipedia.org/wiki?curid=3293248", "title": "Quintino Sella (cacciatorpediniere)", "text": "Il Quintino Sella \u00e8 stato un cacciatorpediniere della Regia Marina.\nL'unit\u00e0 \u00e8 intitolata all'economista e uomo politico Quintino Sella, per tre volte Ministro delle finanze del Regno d'Italia.\nStoria.\nGli anni Venti e Trenta.\nCompletato nel 1926, il \"Sella\" fu la prima unit\u00e0 di una classe caratterizzata da consistenti innovazioni: furono le prime navi della Regia Marina ad avere due gruppi turbine con due turbine di diversa pressione per ogni gruppo motore e collegate alle eliche con accoppiatori e riduttori, ad adottare il cannone da 120/45 mm come calibro principale (inizialmente tre pezzi, poi portati a quattro), ad avere i cannoni principali in postazioni sopraelevate \u2013 per i due pezzi poppieri \u2013, e ad essere provviste di centrali di tiro meccaniche tipo \u00abSalvagnini\u00bb. Si trattava pertanto di unit\u00e0 piuttosto sperimentali, e ci\u00f2 le port\u00f2 ad avere non pochi problemi di stabilit\u00e0, tenuta al mare, autonomia e robustezza delle sovrastrutture.\nDal 1926 al 1928 era al comando del capitano di corvetta Aimone di Savoia-Aosta (1900-1948).\nNel 1928 il \"Sella\" fu quindi modificato con l'installazione di grandi alette antirollio, l'imbarco di parecchia zavorra e rinforzi alle sovrastrutture. Negli anni 1935-36 l'unit\u00e0 fu al comando dei capitani di corvetta Sabato Bottiglieri ed Eugenio Martini.\nNel 1936 (CC Anselmo Lazzarini) l'unit\u00e0 partecip\u00f2 ad una crociera in Mar Egeo. Nello stesso anno il cacciatorpediniere ricevette caldaie di nuovo tipo, mentre nel 1939 venne modificato al fumaiolo poppiero, abbassato di un paio di metri e provvisto di un'\u00abunghia\u00bb.\nLa seconda guerra mondiale.\nAll'entrata dell'Italia nella seconda guerra mondiale il \"Sella\" formava con il gemello \"Crispi\" la IV Squadriglia Cacciatorpediniere, di base a Rodi.\nDurante tale conflitto, essendo tra i cacciatorpediniere pi\u00f9 anziani in servizio, \"Crispi\" e \"Sella\" furono impiegati nel pi\u00f9 tranquillo Mar Egeo in funzione di scorta ai convogli e di caccia antisommergibile.\n1941.\nAll'inizio del 1941 sub\u00ec lavori di adattamento, contemporaneamente al \"Crispi\", per essere impiegato come unit\u00e0 d'appoggio ai mezzi d'assalto: a centro nave furono ricavate selle su cui potevano essere collocati 6 \u00abbarchini esplosivi\u00bb, nonch\u00e9 piccole gru, azionate elettricamente, per sollevare tali mezzi e metterli in acqua. l'equipaggio fu addestrato a queste manovre, giungendo ad impiegare per la loro esecuzione appena 30-40 secondi.\nNel gennaio 1941 insieme al \"Crispi\" part\u00ec per una prima missione come avvicinatore di barchini esplosivi per una missione contro Suda, ma dovette rientrare perch\u00e9 informato della partenza delle navi dal porto cretese.\nIn febbraio la nave lasci\u00f2 nuovamente la base, sempre in compagnia del \"Crispi\", per un secondo tentativo di attacco contro Suda, ma fu fatto tornare di nuovo in porto perch\u00e9 il numero ed il tipo delle navi ormeggiate a Suda faceva ritenere di poca importanza un attacco.\nIl 25 febbraio, in seguito all'occupazione britannica dell'isolotto di Castelrosso, il \"Sella\" imbarc\u00f2 a Rodi, insieme al \"Crispi\" e alle torpediniere \"Lupo\" e \"Lince\", 240 uomini che avrebbe dovuto sbarcare a Castelrosso. La \"Lupo\" fu inviata per prima nella notte tra il 25 ed il 26, ma dovette rientrare perch\u00e9 il mare troppo mosso ostacolava le operazioni di sbarco; le due torpediniere tornarono a Castelrosso il 27 febbraio e poterono dare inizio alle operazioni di sbarco. Alcune ore dopo anche il \"Sella\" ed il \"Crispi\" (quest'ultimo ebbe anche un breve scontro con il cacciatorpediniere HMS \"Jaguar\") raggiunsero l'isolotto dove sbarcarono le loro truppe: entro il 28 Castelrosso torn\u00f2 in mano italiana.\nNell'ambito di una nuova missione contro Suda, l'unit\u00e0 fu dislocata a Stampalia insieme all'unit\u00e0 gemella. Comandante del \"Sella\" era il capitano di corvetta Arturo Redaelli. Tra le 16.30 e le 17.30 del 25 marzo 1941 le due unit\u00e0 della IV Squadriglia lasciarono Stampalia dirette in un punto stabilito, a 6 miglia dalla penisola di Akrotiri e ad una decina dalla baia di Suda, dove giunsero alle 23.30 di quel giorno; nel giro di qualche minuto misero in mare 6 barchini esplosivi ed alle 23.41 intrapresero la navigazione di rientro. I barchini attaccarono le unit\u00e0 britanniche a Suda riportando un discreto successo: vennero semiaffondati l'incrociatore pesante HMS \"York\" e la nave cisterna \"Pericles\", se pur tale risultato fu pagato con la cattura \u2013 peraltro prevista \u2013 dei 6 piloti.\nIl cacciatorpediniere prese parte alle operazioni per l\u2019occupazione di Creta. Il 21 maggio 1941 part\u00ec dal Pireo con altri quattro cacciatorpediniere ma fu avvistato da bombardieri tedeschi Junkers Ju 87 \u00abStukas\u00bb, scambiato per un'unit\u00e0 inglese ed attaccato: colpito, ebbe gravi danni e perdite tra l'equipaggio.\nIl 26 settembre il \"Sella\" lasci\u00f2 il Pireo insieme alla torpediniera \"Libra\" ed all'incrociatore ausiliario \"Brioni\" per scortare a Candia i trasporti \"Citt\u00e0 di Bastia\", \"Citt\u00e0 di Marsala\", \"Trapani\" e \"Sant'Agata\", ma l'indomani il convoglio venne attaccato dal sommergibile britannico \"Tetrarch\" che, dopo un primo attacco andato a vuoto, alle 6.36 colp\u00ec con una coppiola di siluri il \"Citt\u00e0 di Bastia\", che affond\u00f2 in posizione 36\u00b021' N e 24\u00b023' E (una decina di miglia a sud di Milo). Il resto del convoglio venne nuovamente attaccato l'indomani, nel canale di Kea, dal \"Tetrarch\", ma questa volta non ci furono danni.\nAlle 8.30 del 7 ottobre il \"Sella\" lasci\u00f2 Suda in missione di scorta per il Pireo, insieme alla torpediniera \"Castelfidardo\", ai piroscafi \"Trapani\" e \"Salzburg\". Alle 12.02 dello stesso giorno, in posizione 35\u00b043' N e 24\u00b000' E (una quindicina di miglia a nord di Suda), il sommergibile britannico \"Talisman\" attacc\u00f2 infruttuosamente il \"Salzburg\" ed il \"Trapani\" con il lancio rispettivamente di uno e due siluri: il \"Sella\" reag\u00ec bombardando l'unit\u00e0 nemica, a partire dalle 12.09 e per circa mezz'ora, con cariche di profondit\u00e0, dopo di che il convoglio riprese la navigazione giungendo al Pireo senza altri problemi.\nAlle 9.53 del 15 ottobre il sommergibile HMS \"Thunderbolt\" attacc\u00f2 con tre siluri, in posizione 37\u00b040' N e 23\u00b051' E, il convoglio \u2013 piroscafi tedeschi \"Burgas\" ed \"Arthemis\", navi cisterna \"Petrakis Nomikos\" (tedesca) e \"Torcello\" (italiana) \u2013 che il \"Sella\" stava scortando insieme alle torpediniere \"Alcione\" e \"Sirio\": nessuno dei siluri and\u00f2 a segno, cos\u00ec come risult\u00f2 infruttuoso il lancio da parte della scorta di una decina di bombe di profondit\u00e0.\nIl 25 ottobre 1941, alle 13.18, il sommergibile britannico \"Triumph\" centr\u00f2 con due siluri (su tre lanciati) il piroscafo \"Monrosa\", che il \"Sella\" e la torpediniera \"Sirio\" stavano scortando insieme al piroscafo \"Sant'Agata\" dal Pireo a Candia, provocandone l'affondamento in dodici minuti in posizione 37\u00b041' N e 23\u00b053' E (tra gli isolotti di Gaidaro e Phleva). La reazione delle navi italiane (cui si era aggiunta la torpediniera \"Libra\") danneggi\u00f2 il sommergibile attaccante.\n1942.\nNel corso del 1942 le due mitragliere da 40/39 mm dell'unit\u00e0 furono rimpiazzate da quattro armi da 20/65 mm.\nAlle 14.24 del 20 ottobre il cacciatorpediniere salp\u00f2 da Samo per scortare a Rodi, insieme al gemello \"Crispi\", il posamine ausiliario \"Lero\", ma alle 15.35 dello stesso giorno (ora inglese; 12.30 ora italiana) il sommergibile britannico \"Thrasher\" lanci\u00f2 quattro siluri contro il \"Lero\": colpita da due delle armi, la nave affond\u00f2 in 17 minuti in posizione 36\u00b026' N e 27\u00b054' E (circa 6 miglia a sudovest di Simi), ma i cacciatorpediniere della scorta poterono recuperarne l'intero equipaggio.\nAlle 23.28 del 25 ottobre 1942 il \"Sella\" stava scortando la nave cisterna \"Arca\" nelle acque di Chio, quando questa venne attaccata dal sommergibile britannico \"Taku\" con il lancio di quattro siluri, e colpita. Il cacciatorpediniere reag\u00ec con il lancio di undici bombe di profondit\u00e0. Irrimediabilmente danneggiata, l\u2019\"Arca\" affond\u00f2 la mattina seguente, in posizione 38\u00b048' N e 25\u00b046' E.\nNello stesso anno il cacciatorpediniere torn\u00f2 in acque italiane, venendo impiegato in funzione addestrativa nell'Adriatico.\n1943: l'affondamento.\nLa proclamazione dell'armistizio sorprese il \"Sella\" a Venezia: la nave era ormeggiata al molo dei Giardini e stava effettuando dei lavori ai motori che, vecchi ed usurati, funzionavano male, ma il comandante\u00a0\u2013 capitano di corvetta Corrado Cini \u2013 esegu\u00ec l'ordine di partire per consegnarsi agli Alleati, dirigendo per Taranto. La nave moll\u00f2 gli ormeggi alle 15.30 dell'11 settembre 1943, ma prima di salpare prese a bordo anche circa 300 profughi civili, in fuga dall'occupazione tedesca. Alle quattro del pomeriggio il \"Sella\" imbocc\u00f2 la rotta di sicurezza ed increment\u00f2 la velocit\u00e0.\nAlle 16.30 il cacciatorpediniere fu colto da un guasto alla caldaia n. 2 che obblig\u00f2 a spegnere tale caldaia e quindi a ridurre la velocit\u00e0 ad appena 14 nodi; un quarto d'ora pi\u00f9 tardi la nave avvist\u00f2 dapprima una motonave carica di militari e civili e quindi il vecchio piroscafo italiano \"Pontinia\", apparentemente inoffensivo. In realt\u00e0 il \"Pontinia\" era stato catturato dalle due motosiluranti tedesche \"S 54\" ed \"S 55\", partite da Brindisi, anch'esse afflitte da problemi ai motori. Per poter attaccare il cacciatorpediniere senza rischiare, le due unit\u00e0 si nascosero dietro alla fiancata del \"Pontinia\", mentre il \"Sella\", ignaro di tutto, passava a bassa velocit\u00e0 ad appena 400 metri dal mercantile. Alle 17.45 l\u2019\"S 54\" usc\u00ec da dietro la fiancata del \"Pontinia\" e lanci\u00f2 due siluri contro il \"Sella\": da bordo del cacciatorpediniere si ebbe appena il tempo di aprire inutilmente il fuoco con tutte le mitragliere del lato sinistro e di tentare una contromanovra (non riuscita perch\u00e9 il timone non funzion\u00f2, incatastandosi a causa del guasto alla caldaia), poi, mezzo minuto dopo il lancio, i due siluri centrarono la nave rispettivamente all'altezza della plancia e del locale caldaia n. 1 (la cui caldaia esplose). Il \"Sella\" si spezz\u00f2 in due: la prua affond\u00f2 pressoch\u00e9 immediatamente, la poppa, spinta dall'abbrivio, prosegu\u00ec per circa duecento metri, dopo di che si rovesci\u00f2 sul lato sinistro e col\u00f2 a picco, una trentina di miglia a sud di Venezia.\nIl comandante Cini, gravemente ferito (dovette successivamente subire l'amputazione di una gamba), e parte dei superstiti furono recuperati dal \"Pontinia\", dalla motonave \"Leopardi\" (anch'essa catturata dai tedeschi) e dalle motosiluranti, altri furono tratti in salvo pi\u00f9 tardi da pescherecci italiani. Perirono in tutto 27 membri dell'equipaggio della nave ed un numero compreso tra i 170 e gli oltre 200 civili.\nIl \"Sella\" aveva svolto in tutto 116 missioni di scorta, pi\u00f9 altre di ricerca del nemico.\nIl relitto.\nNel 1956 si tent\u00f2 una prima volta, senza successo, di recuperare la nave. In tale occasione venne demolita la plancia per recuperarne il metallo.\nIl relitto del \"Sella\" venne nuovamente individuato nel 1972, in buone condizioni, e fu parzialmente smantellato per recuperarne i metalli pregiati. Il deposito munizioni poppiero venne fatto brillare per due volte.\nI due tronconi del \"Sella\" giacciono a 25 metri di profondit\u00e0, una trentina di miglia a sud di Venezia e ad una decina dalle bocche di Lido. La prua, adagiata sul fianco sinistro, \u00e8 relativamente intatta e riconoscibile, mentre il troncone centro-poppiero, posizionato a circa cento metri di distanza verso il mare aperto, \u00e8 gravemente danneggiato, anche se molte componenti della nave (caldaie, cannoni, mitragliere, tubi lanciasiluri) sono ancora riconoscibili."}
{"id": "3293253", "revid": "767487", "url": "https://it.wikipedia.org/wiki?curid=3293253", "title": "Richie Partridge", "text": "Carriera.\nClub.\nDurante la sua carriera ha giocato con varie squadre di club, tra cui il The New Saints, squadra del campionato gallese in cui si \u00e8 trasferito il 10 settembre 2010."}
{"id": "3293254", "revid": "298229", "url": "https://it.wikipedia.org/wiki?curid=3293254", "title": "Marlies Oelsner-G\u00f6hr", "text": ""}
{"id": "3293257", "revid": "486946", "url": "https://it.wikipedia.org/wiki?curid=3293257", "title": "A\u00e9roports de Paris Management", "text": ""}
{"id": "3293259", "revid": "123177731", "url": "https://it.wikipedia.org/wiki?curid=3293259", "title": "Marina Nova", "text": "Marina Nova \u00e8 una localit\u00e0 del comune di Monfalcone. Si tratta di una storica localit\u00e0 balneare e fulcro di diverse attivit\u00e0 nautiche.\n\u00c8 sovente indicata, per sineddoche, come Lido di Panzano o Panzano Bagni, appellativi propri dell'area balneare e dello storico campeggio ivi insediati.\nLa localit\u00e0 si estende per la maggior parte nell'area dell'isolotto artificiale dell'Isola dei Bagni, collegato alla terraferma tramite un argine asfaltato e carrabile, e si presenta come un luogo tranquillo e ancora naturale nonostante la vicinanza a porto di Monfalcone e al cantiere navale.\nNella localit\u00e0 di Marina Nova, attualmente, non sono presenti abitazioni private ma hanno sede alcune importanti realt\u00e0 sportive e nautiche, quali lo storico e prestigioso Marina Hannibal e alcune associazioni ittiche e sportive per la pratica della canoa e della vela.\nStoria.\nNata nel 1926 come spiaggia per le famiglie dei dipendenti del cantiere navale dei fratelli Cosulich, il lido di Panzano \u00e8 divenuto negli anni il principale stabilimento balneare monfalconese. Con il tempo, gli sviluppi e gli ampliamenti hanno portato allo costruzione di un porticciolo turistico e di alcune strutture ricettive, tra cui un campeggio.\nDagli anni 2000, il Lido di Panzano ha visto iniziare un lento declino che ha portato alla chiusura e al totale abbandono delle strutture ricettive, anche dovuto alla riqualificazione e al rilancio della vicina Marina Julia.\nDal 2018, la spiaggia \u00e8 stata nuovamente riaperta. Nel 2019 sono state ulteriormente ampliate e allestite le aree pubbliche con l'apertura di bar e servizi.\nNel 2021 l'Isola dei Bagni \u00e8 stata acquistata da Red Bull a 4 mln di Euro da una Holding Cinese che l'aveva acquistata a 1.1 mln di Euro nel 2016.\nVerr\u00e0 completamente riqualificata con servizi orientati agli sport acquatici (WindSurf, Hydrofoil, Deriva, Kite e SUP)"}
{"id": "3293260", "revid": "55935", "url": "https://it.wikipedia.org/wiki?curid=3293260", "title": "Xeroderma pigmentosum", "text": ""}
{"id": "3293266", "revid": "438678", "url": "https://it.wikipedia.org/wiki?curid=3293266", "title": "Beat 'Em Up", "text": ""}
{"id": "3293286", "revid": "110261712", "url": "https://it.wikipedia.org/wiki?curid=3293286", "title": "Apprescindere", "text": "Apprescindere \u00e8 stato un programma televisivo italiano di intrattenimento in onda tra il 2010 e il 2012 su Rai 3, condotta da Michele Mirabella con Elsa Di Gati e successivamente con Eva Crosetta.\nLa trasmissione raccontava come sono gli italiani e come sono cambiati dall'unit\u00e0 d'Italia fino ad oggi. I temi erano discussi insieme ad ospiti noti. All'interno del programma erano presenti servizi filmati per completare l'analisi dei tratti caratteriali degli italiani scoprendo come i loro comportamenti sono visti e interpretati dai bambini, dagli stranieri che vivono in Italia e, se esistono, differenze tra Nord e Sud.\nOgni venerd\u00ec Mirabella e Pino Strabioli cercavano di far capire come lo spettacolo ha sempre raccontato l'Italia e gli italiani.\nLa sigla del programma era tratta da una parte della colonna sonora dei film di Don Camillo con Fernandel e Gino Cervi. A maggio 2012 chiuse per far posto a settembre al nuovo programma condotto da Elsa Di Gati \"Codice a barre\"."}
{"id": "3293288", "revid": "275648", "url": "https://it.wikipedia.org/wiki?curid=3293288", "title": "Pok\u00e9walker", "text": ""}
{"id": "3293292", "revid": "599013", "url": "https://it.wikipedia.org/wiki?curid=3293292", "title": "Omnibus (periodico 1833)", "text": "Omnibus \u00e8 stata una rivista fondata a Napoli nel 1833. Tra i primi e pi\u00f9 longevi periodici sorti nel Regno delle Due Sicilie, le sue pubblicazioni si prolungarono oltre l'Unit\u00e0 d'Italia, fino al 1882.\nStoria.\nRivista letteraria.\nLa rivista fu fondata da un gruppo di giornalisti e scrittori, tra i quali Vincenzo Torelli e Pier Angelo Fiorentino.\nSuccessivamente alla scomparsa di Vincenzo Torelli, che ne fu proprietario e direttore, il periodico fu diretto dal figlio Cesare, il quale fu affiancato per diverso tempo dal fratello Achille, noto drammaturgo.\nTra i numerosi intellettuali, non solo napoletani, di cui pubblic\u00f2 articoli, lettere, novelle e scritti in genere, figurarono Ugo Foscolo, Pietro Giordani, Ferdinando Petruccelli della Gattina, Antonio Tari, Luigi Blanch, Pasquale Stanislao Mancini e Pasquale Galluppi. \n\"Omnibus\" s'interess\u00f2 anche di teatro e di musica, pubblicando recensioni di opere di Giuseppe Verdi e Gioacchino Rossini, con i quali Vincenzo Torelli - che negli anni cinquanta fu anche impresario dei teatri di Napoli - ebbe varia corrispondenza.\nDal 1838 gli si affianc\u00f2 un altro periodico, l\"'Omnibus pittoresco\", una sorta di enciclopedia a carattere letterario e artistico, che presentava numerose illustrazioni ritenute, per quei tempi, \u00abassai buone\u00bb.\nGiornale politico.\nNel 1863 \"Omnibus\" mut\u00f2 da rivista letteraria a giornale politico."}
{"id": "3293296", "revid": "729019", "url": "https://it.wikipedia.org/wiki?curid=3293296", "title": "D\u0160K", "text": "La D\u0160K 1938 (\u0414\u0428\u041a, per \u0414\u0435\u0433\u0442\u044f\u0440\u0451\u0432\u0430-\u0428\u043f\u0430\u0433\u0438\u043d\u0430 \u041a\u0440\u0443\u043f\u043d\u043e\u043a\u0430\u043b\u0438\u0431\u0435\u0440\u043d\u044b\u0439, \"Degtjar\u00ebva-\u0160pagina Krupnokalibernyj\", \"Grande Calibro di Degtjar\u00ebv-\u0160pagin\") \u00e8 una mitragliatrice pesante antiaerea dell'URSS, che spara cartucce da 12,7\u00a0mm.\nL'arma \u00e8 usata anche come mitragliatrice da fanteria, nel quale ruolo \u00e8 spesso posta su una base a due ruote e scudo protettivo metallico in piastra unica. Il nome dell'arma viene dai due inventori: Vasilij Degtjar\u00ebv, progettatore dell'arma originale, e Georgij \u0160pagin, il quale ha migliorato il sistema d'alimentazione. \u00c8 spesso soprannominata \"Du\u0161ka\" (lett. \"tesoro\", \"dolcezza\"), dalla sua abbreviazione\nStoria.\nLa richiesta per una mitragliatrice pesante fu sentita nel 1929. La prima arma russa di questo tipo, la Degtjar\u00ebv, Krupnokalibernyj (DK, \"Degtjar\u00ebv, Grande Calibro\"), fu costruita nel 1930, e prodotta in piccole quantit\u00e0 dal 1933 al 1935.\nL'arma era alimentata da un caricatore a tamburo da 30 colpi, troppo pochi per permetterle un tiro prolungato, ed aveva un basso rateo di fuoco. \u0160pagin svilupp\u00f2 un sistema d'alimentazione a nastro che diede vita, nel 1938, all'arma D\u0160K 1938. Questa divenne la mitragliatrice pesante sovietica d'ordinanza della Seconda guerra mondiale.\nLa D\u0160K fu usata in vari ruoli. Come mitragliatrice antiaerea, era montata su veicoli o con treppiede, o attaccata tripla sul camion GAZ-AA. Pi\u00f9 tardi nella guerra fu montata sulle torrette dei carri armati pesanti IS-2 e sui semoventi d'artiglieria (SPG) ISU-152. In ruolo di mitragliatrice da fanteria era montata su un affusto a due ruote simile a quello sviluppato da Sokolov per la mitragliatrice PM M1910, variante russa della mitragliatrice Maksim. Fu anche montata su torrette di altri veicoli, quali il carro anfibio leggero T-40.\nNel 1946, fu introdotta la versione D\u0160K 1938/46 o D\u0160KM (M per \"modernizzato\").\nOltre che nell'Unione sovietica e in Russia, la D\u0160K fu prodotta con licenza anche in svariati altri stati, per esempio in Cina, Pakistan e Romania. Oggi \u00e8 stato ampiamente sostituito dai pi\u00f9 moderni NSV e Kord.\nLe D\u0160K furono anche usate nel 2004 contro l'esercito britannico ad al-\u02bfAm\u0101ra, in Iraq. Le D\u0160K sono state usate nel 2011 nella guerra civile libica da Gheddafi e dai ribelli."}
{"id": "3293301", "revid": "200679", "url": "https://it.wikipedia.org/wiki?curid=3293301", "title": "Air Force Two", "text": ""}
{"id": "3293310", "revid": "56620", "url": "https://it.wikipedia.org/wiki?curid=3293310", "title": "Eccetera (romanzo)", "text": "Eccetera \u00e8 un romanzo del pittore e scultore Emilio Tadini (1927-2002).\nTrama.\nQuattro ragazzi, viaggiando su una vecchia auto, girano per discoteche. La loro meta \u00e8 il \"Light Night\", moderna discoteca che verr\u00e0 raggiunta poco prima dell'alba. Durante la notte accadono vari eventi, tra i quali l'incontro con un ragazzo che verr\u00e0 soprannominato Quinto il Serpente dal protagonista, Mario, a cui piaceva (e veniva spontaneo) dare soprannomi. Quinto \u00e8 molto ruffiano, e si comporta con l'autista (Christian - Toro Seduto) come un servo col padrone; Toro Seduto \u00e8 il classico ragazzo tutto muscoli e niente cervello; la sua fidanzata (Samantha - Donna del Mare) \u00e8 una ragazza intelligente che col suo modo di parlare affascina il protagonista (che inizialmente non conosceva nessuno degli altri tre); infine Filo di Voce (non si sa il suo vero nome), \u00e8 una ragazza che si \"attacca\" a Mario, comportandosi come se fosse la sua ragazza.\nMario, il protagonista, \u00e8 un ragazzo che lavora in un negozio di colori e che nel suo racconto simultaneo agli avvenimenti ci trasmette i suoi pensieri: egli detesta tutto ci\u00f2 che \u00e8 vecchio e che gli ricorda il passato e odia il patetico, causato soprattutto dalla televisione."}
{"id": "3293312", "revid": "125155355", "url": "https://it.wikipedia.org/wiki?curid=3293312", "title": "Horia Tec\u0103u", "text": "Nel triennio 2010-2012 ha raggiunto la finale del Torneo di Wimbledon in coppia con Robert Lindstedt, venendo sconfitto da J\u00fcrgen Melzer e Philipp Petzschner in tre set, quindi da Bob Bryan e Mike Bryan sempre in tre set e infine da Jonathan Marray e Frederik Nielsen al 5\u00ba set. \u00c8 riuscito finalmente a conquistare il torneo nel 2015, in coppia con Jean-Julien Rojer, battendo in finale Jamie Murray e John Peers. Insieme a Rojer si \u00e8 imposto anche nelle ATP World Tour Finals 2015 e negli US Open 2017.\nCon il connazionale Florin Mergea si \u00e8 aggiudicato il torneo di doppio juniores a Wimbledon nel 2002 e nel 2003 e ha conquistato la medaglia d'argento alle Olimpiadi di Rio de Janeiro del 2016. Nel 2002 ha raggiunto la vetta nella classifica mondiale juniores di doppio e nel 2003 ha esordito nella squadra rumena di Coppa Davis. \nNel 2021 ha giocato con Kevin Krawietz e ha chiuso la carriera con la partecipazione alle ATP Finals. La coppia tedesco-rumena non \u00e8 riuscita a passare il girone ma ha chiuso con una vittoria contro Marcel Granollers e Horacio Zeballos. Al momento del ritiro era ancora numero 18 del ranking e campione in carica del Noventi Open di Halle."}
{"id": "3293316", "revid": "287204", "url": "https://it.wikipedia.org/wiki?curid=3293316", "title": "Horia Tecau", "text": ""}
{"id": "3293327", "revid": "486946", "url": "https://it.wikipedia.org/wiki?curid=3293327", "title": "D La Repubblica delle donne", "text": ""}
{"id": "3293329", "revid": "287204", "url": "https://it.wikipedia.org/wiki?curid=3293329", "title": "Roberto Michelucci", "text": "Biografia.\nSi diplom\u00f2 in violino con lode nella classe di Gioacchino Maglioni (1891-1966) nel Conservatorio Luigi Cherubini di Firenze. Nel 1950 vinse il primo premio assoluto nella \"Rassegna Concertisti di Roma\".\nLe sue registrazioni discografiche hanno ricevuto parole di elogio e ammirazione da critici come: Franco Abbiati (Milano), Massimo Mila (Torino), Bernard Gavoty (Parigi), E. Moser (Lausanne), E. Muller-More (Ginevra), J. Hawranek (Salisburgo), J. Boehm (Gerusalemme), C. Wilson (Edimburgo), solo per citarne alcuni, inoltre fra i molti premi della sua discografia Philips ricordiamo i pi\u00f9 importanti:\nOltre ad essere stato per alcuni anni spalla dei \"Musici di Roma\", ha avuto come collaboratori, fra gli altri, i pianisti Bruno Canino, Maureen Jones, Tullio Macoggi e fra i direttori: Hermann Scherchen, Laszlo Somogji, Bernhard Paumgartner, Lovro von Mata\u010di\u0107, Rudolf Kempe, Artur Rodzinsky, Gianandrea Gavazzeni, Ernest Ansermet.\nFu il primo violinista italiano invitato al \"Festival di Salisburgo\" eseguendo con la \"Camerata Accademica del Mozarteum\" i concerti di Mozart K 219 e K. 211 nell'agosto degli anni 1967 e 1968.\nIl suo vasto repertorio comprendeva musiche che vanno dai compositori barocchi ai contemporanei e proprio da questi furono dedicate a lui molte opere, fra cui il \"Concerto lirico per violino e orchestra\" di Valentino Bucchi. Present\u00f2 per la prima volta in Israele le due \"Tartiniane per violino ed orchestra\" (con l'Orchestra Sinfonica di Haifa) di Luigi Dallapiccola, a Ginevra fece conoscere il concerto di Ferruccio Busoni con l\"Orchestra della Suisse Romande\", al Maggio Musicale Fiorentino present\u00f2 le prime per Firenze dei concerti op. 19 di Sergej Sergeevi\u010d Prokof'ev, in Re minore di Robert Schumann e in Re min. di Felix Mendelssohn.\nIl suo ultimo lavoro \u00e8 stata l'incisione dell'integrale delle \"Sonate\" e \"Partite per violino solo\" di Johann Sebastian Bach per la casa discografica Fon\u00e9.\nOltre ad essere stato membro nelle giur\u00ece di importanti concorsi internazionali e ad aver dato corsi di perfezionamento in molte parti d'Europa, \u00e8 stato ordinario della cattedra di violino nel Conservatorio Francesco Morlacchi di Perugia e dal 1960 al 1985 nel Conservatorio Luigi Cherubini di Firenze, dove ha formato una folta schiera di allievi."}
{"id": "3293335", "revid": "287204", "url": "https://it.wikipedia.org/wiki?curid=3293335", "title": "La scuola dei mostri e altri racconti", "text": "La scuola dei mostri e altri racconti (\"Three Shocking Tales of Terror, Book 2\") \u00e8 la nona raccolta di racconti brevi appartenente della serie horror per ragazzi \"Piccoli brividi\", scritta da R. L. Stine. A differenza delle precedenti raccolte, questa, assieme alla precedente \"Nonna fantasma e altri racconti\", \u00e8 l'unica ad avere tre storie brevi anzich\u00e9 dieci.\nStruttura.\nQuesta raccolta \u00e8 costituita da tre racconti brevi.\nLa scuola dei mostri (\"Ghoul School\").\nLiam Erdman comincia la sua nuova avventura dopo il trasloco. Nuova citt\u00e0 vuol dire nuove conoscenze, nuovi posti, ma soprattutto... nuova scuola! E Liam, col passare del tempo, si accorge che la scuola che sta frequentando, non \u00e8 normale come tutte altre. C'\u00e8 qualcosa di sinistro che lo mette in agguato... Che le minacce di esser mangiato da parte di Elga siano vere?\nLa vendetta (\"The Revenge\").\nAmelia \u00e8 arcistufa dell'atteggiamento da bullo che assume Cory Calder nei suoi confronti, e cos\u00ec decide che \u00e8 giunto il momento di vendicarsi di tutti i torti subiti. Per scegliere accuratamente la vendetta migliore da attuare, Amelia si rivolge a Madame Margo, colei che tutto pu\u00f2. Ma ben presto si render\u00e0 conto che, alle volte, vendicarsi non \u00e8 poi facile come sembra... senza rimetterci la pelle!\nLe mummie viventi (\"The Mummy with My Face\").\nNorm e Claire Parker scoprono per la prima volta come ci si sente a stare dentro ad un luogo in cui nessuno metteva piedi da migliaia di anni. Si avventurano in una gigantesca piramide e l\u00ec, tra mille peripezie, riescono a raggiungere una stanza piena di tesori. \"Siamo ricchi\" esclamer\u00e0 Norm, ma non sa che gli antichi egizi erano talmente affezionati ai loro averi, da tornare anche dal regno dei morti per impedire che qualcuno se ne impossessi."}
{"id": "3293339", "revid": "767487", "url": "https://it.wikipedia.org/wiki?curid=3293339", "title": "Terry Boss", "text": ""}
{"id": "3293350", "revid": "291985", "url": "https://it.wikipedia.org/wiki?curid=3293350", "title": "Sigil (software)", "text": "Sigil \u00e8 un editor open source per e-book in formato ePub.\nCome applicazione multipiattaforma, \u00e8 distribuito per le piattaforme Microsoft Windows, macOS e Linux sotto la licenza GNU GPL. Sigil supporta sia l'editing WYSIWYG che quello code-based dei file ePub, come l'importazione di file HTML e di file di testo. Dalla versione 0.3.3 (uscita l'8 gennaio 2011) \u00e8 stata integrata la funzione di validazione degli ePub.\nStoria.\nLo sviluppo di Sigil \u00e8 stato avviato nel 2009 da Strahinja Markovi\u0107, sostituito da John Schember dal 2011. Il 9 febbraio 2014 Schember ha annunciato la fine del progetto, che per\u00f2 \u00e8 ripreso il 21 settembre 2014. Dal giugno 2015 lo sviluppo \u00e8 seguito da Kevin Hendricks e Doug Massay.\nCaratteristiche.\nSigil supporta pienamente le specifiche EPUB 2, ma limitatamente le specifiche EPUB 3. Da gennaio 2016 con la versione 0.9.3, gli sviluppatori si sono concentrati sul \"miglioramento della capacit\u00e0 di Sigil di lavorare e generare ebook epub3 senza perdere nessuna delle sue funzionalit\u00e0 epub2\"."}
{"id": "3293360", "revid": "599013", "url": "https://it.wikipedia.org/wiki?curid=3293360", "title": "Jamie Wood", "text": ""}
{"id": "3293365", "revid": "212348", "url": "https://it.wikipedia.org/wiki?curid=3293365", "title": "Khino (Stargate)", "text": ""}
{"id": "3293378", "revid": "599013", "url": "https://it.wikipedia.org/wiki?curid=3293378", "title": "Rae Ingram", "text": "Carriera.\nClub.\nDurante la sua carriera ha giocato con varie squadre di club, tra cui il Manchester City, con cui conta 21 presenze, tra cui 5 in massima serie."}
{"id": "3293381", "revid": "1456895", "url": "https://it.wikipedia.org/wiki?curid=3293381", "title": "Jorge Cori Tello", "text": "Partecipa a tornei di scacchi dall'et\u00e0 di sette anni (2002). Ha rappresentato il Per\u00f9 in numerosi tornei panamericani e campionati del mondo giovanili, ottenendo il maggiore successo con la vittoria nel campionato mondiale under-14 del 2009 ad Antalya.\nHa ottenuto la terza e definitiva norma di Grande Maestro all'et\u00e0 di 14 anni e due mesi (il titolo gli \u00e8 stato riconosciuto ufficialmente nel Congresso FIDE di Sofia in aprile 2010).\nAnche sua sorella Deysi (nata esattamente due anni prima di lui) \u00e8 una forte scacchista, col titolo di Grande Maestro Femminile.\nHa vinto anche i campionati panamericani under-10 (2005), under-12 (2006), under 14 (2008) e under-18 (2009). Nel 2009 ha vinto, alla pari con Federico Perez Ponsa, il \"Memorial Duchamp\" di Buenos Aires.\nHa raggiunto il pi\u00f9 alto rating FIDE nell'ottobre 2016, con 2645 punti Elo, numero 2 nel suo paese dietro Julio Granda Z\u00fa\u00f1iga .\nNel settembre 2016 vince la Medaglia di bronzo individuale alle Olimpiadi scacchistiche con la squadra del Per\u00f9; ha giocato in seconda scacchiera e ottenuto 8 punti .\nIn ottobre 2018 vince la medaglia d'oro individuale alle Olimpiadi di Batumi in terza scacchiera con 7,5 punti su 8. Nello stesso mese vince la Spice Cup superando Illja Ny\u017enyk nella finale partita Armageddon."}
{"id": "3293387", "revid": "767487", "url": "https://it.wikipedia.org/wiki?curid=3293387", "title": "Undercover Hidden Dragon", "text": "Undercover Hidden Dragon (Ji jern mo lai) \u00e8 un film del 2006 diretto da Gordon Chan e Dante Lam, con Ronald Cheng, Theresa Fu, Timmy Hung, Miki Yeung e Ella Koon."}
{"id": "3293389", "revid": "37401", "url": "https://it.wikipedia.org/wiki?curid=3293389", "title": "Amad\u00eds de Gaula", "text": ""}
{"id": "3293391", "revid": "212348", "url": "https://it.wikipedia.org/wiki?curid=3293391", "title": "Dominio di valutazione", "text": ""}
{"id": "3293393", "revid": "212348", "url": "https://it.wikipedia.org/wiki?curid=3293393", "title": "Dominio di valutazione discreta", "text": ""}
{"id": "3293394", "revid": "212348", "url": "https://it.wikipedia.org/wiki?curid=3293394", "title": "Dominio a valutazione discreta", "text": ""}
{"id": "3293396", "revid": "114934565", "url": "https://it.wikipedia.org/wiki?curid=3293396", "title": "Moschea Taiba di Amburgo", "text": "La moschea Taiba di Amburgo (, significa \"Gerusalemme\" o dall'arabo \"Tayiba\", \"la bella\") era un luogo di culto islamico di Amburgo.\nAperta nel 1993 nel quartiere St. Georg di Amburgo (Germania) nel 1996 sotto il nome Al Quds (in arabo \"la Santa\", per antonomasia \"Gerusalemme\") da un'associazione culturale arabo-tedesca, era un importante centro religioso per la comunit\u00e0 musulmana della citt\u00e0. Nel 2008 fu ribattezzata Taiba, forse per segnalare un discostamento dal controverso passato (vedi sotto).\nControversie.\nCollegamenti con gli attentati dell'11 settembre 2001.\nAlcuni mesi dopo l'avvio delle indagini relative agli attentati dell'11 settembre 2001, emerse come Mohammed Atta, Marwan al-Shehhi e Ziyad Jarrah (tre degli attentatori), fossero stati fino a poco tempo prima dell'attacco terroristico abituali frequentatori della moschea, nonch\u00e9 regolarmente iscritti all'associazione islamica Al Quds, a capo della moschea. Indagando sui presunti collegamenti che potevano esserci tra la motivazione ideologica dei terroristi e la frequentazione del centro, uscirono i nomi di altre persone legate ad ambienti radicali che li si recavano per pregare, come Ramzi bin al-Shibh, considerato uno degli ideatori degli attacchi dell'11 settembre. In relazione a queste scoperte, dal 2001 la magistratura tedesca inizi\u00f2 a tenere sotto stretta osservazione le attivit\u00e0 interne della moschea.\nL'imam Mohammed al-Fasasi, dalle intercettazioni ambientali, avrebbe contribuito alla formazione ideologica degli attentatori dell'11 settembre, incentrando i suoi discorsi sull'odio e il \"jih\u0101d\" da attuare verso gli infedeli. Comunque, al-Fasasi \u00e8 stato successivamente incarcerato in Marocco per scontare una pena prevista di 30 anni, e funzionari carcerari segnalarono in seguito del cambiamento avvenuto durante la condanna del predicatore circa pensieri d'odio e fanatismo.\nPreparazione jih\u0101dista.\nNel marzo 2009 fu indicato che 10 fedeli, assidui frequentatori della moschea, erano partiti dalla citt\u00e0 per avviarsi a un corso di formazione jih\u0101dista in un campo d'addestramento sito nella regione di confine tra Pakistan e Afghanistan nelle Aree tribali. Quando poi alcuni mesi dopo, in ottobre, uno dei presunti militanti, tale Abu \u02bfAskar, appar\u00ec in un video propagandista di al-Qa'ida armato di spada e Kalashnikov, inneggiando alla guerra santa. Shahab D., un iraniano dopo un periodo di frequentazione della moschea ader\u00ec al Movimento Islamico dell'Uzbekistan.\nNon era un caso isolato: secondo l'intelligence, tale era diventata la predicazione ai frequentatori di rendersi attivi nel \"jih\u0101d\", che alcuni di essi si erano trasferiti nei vari campi di reclutamento e preparazione jih\u0101dista sparsi tra Afghanistan, Pakistan e Uzbekistan. In un rapporto del Ministero dell'Interno di Amburgo, Al Quds era divenuto il \u00abprincipale centro di riferimento degli ambienti del jih\u0101d\u00bb. Ci\u00f2, andava a confermare quando confermato dalle indagini della polizia, che indicavano stretti legami tra la moschea e il terrorismo.\nIl piano di attentati in Europa del 2010 e la definitiva chiusura.\nDopo la scoperta di un progetto terroristico finalizzato ad attentati in Germania, Francia e Gran Bretagna nel 2010, le autorit\u00e0 tedesche dopo una serie di indagini arrivarono a chiudere definitivamente la moschea. Infatti, 8 dei presunti sospetti indicati come fautori del piano d'attentati, sarebbero stati frequentatori del luogo di culto. Alla luce dei fatti e dei precedenti controversi, le autorit\u00e0 amburghesi ordinarono il 9 agosto una serie di perquisizioni del locale e di 4 appartamenti i cui assegnatari erano membri del consiglio direttivo di Al Quds. Il giorno stesso, in una conferenza stampa, Manfred Murck, responsabile dell'Ufficio per la Protezione della Costituzione, annunci\u00f2 la chiusura della moschea.\nReazioni alla chiusura.\nSebbene personalit\u00e0 della scena politica tedesca abbiano espresso il loro assenso alla scelta di chiudere il luogo, gli esperti hanno dichiarato come la misura potrebbe invece rivelarsi controproducente: infatti, con la moschea aperta era possibile per i servizi di sicurezza interna seguirne le attivit\u00e0 e quindi essere continuamente prevenuti ad azioni d'odio, essendo informati sulle attivit\u00e0 fatte e sulle personalit\u00e0 potenzialmente pi\u00f9 pericolose. Con l'avvenuta chiusura, i movimenti delle autorit\u00e0 sulla scena dell'Islam radicale di Amburgo sarebbero pi\u00f9 difficili e mancanti di una strategia efficace.\nDall'aprile 2010, le attivit\u00e0 della Bundeskriminalamt controlla i luoghi di culto islamici hanno portato all'apertura di oltre 300 inchieste."}
{"id": "3293398", "revid": "300067", "url": "https://it.wikipedia.org/wiki?curid=3293398", "title": "Mickell Gladness", "text": ""}
{"id": "3293410", "revid": "767487", "url": "https://it.wikipedia.org/wiki?curid=3293410", "title": "Jonathan Wallace", "text": ""}
{"id": "3293411", "revid": "643494", "url": "https://it.wikipedia.org/wiki?curid=3293411", "title": "Siedel Rothorn", "text": "Il Siedel Rothorn (3.289\u00a0 - detto anche pi\u00f9 semplicemente \"Rothorn\", nome tedesco che significa \"Corno Rosso\") \u00e8 una montagna che fa parte delle Alpi Lepontine, sezione delle Alpi Occidentali, e si trova sul confine tra l'Italia (Piemonte) e la Svizzera (Canton Vallese).\nDescrizione.\nLa montagna dal versante italiano domina la Val Formazza; dal versante svizzero sovrasta il ghiacciaio di Gries sopra l'abitato di Ulrichen. Si pu\u00f2 salire sulla vetta partendo dal Rifugio Citt\u00e0 di Busto (2.480\u00a0m s.l.m.)."}
{"id": "3293412", "revid": "1573940", "url": "https://it.wikipedia.org/wiki?curid=3293412", "title": "Osericta", "text": "Osericta \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono diffuse in Brasile e Per\u00f9.\nTassonomia.\nA maggio 2010, si compone di due specie:"}
{"id": "3293413", "revid": "486946", "url": "https://it.wikipedia.org/wiki?curid=3293413", "title": "Cavaliere di Drago", "text": ""}
{"id": "3293416", "revid": "47767", "url": "https://it.wikipedia.org/wiki?curid=3293416", "title": "Brendan", "text": "Origine e diffusione.\nDeriva dal nome irlandese antico \"Br\u00e9anainn\", la cui origine \u00e8 dibattuta, anche se generalmente viene ricercata all'interno del ceppo celtico: potrebbe essere basato su una parola affine al gallese \"brenin\" e al protoceltico \"*brigantinos\", entrambi significanti \"re\", \"principe\"; altre fonti propongono un'insolita derivazione da \"br\u00ean\" (\"puzzolente\") e \"find\" (\"capelli\"), quindi \"dai capelli puzzolenti\", oppure potrebbe anche essere un'evoluzione del nome del dio celtico Br\u00e2n il Benedetto (tratto dal gallese \"br\u00e2n\", \"corvo\"). Ulteriori ipotesi lo considerano un nome di origine germanica, tratto dalla radice \"brant\" (\"spada\", \"fiamma\"). A Brendan vengono ricondotti spesso i nomi Brenda (utilizzato come sua forma femminile), Brennan e Brandon, che invece hanno origine differente.\nTale nome venne portato da san Br\u00e9anainn, una figura molto popolare durante il Medioevo, considerato uno dei dodici apostoli d'Irlanda; il suo nome venne adattato in latino come \"Brendanus\", e da l\u00ec \u00e8 giunto in inglese nella forma \"Brendan\" e in italiano come \"Brendano\" e \"Brandano\" (il suo uso in italiano, comunque, \u00e8 scarsissimo).\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "3293419", "revid": "203463", "url": "https://it.wikipedia.org/wiki?curid=3293419", "title": "Jorge Cori", "text": ""}
{"id": "3293430", "revid": "767487", "url": "https://it.wikipedia.org/wiki?curid=3293430", "title": "Craig Austrie", "text": "High school.\nCraig Austrie ha giocato per quattro stagioni nella Trinity Catholic High School, conducendola ad un record complessivo di 103 vittorie e sole 6 sconfitte; nell'anno da senior (l'ultimo prima del college) ha tenuto medie di 22,5 punti, 5,1 assist, 4,3 rimbalzi e 3,1 palle recuperate. In questa stessa stagione vince il premio come miglior giocatore di high school dello Stato del Connecticut.\nCollege.\nGioca per quattro anni nell'universit\u00e0 di Connecticut, tenendo medie complessive di 6,0 punti e 2,2 assist.\nCarriera da professionista.\nNon viene scelto nel Draft NBA 2009, e va a giocare negli Springfield Armor della NBDL, con i quali rimane per appena 5 partite; alla fine della stagione si ritira."}
{"id": "3293442", "revid": "729019", "url": "https://it.wikipedia.org/wiki?curid=3293442", "title": "Metropoli (gioco)", "text": "Metropoli \u00e8 un gioco da tavolo creato da Spartaco Albertarelli pubblicato da Editrice Giochi nel 2010. Si ispira fortemente al \"Monopoli\", di cui Editrice Giochi aveva perso i diritti di commercializzazione in favore della Hasbro. \"Metropoli\" rappresenta in effetti la risposta a tale cessazione, richiamandosi anche nel nome al gioco di contrattazione, proponendosi inoltre come sua versione avanzata, meno legata al fattore fortuna e pi\u00f9 improntata sull'interazione e diversificazione delle partite. Le illustrazioni sono state curate da Chiara Vercesi.\nDescrizione.\nScopo del gioco \u00e8 costruire la citt\u00e0 di \"Metropoli\" guadagnando denaro a scapito degli avversari quando questi giungono sulle proprie \"Concessioni\" e risultare al termine della partita il pi\u00f9 ricco.\nLa plancia.\n\"Metropoli\" si presenta con una plancia di forma quadrata, sul cui perimetro sono posizionate 40 caselle formanti il percorso che le pedine dovranno seguire. Queste caselle rappresentano 24 \"Strade\", 4 \"Ponti\", 8 \"Caselle Metropoli\" e 4 caselle d'angolo che vanno a formare la \"Borsa\", il \"Comune\", l\"Autostrada\" e il \"Tribunale\". Ogni casella, ad eccezione delle quattro d'angolo, \u00e8 contraddistinta da un numero a due cifre le quali vanno da 1 a 6: tale numero rappresenta un\"Uscita Autostradale\".\nLe 24 \"Strade\" sono suddivise in 8 \"Quartieri\" contrassegnati in colori diversi; ad ogni \"Strada\" \u00e8 associata una \"Concessione Sfruttamento Edilizio\".\nDai 4 \"Ponti\", posti al centro di ogni lato, partono 2 viali chiamati \"Broadway\" e \"Main Street\" che si incrociano al centro della plancia in direzione ortogonale l'uno rispetto all'altro e ognuno termina nella casella \"Ponte\" presente sul lato opposto ad esso, dividendo la citt\u00e0 al centro della plancia in 4 \"Distretti\". Ad ogni \"Ponte\" \u00e8 associata una \"Concessione Sfruttamento Ponte\".\nOgni \"Distretto\" \u00e8 composto da un quadrato di 9 \"Aree Edificabili\" che andranno ad ospitare \"Palazzi\" e \"Grattacieli\" nel corso della partita. Ad ogni \"Distretto\" sono associati due \"Quartieri\" d'angolo, in maniera tale da assegnare ad ogni \"Strada\" le tre \"Aree Edificabili\" antistanti ad essa: in questo modo ogni \"Strada\" si vede a dover \"condividere\" le proprie \"Aree Edificabili\" con le altre tre \"Strade\" di un altro \"Quartiere\".\nNell'esempio a lato \u00e8 possibile osservare, ad esempio, come le \"Strade\" \"m\" e \"k\" abbiano in comune lo stesso \"Palazzo\" ad un piano, \"q\" e \"s\" l'edificio a 3 piani, \"b\" e \"w\" il \"Grattacielo\" a 4 piani.\nPreparazione.\nIl giocatore che assume il ruolo di cassiere consegna a tutti $5.000.000 (i tagli sono a discrezione di ogni concorrente) e due \"Concessioni Sfruttamento Edilizio\"; tutte le restanti \"Concessioni\" vanno alla Banca e le \"Carte Metropoli\" vengono messe a portata di mano. Mischia inoltre le carte \"Valore base Quartiere\" e ne colloca una vicino ogni \"Quartiere\" sotto la plancia, in modo tale che il valore sia ben visibile.\nIl turno di gioco.\nAl proprio turno ogni giocatore lancia i dadi e sposta il suo segnalino di tanti passi quanto ammonta la somma dei tre dadi: nel caso in cui escano tre numeri uguali (1-1-1, 2-2-2, 3-3-3, ecc...), ossia si effettua quello che viene definito \"lancio triplo\", si pu\u00f2 avanzare di quante caselle si vuole senza per\u00f2 compiere pi\u00f9 di un giro completo. La casella di arrivo determina l'azione di gioco:\nAl termine del proprio turno il giocatore ha diritto a collocare fino a un massimo di due blocchi di costruzione, pagando alla Banca $100.000 per blocco e scegliendo per ogni blocco, a sua discrezione, un\"Area Edificabile\" diversa per posizionarli, ricordando che gli edifici costruiti non appartengono ai singoli giocatori, ma possono essere sfruttati anche dagli altri; la collocazione dei blocchi non dipende dalla posizione del proprio segnalino lungo la plancia. Nessun blocco pu\u00f2 essere successivamente venduto o spostato.\nRegole di costruzione.\nIn \"Metropoli\" esistono delle precise norme per la costruzione, raccolte nel \"Piano regolatore\". Esse dettano che:\nValore di Concessione.\nIl \"Valore di Concessione\" varia in base al \"Palazzo\" o \"Grattacielo\" pi\u00f9 alto nel \"Distretto\" in relazione al numero di blocchi presenti nei soli lotti assegnati alla \"Strada\" in questione; tuttavia, se sui lotti della \"Strada\" sorge un \"Grattacielo\", si dovr\u00e0 considerare come altezza totale 10, qualunque sia l'altezza effettiva del \"Grattacielo\".\nLa seguente tabella riassume i \"Valori di Concessione\" nei singoli casi:\nCome si pu\u00f2 verificare, il \"Valore di Concessione\" \u00e8 nullo qualora non sia costruito alcun blocco sulla \"Strada\", indipendentemente dall'altezza dell'edificio pi\u00f9 alto nel \"Distretto\", mentre le celle con trattini indicano una combinazione impossibile (ad esempio, non \u00e8 possibile una rendita che preveda come \"Palazzo\" pi\u00f9 alto un solo blocco nell'intero \"Distretto\" e contemporaneamente possedere pi\u00f9 di tre blocchi sulla propria \"Strada\"; ragionamento analogo per le altre combinazioni).\nSe un giocatore possiede un intero \"Quartiere\", cio\u00e8 tutte le \"Concessioni Sfruttamento Edilizio\" dello stesso colore, si dice che possiede un \"trust\". Il \"Valore di Concessione\" che fa parte di un trust (comprensivo del valore del \"Quartiere\") viene raddoppiato.\nTrattative.\nI giocatori possono intavolare le trattative al proprio turno ed effettuare tutti gli scambi che desiderano: possono vendere le loro \"Concessioni\" agli altri oppure chiedere a qualcuno di contribuire alle spese di costruzione in un\"Area Edificabile\" rispettando alcune regole:\nFallimento.\nUn giocatore che non sia in grado di far fronte a un pagamento rischia il fallimento e l'eliminazione dal gioco. Per evitare il fallimento il giocatore deve mettere all'asta le proprie \"Concessioni\" in modo da recuperare il denaro contante necessario a far fronte al debito: nessun'altra forma di vendita gli \u00e8 consentita. Le \"Concessioni\" devono essere messe all'asta una alla volta ed essere comunque cedute al miglior offerente. Nel momento in cui il giocatore ha il denaro necessario a pagare il proprio debito, la vendita all'asta delle \"Concessioni\" pu\u00f2 terminare. Se il giocatore non \u00e8 in grado di recuperare il denaro necessario a saldare il debito, anche dopo aver ceduto all'asta tutte le sue \"Concessioni\", cede al creditore tutto il proprio contante ed esce dal gioco.\nVittoria.\nSi pu\u00f2 vincere in due modi:"}
{"id": "3293456", "revid": "1013865", "url": "https://it.wikipedia.org/wiki?curid=3293456", "title": "Sohar", "text": "\u1e62o\u1e25\u0101r (), \u00e8 una citt\u00e0 di abitanti (2016) dell'Oman nella regione di al-B\u0101\u1e6dina.\nTalvolta traslitterata anche come As Sohar o Suhar."}
{"id": "3293459", "revid": "38120", "url": "https://it.wikipedia.org/wiki?curid=3293459", "title": "Hecate (I Cavalieri dello zodiaco)", "text": ""}
{"id": "3293470", "revid": "729019", "url": "https://it.wikipedia.org/wiki?curid=3293470", "title": "Ferrovia del Vivarais", "text": "La ferrovia del Vivarais (in francese \"Chemin de fer du Vivarais\", in sigla \"CFV\") \u00e8 una linea ferroviaria turistica a scartamento metrico della regione dell'Ard\u00e8che. In Francia la linea \u00e8 conosciuta anche con il soprannome \"Le Mastrou\".\nIl tratto utilizzato \u00e8 quello tra Tournon-sur-Rh\u00f4ne e Lamastre. La trazione \u00e8 a vapore con locomotive di tipo Mallet.\nStoria.\nLa ferrovia turistica del Vivarais utilizza una tratta dell'antica rete dismessa del Vivarais (R\u00e9seau du Vivarais) della \"Compagnie des chemins de fer d\u00e9partementaux\", (CFD), che comprendeva le linee:\nQueste erano state dichiarate di \"pubblica utilit\u00e0\" il 28 luglio del 1886 nell'ambito di una convenzione tra la CFD e i dipartimenti dell'Ard\u00e8che e dell'Alta Loira ed aperte tra 1891 e 1903.\nIn seguito al calo dell'utenza vennero dismesse, rispettivamente:\nLa rete iniziale.\nLa Tournon - Lamastre fece parte della realizzazione della prima parte della rete CFD e per ragioni economiche venne deciso di realizzarla a scartamento metrico utilizzando il percorso della valle del fiume Doux. La prima sezione di circa 2,3\u00a0km da Tournon a Saint-Jean-de-Muzols \u00e8 a doppio scartamento, a tre rotaie, e utilizza una tratta della Givors - La Voulte-sur-Rh\u00f4ne delle SNCF aperta nel 1879 dalla \"Compagnie des chemins de fer de Paris \u00e0 Lyon et \u00e0 la M\u00e9diterran\u00e9e\" (PLM).\nMateriale rotabile.\nLa ferrovia del Vivarais e le associazioni amatoriali connesse ad essa hanno preservato ben 149 veicoli complessivamente e 6 locomotiva a vapore di tipo Mallet costruite tra 1902 e 1932.\nLocotrattori.\nDraisine.\nLe automotrici \"Billard\" risalgono agli anni trenta e sono state costruite per velocizzare i servizi sulle linee secondarie ad armamento leggero. Hanno potenza tra 80 e 150 CV e velocit\u00e0 massima di 55\u00a0km/h.\nLa riapertura.\nIn seguito alla chiusura della linea del Vivarais nel 1968 un gruppo di appassionati decise di salvaguardare una parte del materiale rotabile. La societ\u00e0 CFTM (chemin de fer touristique de Meyzieu) si assunse l'onere della salvaguardia dei veicoli antichi ma bisogn\u00f2 attendere il 1970 prima che fosse possibile accedere alla stazione SNCF di Tournon. La \"nuova\" linea Tournon - Lamastre di 33\u00a0km venne inaugurata ufficialmente il 18 aprile 1970 con servizio ad uso turistico e trazione a vapore.\nA causa di difficolt\u00e0 economiche dal 10 aprile 2008, il consiglio generale dell'Ard\u00e8che, azionista di maggioranza della ferrovia del Vivarais, decise di sospendere la circolazione per tutto il 2008.\nFilmografia.\nIl trenino del Vivarais \u00e8 stato \"protagonista\" di numerose realizzazioni cinematografiche:"}
{"id": "3293471", "revid": "1573940", "url": "https://it.wikipedia.org/wiki?curid=3293471", "title": "Nakhal", "text": "Nakhal (\u0646\u062e\u0644 in arabo), \u00e8 una citt\u00e0 dell'Oman nella regione di Al Batinah.\nTalvolta traslitterata anche come Na\u1e96l o Nachl."}
{"id": "3293474", "revid": "767487", "url": "https://it.wikipedia.org/wiki?curid=3293474", "title": "Agguato al grande canyon", "text": "Agguato al grande canyon (\"Massacre Canyon\") \u00e8 un film del 1954 diretto da Fred F. Sears.\nTrama.\nUn piccolo contingente di soldati sta scortando un carico di armi e due ragazze in un viaggio che li condurr\u00e0 in territorio indiano. Un'involontaria delazione metter\u00e0 gli Apache al corrente del loro viaggio e cercheranno di fermarli. Il coraggio dei soldati eviter\u00e0 il disastro."}
{"id": "3293484", "revid": "1573940", "url": "https://it.wikipedia.org/wiki?curid=3293484", "title": "Al Musanaah", "text": "Al Musanaah (\u0627\u0644\u0645\u0635\u0646\u0639\u0629 in arabo), \u00e8 una citt\u00e0 dell'Oman nella regione di Al Batinah.\nTalvolta traslitterata anche come al-Mu\u015fana'ah, al-Ma\u015fna'ah o Masna'a."}
{"id": "3293486", "revid": "599013", "url": "https://it.wikipedia.org/wiki?curid=3293486", "title": "Coen Moulijn", "text": "Ala sinistra di grandissimo talento, gioc\u00f2 per quasi tutta la carriera nel Feyenoord, squadra di cui divenne il giocatore con pi\u00f9 presenze in assoluto (607 partite in totale, 487 in campionato con 84 reti segnate).\nCarriera.\nClub.\nDopo aver esordito in massima divisione nel 1954 tra le file dello Xerxes, un piccolo club di Rotterdam, Moulijn si trasferisce l'anno dopo ai concittadini del Feyenoord. Qui gioca fino al termine della carriera, avvenuto nel 1972, vincendo cinque titoli, due Coppe d'Olanda, la Coppa dei Campioni 1969-1970 e la Coppa Intercontinentale 1970.\nNazionale.\nMoulijn esordisce in Nazionale l'8 aprile 1956 nella sfida contro il Belgio, scendendo in campo per 38 volte e realizzando 4 gol. L'ultima partita disputata con gli \"oranje\" \u00e8 quella del 22 ottobre 1969 contro la Bulgaria."}
{"id": "3293502", "revid": "1186766", "url": "https://it.wikipedia.org/wiki?curid=3293502", "title": "Al-Kh\u0101b\u016bra", "text": "al-Kh\u0101b\u016bra (), \u00e8 una citt\u00e0 e dell'omonimo governatorato (\"wil\u0101ya\", ) dell'Oman nella regione di al-Batina."}
{"id": "3293508", "revid": "6923", "url": "https://it.wikipedia.org/wiki?curid=3293508", "title": "Isotopi dell'elio", "text": "L'elio ha solo due isotopi stabili e reperibili in natura, 3He e 4He, mentre gli altri, instabili, decadono in meno di un secondo per trasformarsi in idrogeno o litio.\nDescrizione.\nElio-3.\n3He \u00e8 un isotopo dell'elio composto da due protoni e un neutrone. \u00c8 un isotopo raro sulla Terra, e viene soprattutto usato nella ricerca sulla fusione nucleare.\nSi ritiene che l'Elio-3 sia pi\u00f9 diffuso sulla Luna (nello strato superiore delle rocce regolitiche, dove \u00e8 stato incluso dal vento solare nel corso di miliardi di anni), e nei giganti gassosi del sistema solare (residui dell'antica nebulosa solare).\nL'Elio-3 costituisce le rocce lunari in quantit\u00e0 di 0,01 parti per milione, mentre 28 parti per milione sono di elio-4.\nDal punto di vista scientifico, questo isotopo \u00e8 importante poich\u00e9 si ritiene che possa essere usato come fonte di energia per le centrali elettriche a fusione di seconda generazione.\nLa sua esistenza \u00e8 stata ipotizzata per la prima volta nel 1934 dal fisico australiano Mark Oliphant nel Cavendish Laboratory della Cambridge University.\n\u00c8 stato osservato per la prima volta al Lawrence Berkeley National Laboratory nel 1939 da Luis \u00c1lvarez e da Robert Cornog.\nElio-4.\n4He anche raffigurato come 42He o 4He \u00e8 un isotopo leggero e non radioattivo dell'elio, di cui costituisce la maggior parte in natura.\nElio-5.\n5He \u00e8 un isotopo altamente instabile dell'elio.\nNon esiste in natura, se non forse nelle stelle e decade in meno di un nanosecondo in elio-4 espellendo un neutrone dal nucleo.\nElio-6.\n6He viene quasi sempre prodotto dal decadimento di elio-7 o litio-11 e decade in circa 806 millisecondi trasformandosi in litio-6.\nTabella degli isotopi.\nMassa atomica standard: ."}
{"id": "3293509", "revid": "92723", "url": "https://it.wikipedia.org/wiki?curid=3293509", "title": "Martin Fischer", "text": "\u00c8 stato convocato una sola volta nella squadra austriaca di Coppa Davis nel 2010. In questa occasione la sua vittoria nei play-off sull'israeliano Harel Levy per 2-6, 6-3, 6-0, 6-3 ha dato il punto del 3-2 e la possibilit\u00e0, quindi, per l'Austria di rientrare a far parte del World Group di Coppa Davis nel 2011.\nCarriera.\nPartecipa al circuito junior ITF dal 2001 al 2004 raggiungendo il 30 agosto 2004 la 55\u00aa posizione del ranking junior. In coppia con il connazionale Philipp Oswald conquista il titolo di campione europeo di doppio il 25 luglio 2004 a Klosters in Svizzera, sconfiggendo in finale la coppia belga composta da Niels Desein e Cedric Roelant.\nNel 2003 inizia a partecipare a tornei futures ma solo nel 2006 conquista il primo titolo a Portschach dove con il punteggio di 6-2, 2-6, 6-1 sconfigge il connazionale Armin Sandbichler. A questo seguiranno altri 8 titoli futures inframezzati da buone prestazioni nel circuito challenger. Nel 2010 con una vittoria sul lituano Ri\u010dardas Berankis si qualifica per l'Open di Francia 2010; uscir\u00e0 poi al primo turno da parte dell'argentino Horacio Zeballos dopo 5 set combattuti (66-7, 7-68, 6-1, 4-6, 6-8). Ripete un'ottima prestazione nel Torneo di Wimbledon dello stesso anno dove, qualificatosi con un successo su Ram\u00f3n Delgado, supera al primo turno il giapponese G\u014d Soeda prima di essere sconfitto dal brasiliano Thomaz Bellucci per 7-611, 64-7, 61-7, 2-6. Il 5 luglio con la vittoria sul tedesco Cedrik-Marcel Stebe conquista il suo primo titolo challenger a Oberstaufen.\nNel 2011 ottiene la qualificazione solo a Wimbledon, dove viene battuto al primo turno da Bolelli, fallendo invece quelle per il Roland Garros (sconfitta al primo turno delle qualificazioni) e per gli US Open (terzo turno). Molto poche le sue apparizioni nei torneidel circuito maggiore, e comunque terminate al primo turno. Scarsi i risultati anche nel circuito challenger, dove non raggiunge nemmeno una finale: la classifica ne risente e esce pi\u00f9 volte durante l'anno dalle prime duecento posizioni. Solo in doppio (dove conquista quattro titoli challenger con Philipp Oswald), riesce a recuperare qualche posizione, restando comunque piuttosto lontano dai best ranking dell'anno precedente.\nNel 2012 partecipa alle qualificazioni di tutti e quattro gli Slam, senza mai riuscire ad accedere al tabellone principale. Nella prima parte dell'anno tenta la qualificazione anche a molti 250, ma solo a luglio conquista il primo accesso al tabellone principale di Stoccarda, dove al primo turno perde con Bj\u00f6rn Phau. L'unico incontro vinto nel circuito maggiore arriva a Gstaad dove, superate le qualificazioni, elimina in due set la wild card svizzera Sandro Ehrat prima di cedere in tre combattuti set alla testa di serie numero uno del torneo e numero otto del mondo Janko Tipsarevi\u0107. A fine stagione ottiene una wild card per il torneo austriaco di Kitzb\u00fchel ma perde all'esordio con il qualificato Attila Bal\u00e1zs. Gli scarsi risultati del 2012 lo fanno addirittura uscire dalle prime trecento posizioni di classifica, e chiude l'anno al 299\u00ba posto del ranking. Riesce invece a mantenersi intorno alla 150\u00aa posizione nel ranking di doppio, grazie alla conquista di tre titoli challenger (due sempre con Oswald e uno col francese Olivier Charroin).\nAll'inizio del 2013 gioca alcuni tornei Futures, tornando a conquistare un titolo in singolare a Taverne, a quasi tre anni dall'ultimo titolo vinto. Nello stesso torneo si aggiudica anche il titolo di doppio. Nella seconda parte dell'anno si riaffaccia nel circuito maggiore vincendo le qualificazioni ad Halle, Kitzb\u00fchel e ottenendo una wild card per il torneo di Vienna perdendo per\u00f2 in tutti e tre i casi al primo turno. Nel circuito challenger ottiene una vittoria in doppio nel Challenger di Roma e raggiunge la finale in singolare a Portorose."}
{"id": "3293513", "revid": "1186766", "url": "https://it.wikipedia.org/wiki?curid=3293513", "title": "Al-Mu\u1e0dayb\u012b", "text": "al-Mu\u1e0dayb\u012b (), \u00e8 una citt\u00e0 dell'Oman nella regione di al-Batina.\nTalvolta \u00e8 traslitterata anche come al-Mud\u0328ayb\u012b, al-Mudaibi o Mudhaybi."}
{"id": "3293514", "revid": "767487", "url": "https://it.wikipedia.org/wiki?curid=3293514", "title": "Il forte delle amazzoni", "text": "Il forte delle amazzoni (\"The Guns of Fort Petticoat\") \u00e8 un film del 1957 diretto da George Marshall.\nTrama.\nUn tenente, disertore dell'esercito nordista durante la Guerra di Secessione Americana, si incarica di proteggere le donne che, rimaste sole, sono alla merc\u00e9 degli indiani. Per tenerle al sicuro le porta in un forte abbandonato e insegner\u00e0 loro come usare le armi per difendersi dagli attacchi dei pellerossa."}
{"id": "3293516", "revid": "228587", "url": "https://it.wikipedia.org/wiki?curid=3293516", "title": "Abschieds-Rufe", "text": "Abschieds-Rufe (Pianto d'Addio) op. 179, \u00e8 un valzer di Johann Strauss II.\nTra le celebrazioni che si svolsero a Vienna nel 1856, in occasione delle celebrazioni per il centesimo anniversario dalla nascita di Wolfgang Amadeus Mozart (1756-1791), vi furono anche due concerti, uno il 27 gennaio (propriamente data di nascita del compositore) e uno il 28 gennaio. In entrambe le occasioni, a dirigere quei concerti fu il celebre pianista e virtuoso ungherese Franz Liszt (1811-1886).\nQuello stesso mese di gennaio vide Johann Strauss impegnato nei preparativi per la sua prima stagione estiva di concerti presso il Padiglione \"Vauxhall\" a Pavlovsk, nei pressi di San Pietroburgo. Prima della partenza, Strauss organizz\u00f2 per luned\u00ec 28 gennaio un grande ballo di commiato nella \"Sofienbad-Saal\", dove sarebbero state eseguite le ultime composizioni dell'autore: i valzer \"Erh\u00f6hte Pulse\" op. 175 e \"Juristen-Ball-T\u00e4nze\" op. 177 e le polke \"Armen-Ball\" op. 176 e \"Sans-Souci\" op. 178 ai quali venne aggiunto il valzer \"Abschieds-Rufe an Wien\" (Pianto d'addio a Vienna). \nDal momento che Liszt aveva accettato di prendere parte al ballo organizzato nella \"Sofienbad-Saal\", Strauss inser\u00ec nel programma della serata anche il \"Furioso-Galopp\" op. 114 che Johann Strauss padre scrisse anni prima su motivi del \"Grand Galop Chromatique\" di Franz Liszt.\nCirca duemila persone che accorsero al gran ballo organizzato da Strauss e la serata fu oggetto di lunghe relazioni da parte della stampa viennese. Scrisse \"Der Wanderer\" (29-01-1856)\nTuttavia Strauss non lasci\u00f2 Vienna subito dopo la fine del Carnevale, come previsto, ma si trattenne ancora alcune settimane per aiutare il fratello Josef a consolidare la sua posizione come direttore a capo delle Orchestre Strauss insidiata dalla concorrenza dei due compositori ungheresi Albert von K\u00e9ler (K\u00e9ler B\u00e9la) and Josef Gung'l.\nLa casa editrice Carl Haslinger pubblic\u00f2 il valzer \"Abschieds-Rufe\" il 29 giugno 1856, quando Strauss si trovava in Russia ormai da diversi mesi. L'opera, recava la personale dedica del compositore a Franz Liszt. Pi\u00f9 tardi, il valzer \"Abschieds-Rufe\" divenne oggetto di un aneddoto, confermato dal celebre critico musicale Eduard Hanslick: Strauss esegu\u00ec con la sua orchestra questo valzer al funerale di un'ammiratrice di nome \"Neuhauser\", di conseguenza il lavoro venne anche rinominato \"Himmelswalzer\" (Valzer del Paradiso)."}
{"id": "3293519", "revid": "599013", "url": "https://it.wikipedia.org/wiki?curid=3293519", "title": "Kay Stammers", "text": "Biografia.\nVinse il doppio all'Open di Francia nel 1935, esibendosi in coppia con Margaret Scriven battendo in finale la coppia formata da Ida Adamoff e Hilde Krahwinkel con 6-4, 6-0.\nNello stesso anno vinse il doppio al Torneo di Wimbledon in coppia con Freda James battendo in finale Simonne Mathieu e Hilde Krahwinkel Sperling per 6-1, 6-4. Sempre con James vinse la stessa competizione l'anno seguente vincendo Sarah Fabyan e Helen Hull Jacobs con 6-2, 6-1\nNel 1939 giunse in finale al Torneo di Wimbledon perdendo contro Alice Marble per 2-6 0-6.\nNello stesso anno un'altra finale persa in coppia con Freda Hammersley, furono fermate nell'occasione da Sarah Palfrey Cooke e Alice Marble in una sfida combattuta (7-5 e 8-6 per la coppia vincente)."}
{"id": "3293520", "revid": "767487", "url": "https://it.wikipedia.org/wiki?curid=3293520", "title": "Gordon McQueen", "text": "Caratteristiche tecniche.\n\u00c8 stato un difensore centrale.\nCarriera.\nGioc\u00f2 nella massima divisione inglese con Leeds e Manchester United. Vinse un campionato inglese nel 1974 e due FA Cup nel 1983 e nel 1985."}
{"id": "3293525", "revid": "1412427", "url": "https://it.wikipedia.org/wiki?curid=3293525", "title": "Abies numidica", "text": "L'abete numidico (\"Abies numidica\" ) \u00e8 un albero della famiglia delle Pinaceae che vegeta sui monti dell'Algeria settentrionale.\nEtimologia.\nIl nome generico \"abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"numidica\" \u00e8 riferito all'antico nome (Numidia) della regione corrispondente all'attuale Algeria.\nDescrizione.\nAlbero alto fino a 20-25\u00a0m, con tronco di 0,5-0,8\u00a0m di diametro, a crescita monopodiale, con chioma di forma piramidale, densa ma irregolare. La corteccia, grigia e liscia da giovane, diviene con l'et\u00e0 fessurata e scalinata, assumendo tonalit\u00e0 marroni. I rami inferiori sono curvati verso il basso, quelli superiori si estendono orizzontalmente, tendendo poi verso la sommit\u00e0. I ramoscelli apicali con le gemme (lisce, glabre, verde-marrone e poco resinose) sono solidi, robusti, grigio-marroni o giallastri.\nLe foglie sono aghiformi, di colore verde scuro, lunghe 1,5-2,5\u00a0cm, argentate vicino all'apice, con la superficie inferiore percorsa da due bande biancastre.\nGli strobili sono cilindrici, lunghi 15-20\u00a0cm, larghi fino oltre 5\u00a0cm, con scaglie di 3\u00a0cm. I semi, di colore marrone chiaro sono lunghi circa 1 cm, con ali oblunghe di 1-1,5 cm. \nDistribuzione e habitat.\nL'areale \u00e8 molto ristretto (meno di 30 km\u00b2) nel massiccio del Djebel Babor nella porzione di Atlante costiera che attraversa la Piccola Cabilia, regione nel nord dell'Algeria. In realt\u00e0, da uno studio commissionato nel 1970, su una superficie complessiva forestale di circa 27\u00a0km\u00b2, solamente meno di 1\u00a0km\u00b2 era occupato da \"A. numidica\" (Technoexportstroy 1970); infatti le formazioni pure sono rare, riscontrandosi molto pi\u00f9 frequentemente formazioni miste con \"Cedrus atlantica\", \"Quercus faginea\", \"Acer obtusatum\", \"Populus tremula\", \"Sorbus aria\" e \"Sorbus torminalis\", con \"Taxus baccata\" in maniera occasionale. Trattasi di particolari associazioni forestali tipiche di un clima umido montano (1.500-2.000\u00a0mm annui), ad un'altitudine poco inferiore o uguale a 2.000\u00a0m, con estati secche e inverni umidi e nevosi. Per quanto concerne il sottobosco, a livello di arbusti le associazioni pi\u00f9 frequenti sono con \"Daphne laureola\", \"Lonicera kabylyca\" e \"Rosa sicula\"; tra le piante erbacee, si riscontrano (tra le altre) \"Asperula odorata\", \"Paeonia corallina\" e \"Silene atlantica\".\nConservazione.\nNonostante che l'areale dell'abete numidico faccia parte della Djebel Babor Nature Reserve, riserva integrale con accessi interdetti e monitorati, diverse sono le minacce esterne per questa specie, la cui popolazione \u00e8 molto ridotta in numero e sbilanciata a favore di individui maturi, con scarsa presenza di giovani esemplari: incendi boschivi, la raccolta di legna per uso combustibile e il pascolo di mandrie di ovini sono pericoli che, se non adeguatamente limitati, potrebbero condurre all'estinzione in natura di questo abete. Per tutti questi fattori, la specie \u00e8 considerata in pericolo critico di estinzione da parte della Lista rossa IUCN."}
{"id": "3293527", "revid": "547034", "url": "https://it.wikipedia.org/wiki?curid=3293527", "title": "Diodon holocanthus", "text": "Diodon holocanthus, comunemente conosciuto come pesce istrice o pesce porcospino, \u00e8 un pesce d'acqua salata appartenente alla famiglia Diodontidae.\nDistribuzione e habitat.\nQuesta specie \u00e8 diffusa nella fascia tropicale di tutti gli oceani della Terra, lungo le barriere coralline oceaniche.\nDescrizione.\nPresenta un corpo ovaloide, a sezione tondeggiante, con grossa testa e muso provvisto di becco coriaceo. La pinna dorsale e quella anale sono situate molto indietro, quasi sul peduncolo caudale; la testa e tutto il corpo sono ricoperti di spine erettili a doppia radice. La livrea presenta un colore di fondo sabbia o bianco sporco, puntinato di marrone. La testa e gli occhi sono attraversati da una fascia irregolare marrone. Raggiunge una lunghezza massima di 50 cm.\nIn caso di pericolo il pesce inghiotte rapidamente dell'acqua gonfiandosi enormemente ed inarcando gli aculei ossei che ricoprono la sua pelle cuoiosa, assumendo una forma tondeggiante a riccio. Questa operazione non \u00e8 senza conseguenze per l'organismo del pesce istrice, che pu\u00f2 subire alcuni danni agli organi interni.\nRiproduzione.\nLa fecondazione \u00e8 esterna, essendo una specie ovipara. La deposizione avviene tra maggio e giugno.\nAlimentazione.\nQuesta specie si nutre di molluschi, granchi e ricci di mare.\nPesca e usi.\nLa pesca del pesce istrice non \u00e8 molto diffusa se non in Cina, dove il corpo del pesce disseccato \u00e8 utilizzato nella medicina cinese.\nAcquariofilia.\nDeve vivere in acquari ampi per poter nuotare liberamente. Occorrono circa 150 litri per un \"Diodon\" piccolo, circa 300 litri per uno grande.\n\u00c8 resistente alle malattie, a causa del suo appetito sono consigliabili frequenti ed abbondanti cambi parziali di acqua con sifonatura del fondo, trattamenti con ozono ed aggiunte regolari di oligoelementi e vitamine.\nPericoli.\n\"D. holocanthus\" \u00e8 causa di avvelenamenti da ciguatera in caso di ingestione di carni infette."}
{"id": "3293529", "revid": "767487", "url": "https://it.wikipedia.org/wiki?curid=3293529", "title": "Jerry Holman", "text": ""}
{"id": "3293532", "revid": "767487", "url": "https://it.wikipedia.org/wiki?curid=3293532", "title": "Bani Bu Ali", "text": "Bani Bu Ali (\u0628\u0646\u0649 \u0628\u0648 \u0639\u0644\u064a in arabo), \u00e8 una citt\u00e0 dell'Oman nella regione al-Sharqiyya.\nTalvolta traslitterata anche come Ban\u012b B\u016b `Al\u012b."}
{"id": "3293533", "revid": "36426", "url": "https://it.wikipedia.org/wiki?curid=3293533", "title": "Tudor City", "text": "Tudor City \u00e8 un complesso di edifici situato nell'East Side di Manhattan, a New York.\nCostruito a partire dalla met\u00e0 degli anni venti, il quartiere deve il suo nome allo stile architettonico omonimo della dinastia Tudor, storica famiglia regnante durante il Rinascimento inglese.\nStoria.\nNel corso dell'Ottocento l'area dove sorge il quartiere era interessata dall'insediamento di numerose fabbriche, mattatoi, officine dislocate lungo le rive dell'East River e una centrale elettrica ancora oggi visibile. La zona era anche nota per il suo alto tasso di delinquenza e per essere il territorio del celebre criminale Paddy Corcoran e dalla sua fedele \"Rag Gang\".\nTra il 1925 e il 1932 l'area compresa tra la zona industriale e la First Avenue fu oggetto di un ambizioso recupero ad opera dell'imprenditore immobiliare Fredrick Fillmore French, gi\u00e0 noto per la costruzione del Flatiron Building e di altri prestigiosi edifici di Manhattan.\nLa \"Fred F. French Company\" realizz\u00f2 l'intero quartiere in stile neogotico Tudor, che divenne il primo complesso di grattacieli residenziali al mondo. La realizzazione in larga scala di circa tremila appartamenti consent\u00ec affitti a prezzi calmierati che favor\u00ec il rapido popolamento della zona.\nNegli anni sessanta la Fred. F. Company vendette l'intero complesso immobiliare alla Rabinowitz Corporation. Negli anni settanta il quartiere fu acquistato dalla Helmsley Corporation che, nel 1985 vendette l'insieme di propriet\u00e0 rimanenti al gruppo immobiliare Philips International and Francis Greenburger of Time Equities che si occup\u00f2 di una radicale ristrutturazione delle unit\u00e0 abitative.\nNel 1994 il quotidiano \"The New York Times\" descrisse il quartiere come uno dei pi\u00f9 ambiziosi progetti: \nNel 1988 \"Tudor City\" \u00e8 stato nominato quartiere storico di New York.\nDescrizione.\nCompresa tra l'East River e la Second Avenue, Tudor City comprende una dozzina di edifici residenziali tra cui un albergo, un ufficio postale, negozi etnici, due giardini pubblici e altrettanti parcheggi privati. I circa 2.800 appartamenti realizzati ospitano approssimativamente 5.000 residenti e gli edifici sono tutti realizzati in stile Tudor con numerosi riferimenti neogotici e pregevoli dettagli in pietra. Molti di essi godono di un'invidiabile vista sui simboli della Midtown: il Chrysler Building e l'Empire State Building; a pochi isolati si trova anche il quartier generale delle Nazioni Unite.\nIl quartiere \u00e8 servito da due linee di autobus ed \u00e8 particolarmente apprezzato dai suoi residenti, in prevalenza anziani, per la tranquillit\u00e0 e per la vicinanza alle maggiori attrattive del centro di Manhattan.\nTudor City nei media.\nPer via della sua suggestiva atmosfera Tudor City \u00e8 spesso oggetto di riprese cinematografiche. \nLe sue architetture sono riconoscibili in svariati film quali: \"Spiderman\", \"Taxi Driver\", \"Scarface\", \"Il Padrino (parte terza)\"."}
{"id": "3293549", "revid": "599013", "url": "https://it.wikipedia.org/wiki?curid=3293549", "title": "Jef Jurion", "text": "Carriera.\nCalciatore.\nJurion gioc\u00f2 a lungo nell'Anderlecht, con cui vinse per dieci volte il campionato belga e per una volta la Coppa di Belgio. Fu nominato Calciatore belga dell'anno nel 1957 e nel 1962. Vest\u00ec anche, per alcune stagioni, le casacche di Gent, con cui ottenne una promozione in prima divisione e Lokeren.\nTra il 1955 e il 1967 fu chiamato per 64 volte dalla sua Nazionale e and\u00f2 in rete in 9 occasioni.\nAllenatore.\nNella sua breve carriera da allenatore guid\u00f2 Beveren e La Louviere."}
{"id": "3293550", "revid": "37591696", "url": "https://it.wikipedia.org/wiki?curid=3293550", "title": "Armand Jurion", "text": ""}
{"id": "3293554", "revid": "1573940", "url": "https://it.wikipedia.org/wiki?curid=3293554", "title": "Al-Suwayq", "text": "al-Suwayq (), \u00e8 una citt\u00e0, capoluogo dell'omonimo Governatorato () dell'Oman, nella regione di al-Batina.\nTalvolta traslitterata anche come as-Suwayq, as-Suwaiq o Suwayq."}
{"id": "3293555", "revid": "1543377", "url": "https://it.wikipedia.org/wiki?curid=3293555", "title": "Sparatoria di Tucson del 2011", "text": "La sparatoria di Tucson del 2011 \u00e8 una strage avvenuta l'8 gennaio 2011 a Casas Adobes, sobborgo nord-occidentale di Tucson in Arizona, ad opera di Jared Lee Loughner, che ha comportato la morte di 6 persone e il ferimento di altre 14, tra cui la deputata democratica dell'Arizona Gabrielle Giffords, bersaglio principale dell'azione.\nDinamica.\nLa sparatoria \u00e8 avvenuta all'esterno di un supermercato della catena Safeway, durante un comizio politico a cui la Giffords partecipava come protagonista. Tra i morti anche un giudice federale, John McCarthy Roll, una bambina di nove anni, Christina Taylor Green, e un collaboratore di Gabrielle Giffords, Gabe Zimmermann.\nLa deputata democratica \u00e8 stata raggiunta da un colpo di pistola alla testa ed \u00e8 stata subito trasportata al University Medical Center di Tucson dove ha subito un intervento chirurgico. Inizialmente si sono diffuse voci insistenti riguardo al decesso della Giffords, ma in seguito l'ospedale e i collaboratori della donna hanno smentito la notizia. Le sue condizioni sono sembrate migliorare, sebbene i medici abbiano espresso un \"cauto ottimismo\" al riguardo.\nLa sparatoria \u00e8 avvenuta poco dopo le 10 MST (UTC-7). Un'esponente della Camera dei rappresentanti dell'Arizona, Gabrielle Giffords, teneva un incontro con gli elettori chiamato \"Congress on Your Corner\" presso un supermarket della catena Safeway a Casas Adobes, un sobborgo di Tucson. Secondo i testimoni la Giffords aveva preparato un tavolo fuori dal negozio. 20-30 persone le stavano intorno quando l'attentatore ha estratto una pistola legalmente posseduta, in ottemperanza alle leggi dello Stato dell'Arizona (ritenuto permissivo in materia), e ha sparato alla Giffords colpendola alla testa. In seguito, ha continuato a sparare, apparentemente a caso, nel mezzo della folla.\nL'arma usata nella strage, come emerso dai verbali della polizia, risulta essere una 9mm Glock modello 19 pistola con alta capacit\u00e0 di fuoco (caricatore da 30 colpi). Un testimone ha detto di aver percepito \"da 15 a 20 colpi\". L'attentatore ha concluso la sua opera quando, avendo terminato le munizioni ed essendosi fermato per ricaricare, \u00e8 stato bloccato da una signora rimasta illesa, Patricia Maisch, 61 anni, che ha afferrato la borsa impedendogli di prendere il materiale. Lo sparatore \u00e8 stato poi buttato a terra dal colonnello in pensione Bill Badger di 74 anni, che, nonostante fosse stato ferito, era stato aiutato sia dalla Maisch sia da due signori, Roger Sulzgeber e Joseph Zamudio. Tutte queste persone sono state applaudite pubblicamente durante il memorial del 12 gennaio tenuto dal Presidente e presentate alla nazione come eroi.\nLa prima chiamata al 9-1-1 dalla scena del crimine \u00e8 arrivata alle 10:12 Mentre attendeva che arrivassero i soccorsi un membro dello staff della Giffords, Daniel Hernandez Jr., ha cercato di tamponare la ferita che quest'ultima aveva alla testa, assicurandosi allo stesso tempo che questa non soffocasse per il sangue. Pare che Hernandez, agendo in tale modo, le abbia salvato la vita. David e Nancy Bowman, una coppia, lui medico e lei infermiera che stavano facendo la spesa nel supermarket, si sono immediatamente occupati della bambina di nove anni Christina-Taylor Green. La Polizia \u00e8 arrivata alle 10:15, le ambulanze alle 10:16.\nCinque persone sono morte immediatamente, compreso il giudice federale John Roll e il capo dello staff della Giffords Gabe Zimmerman. Christina-Taylor Green \u00e8 morta pi\u00f9 tardi all'ospedale. Uno dei feriti \u00e8 stato trasportato al Northwest Medical Center mentre gli altri sono stati trasportati alla University Medical Center di Tucson.\nObiettivo dell'attacco.\nGabrielle Giffords era l'obiettivo dell'attacco. Alcuni media inizialmente riportarono che la Giffords era stata uccisa, ma questa notizia fu subito ritirata e corretta, in quanto la Giffords era sopravvissuta e aveva una grave ferita alla testa. la Giffords fu trasportata d'urgenza alla University Medical Center in condizioni critiche, bench\u00e9 ancora cosciente e rispondente alle sollecitazioni. In 38 minuti, la Giffords era in chirurgia d'emergenza dove le furono rimossi frammenti del cranio e una certa quantit\u00e0 di tessuto necrotico del cervello. Una parte del cranio della Gifford venne rimossa con una cranioctomia per prevenire ulteriori danni cerebrali causati dal gonfiore post traumatico.\nSecondo il Dr. Peter M. Rhee del centro medico, Gabrielle Giffords fu \"colpita da parte a parte in un lato della testa e [...] la pallottola le ha attraversato il cervello\". La traiettoria della pallottola attraversa l'emisfero sinistro del cervello senza oltrepassare la linea mediana, dalla quale di solito intervengono le ferite pi\u00f9 gravi. I dottori hanno detto che la pallottola \u00e8 entrata dalla fronte della Giffords e uscita dal retro del cranio, Il neurochirurgo e commentatore medico Sanjay Gupta ha detto che il fatto che la pallottola sia uscita costituisce un fattore importante per la sopravvivenza poich\u00e9 tutta l'energia cinetica della stessa non si \u00e8 trasferita al cervello.\nLa Giffords \u00e8 stata messa in coma farmacologico per permettere al suo cervello di riposare. Era in grado di rispondere a semplici sollecitazioni quando veniva periodicamente svegliata, ma non poteva parlare perch\u00e9 era in respirazione assistita. Il marito della Gifford Mark E. Kelly ha detto a Nancy Pelosi che ci sar\u00e0 \"un'ardua strada in vista\" per il suo recupero, ma \u00e8 ottimista, poich\u00e9 la donna \u00e8 recettiva, poich\u00e9 riusciva a muovere uno specifico numero di dita quando le veniva richiesto. Il neurologo della U.S. Army Geoffrey Ling della Uniformed Services University di Bethesda \u00e8 stato inviato a Tucson come consulente per la riabilitazione della Giffords. Ling ha dichiarato, \"La prognosi per il mantenimento delle funzioni \u00e8 molto buona. Supera il 50 per cento.\"\nL'11 gennaio il neurochirurgo G. Michael Lemole Jr. ha dichiarato che i sedativi alla Giffords erano stati ridotti e che lei ora era in grado di respirare autonomamente. \u00c8 anche capace di seguire degli ordini e muovere le braccia e le gambe. Il giorno seguente, in occasione del discorso durante l'evento di commemorazione delle vittime tenutosi a Tucson presso la University Of Arizona, il Presidente Barack Obama riferisce alla folla presente che poco dopo la visita sua e della moglie Michelle Obama la Giffords abbia per un breve istante aperto gli occhi.\nIndagine.\nIl supermercato Safeway \u00e8 stato chiuso in seguito all'attacco. Lo sparatore, descritto come un uomo bianco di circa 25 anni con i capelli corti e vestito in modo trasandato, \u00e8 stato arrestato dopo che era stato fermato da alcune persone presenti nel luogo della sparatoria. La Polizia lo ha identificato come Jared Lee Loughner, nato a settembre del 1988. L'8 e il 9 gennaio, egli \u00e8 stato interrogato dall'FBI e si riporta che rifiutasse di collaborare con la polizia invocando il Quinto Emendamento. Le autorit\u00e0 hanno riportato che le motivazioni dello sparatore sono tuttora sconosciute, perch\u00e9 egli si rifiuta di parlare. Tuttavia, in una busta ritrovata nella casa dell'attentatore era scritto \"L'ho preparato\", \"Mio assassinio\", e \"Giffords\", assieme ad una lettera proveniente dall'ufficio della Giffords in cui lo si ringraziava per aver partecipato ad un evento analogo tenutosi nel 2007.\nQuando \u00e8 avvenuta la sparatoria alla periferia di Tucson a Casas Adobes, lo sceriffo della contea di Pima cominci\u00f2 l'indagine preliminare con l'assistenza della polizia di Tucson e della Arizona Department of Public Safety. In seguito il presidente Obama ha incaricato il direttore dell'FBI Robert Mueller di recarsi a Tucson per occuparsi personalmente dell'indagine. Anche la Polizia di Stato Capitol Police sta conducendo un'indagine\nL'attentatore.\nJared Lee Loughner \u00e8 il principale sospetto come attentatore. Al momento della sparatoria, Loughner aveva 22 anni e viveva con i suoi genitori a Tucson, circa 8 chilometri dal luogo della sparatoria. Grant Wiens, che frequent\u00f2 il liceo e il college con Loughner, lo descrive come \"una sorta di personaggio interessante\" solitario e con una propria opinione personale. Caiti Parker, che disse di averlo conosciuto al liceo quattro anni prima, lo descrive come un solitario politicamente radicale. I compagni di scuola fanno notare che Loughner era critico della religione. Un articolo del \"New York Times\" su Loughner dichiara che egli aveva comparato l'aborto al terrorismo.\nSebbene si sapesse poco sul sospetto all'inizio, la sua presenza on-line fu presto scoperta, poich\u00e9 egli aveva un account sia su Myspace che su YouTube. La sua pagina su Myspace venne rimossa per volere della compagnia stessa. Il suo profilo su Myspace includeva una pistola posata sopra un libro sulla storia degli Stati Uniti d'America. Alcune ore prima della sparatoria, la pagina di Loughner su Myspace e stata aggiornata con comunicati provenienti dal suo accout che dicevano, \"Arrivederci,\" e diceva ai suoi amici: \"Per favore non arrabbiatevi con me.\"\nMolto prima della sparatoria Loughner aveva scritto numerosi commenti anti governativi e alcuni video su Internet. Egli brevemente discuteva di terrorismo scrivendo:\nLo sceriffo della contea di Pima Clarence Dupnik dichiar\u00f2 che il sospetto aveva anche un account su YouTube chiamato \"Classitup10\". Il profilo di Loughner su YouTube dichiarava insieme ad altre cose che alcuni dei suoi libri preferiti erano \"Manifesto del Partito Comunista\", \"La fattoria degli animali\", \"Mein Kampf\", \"La Repubblica\" di Platone, e \"We the Living\"; un video dice a chi lo guarda che \"non si devono accettare le leggi federali\", chiedeva un ritorno al sistema aureo, e accusava il governo di controllo delle menti e lavaggio del cervello nei confronti dei cittadini. Il suo profilo su YouTube cita anche libri come \"Il Mago di Oz\", \"Peter Pan\", \"I viaggi di Gulliver\", e \"Attraverso lo specchio e quel che Alice vi trov\u00f2\".\nNel video postato sotto un altro profilo su YouTube, molto probabilmente anche questo profilo appartenente a Loughner, tra l'altro si tratta dell'unico video tra i preferiti sul sito di Classitup10 su YouTube ufficialmente appartenente a Loughner, viene rappresentato un personaggio che ricorda una figura medioevale che brucia la bandiera degli Stati Uniti d'America, in sottofondo la canzone \"Bodies\" del gruppo Nu metal texano Drowning Pool.\nSul loro sito i Drowning Pools si sono ufficialmente distaccati dalle possibili manipolazioni, inserendo ben due comunicati ufficiali in cui rigettano la violenza e abiurano ci\u00f2 che \u00e8 successo.\nLoughner ha frequentato il Pima Community College fino a che le autorit\u00e0 scolastiche non lo sospesero dopo aver ricevuto lamentele riguardo al suo comportamento inappropriato in classe. Loughner decise di ritirarsi definitivamente in ottobre 2010 piuttosto che sottostare ad un consulto psichiatrico come provvedimento obbligatorio per iscriversi nuovamente. Secondo i registri del tribunale, Loughner aveva due reati precedenti, uno dei quali era per possesso di droga. Ufficiali della U.S. Army hanno dichiarato che Loughner aveva provato ad arruolarsi, ma la sua applicazione era stata rifiutata come \"inabile\" per il servizio nel 2008.\nHanno negato ulteriori precisazioni a causa dell'uso confidenziale di tali informazioni, tuttavia un ufficiale amministrativo ha dichiarato ai media che la sua esclusione era dovuta ad un test sull'uso di droga risultato positivo. Bryce Tierney, un amico di Loughner, ha ricevuto un messaggio vocale da Loughner otto ore prima della sparatoria. Tierney disse che Loughner provava astio da un anno contro la Giffords perch\u00e9 questa non aveva risposto in modo sufficiente ad una domanda da lui posta in un'occasione del tutto simile in un altro centro commerciale di Tucson nel 2007. La domanda posta era \"Come sa lei che le parole significano qualcosa?\" (\"How do you know words mean anything?\").\nUn memorandum del Department of Homeland Security descrive Loughner come un affiliato del gruppo antisemitico, antiimmigrazione di estrema destra American Renaissance. Il gruppo nega ogni rapporto con Loughner e condanna la violenza. David Denlinger, comandante dell'Arizona Counter Terrorism Information Center, in seguito precis\u00f2 che non c'era nessuna prova che egli avesse rapporti con American Renaissance. Il registro degli elettori della contea di Pima mostra che Loughner si registr\u00f2 come indipendente il 9 settembre 2006.\nIl giorno della sparatoria i genitori di Loughner tornarono a casa dopo un giro di compere, inconsapevoli di cosa fosse accaduto, e trovarono la polizia che ispezionava la loro casa. Il vicino Wayne Smith disse loro cosa era accaduto. Smith ha raccontato che la madre di Loughner \"quasi moriva di un colpo\", mentre suo padre si \u00e8 seduto in strada a piangere. Smith ha descritto la famiglia come \"devastata\", con un forte senso di colpa, che si domandava \"dove abbiamo sbagliato?\" Dopo tre giorni di silenzio, i genitori di Loughner hanno rilasciato una dichiarazione l'11 gennaio 2011, in cui esprimevano rimorso per le vittime e dicevano \"Non capiamo perch\u00e9 questo \u00e8 accaduto\".\nPersona ricercata.\nLa Polizia all'inizio ha detto che si cercava anche un uomo bianco di circa 40-50 anni con i capelli neri, possibilmente associato al primo sospetto. La mattina del 9 gennaio, un'immagine di una telecamera di sicurezza in cui appare quest'uomo \u00e8 stata pubblicata. Pi\u00f9 tardi quello stesso giorno lo Sceriffo della Contea di Pima Jason Ogan disse che quell'uomo era un tassista che aveva condotto lo sparatore fino al luogo della sparatoria. L'autista accompagn\u00f2 Loughner al negozio per avere il cambio del denaro per pagare la corsa, e il dipartimento dello Sceriffo ha determinato che il tassista non era in nessun altro modo implicato nella sparatoria.\nProcedimenti legali.\nLoughner \u00e8 stato immediatamente incarcerato presso l'isitituto penitenziario di Phoenix senza possibilit\u00e0 di cauzione. \u00c8 stato accusato presso una corte federale in primo grado di tentato omicidio di un membro del Congresso, in secondo grado di omicidio di un impiegato federale, e in secondo grado di tentato omicidio di impiegato federale. Il 10 gennaio 2011 i giudici federali del distretto di Tucson rifiutarono di prendere la causa e l'intero corpo giudiziario dello Stato dell'Arizona sta considerando di rifiutare la causa perch\u00e9 una delle vittime era il loro collega John Roll.\nI pubblici ministeri che rappresentano lo Stato dell'Arizona hanno dichiarato che intendono inoltrare l'accusa di omicidio e di tentato omicidio a nome delle vittime che non erano impiegati federali. Lo Stato ha competenza per perseguire la sparatoria contro i cinque impiegati federali e dunque pu\u00f2 legalmente perseguirla anche in nome delle vittime civili. I pubblici ministeri dell'Arizona normalmente hanno dieci giorni di tempo da quando un sospetto viene arrestato, per perseguirlo, ma il tempo in cui qualcuno viene arrestato dai federali non conta per questo limite.\nL'avvocato della difesa Judy Clarke \u00e8 stata incaricata di difendere Loughner davanti alla corte federale..\nL'8 novembre 2012, Loughner \u00e8 stato condannato dal tribunale, davanti a molte delle sue vittime e ai parenti di coloro che ha ucciso. Il giudice Burns ha condannato Loughner a sette ergastoli consecutivi pi\u00f9 140 anni di prigione senza condizionale.\nVittime.\nMorti.\nSei persone sono state uccise nell'attacco. Tutti eccetto Christina-Taylor Green sono morti nella scena della sparatoria.\nFeriti.\nQuattordici persone furono ferite e sopravvissero all'attacco:\nCerimonia commemorativa.\nIl Presidente Barack Obama si \u00e8 recato a Tucson per presenziare ad una cerimonia commemorativa delle vittime della sparatoria. Nella notte dell'11 gennaio 2011, la governatrice dell'Arizona Jan Brewer ha firmato una legge di emergenza che prevede che vi siano manifestazioni di protesta nell'arco di 300\u00a0m dal luogo in cui si svolge un funerale, in risposta all'annuncio della Westboro Baptist Church che aveva in programma un picchetto al funerale della vittima della sparatoria Christina Taylor Green.\nPrima che si tenesse la cerimonia di commemorazione il 12 gennaio, Obama si \u00e8 incontrato con le famiglie delle vittime e ha visitato la Giffords in ospedale. Durante la serata dell'evento, intitolato \"Ricresciamo insieme: Tucson e l'America\", Obama disse che la Giffords si stava lentamente riprendendo, ha ricordato e pregato per le vittime dell'attacco, e ha sottolineato gli interessi sociali e politici di Christina Taylor Green citandola come esempio per come realmente dovrebbe funzionare la politica dell'America. \"Voglio che noi viviamo cos\u00ec come lei si aspettava che vivessimo,\" ha dichiarato Obama. \"Voglio che la nostra democrazia sia bella come lei si immaginava. Tutti noi, dovremmo fare tutto il possibile per assicurarci che questo paese viva secondo le aspettative dei nostri bambini.\"\nReazioni.\nIl Presidente degli Stati Uniti Barack Obama ha dichiarato che l'attentato di Tucson \u00e8 stata \u00abun'indicibile tragedia che non pu\u00f2 trovare posto in una libera societ\u00e0\u00bb, mentre il nuovo speaker della Camera John Boehner ha condannato l'attentato, affermando che \u00abogni attacco a un servitore dello Stato \u00e8 un attacco a tutti i servitori dello Stato\u00bb e ordinando di porre a mezz'asta le bandiere del Campidoglio in segno di lutto.\nConseguentemente alla strage, l'opinione pubblica ha mosso numerose critiche contro l'ex-governatrice repubblicana Sarah Palin, colpevole \u2014 secondo alcuni media \u2014 di aver alimentato il clima di tensione politica. La Palin infatti aveva stilato una \"lista nera\" di avversari politici da temere e nell'elenco era presente anche la Giffords; inoltre i simboli con cui venivano indicati i bersagli erano appunto dei mirini da caccia. La Palin ha smentito le accuse attraverso una sua collaboratrice, dicendo che nelle sue azioni non c'era alcun intento di istigare alla violenza.\nTuttavia la stessa Palin attende solo il 12 gennaio 2011, tra l'altro in coincidenza con il discorso del Presidente all'Universit\u00e0 di Tucson, per rilasciare un video sul proprio profilo su facebook in cui, evitando di giustificare la crudezza dei propri sistemi di comunicazione politica, si dissocia dalla violenza e si unisce al cordoglio per le vittime. Dall'altra parte dello spettro politico, anche alcuni blog \"liberal\" sono stati accusati di aver incitato alla violenza, a causa di alcune posizioni della Giffords in dissonanza da quelle del Partito Democratico; \u00e8 stato ad esempio scritto dal blog di sinistra \"Daily Kos\" che, a causa del mancato supporto verso Nancy Pelosi, \"(la Giffords) \u00e8 morta per noi\".\nNancy Pelosi, tuttavia, \u00e8 stata la prima a correre al capezzale della Giffords; assieme a Kirsten Gillibrand \u00e8 stata testimone quando la stessa Giffords, in seguito alla visita del Presidente e della moglie, ha per un attimo aperto gli occhi. Tuttavia, la maggior parte dei commentatori statunitensi (tra cui Los Angeles Times, Usa Today, The New York Times, Washington Post, Wall Street Journal e Jon Stewart) ritiene che sia azzardato individuare delle ragioni politiche dietro la mano del presunto assassino Jared Lee Loughner; secondo la totalit\u00e0 di questi opinionisti, parlare di una motivazione politica per questo gesto, o di una corresponsabilit\u00e0 di alcune parti politiche, \u00e8 immotivato e non ha alcun riscontro nella realt\u00e0 dei fatti.\nL'assassino viene infatti dipinto come un malato di mente, senza un'ideologia politica coerente; ad esempio di ci\u00f2 viene citata la sua lista di libri preferiti, che include sia \"Manifesto del Partito Comunista\" che il \"Mein Kampf\" di Adolf Hitler. Il 12 gennaio 2011, in occasione dell'evento in memoria delle vittime dell'attentato, tenutosi a Tucson presso la University of Arizona, il Presidente Barack Obama, rivolge un toccante discorso alla Nazione, nel quale chiede ufficialmente che si plachino gli animi nello scontro politico e si pensi semplicemente ad onorare la memoria delle vittime."}
{"id": "3293558", "revid": "729019", "url": "https://it.wikipedia.org/wiki?curid=3293558", "title": "Lancelot Holland", "text": "Biografia.\nI primi imbarchi.\nLancelot Holland nacque a Middleton Cheney e crebbe nella zona di Banbury. Il padre, medico, era anche un produttore di birra per la ditta Hunt Edmunds. Il 15 maggio 1902 si arruol\u00f2 nella Royal Navy. Dopo aver lasciato la HMS Britannia nel settembre 1903, fu arruolato nella China Station per unirsi alla HMS Eclipse. Prest\u00f2 servizio in Estremo Oriente fino all'agosto 1905. In seguito fu imbarcato sulla HMS Hampshire. Tornato a casa, ebbe un breve imbarco durante l'estate del 1908 sulla nave di rilevamento dell'Ammiragliato HMS Research e tre anni dopo, il 14 settembre 1911, il giovane tenente Holland si un\u00ec alla HMS Excellent, la scuola di artiglieria della Royal Navy a Whale Island, Portsmouth per avviare il 'Long Course' che lo avrebbe qualificato come tenente. Dopo essere stato promosso tenente di artiglieria e aver seguito il corso avanzato di artiglieria a Greenwich, Holland pass\u00f2 la prima guerra mondiale come insegnante a bordo della HMS Excellent. Dopo la guerra fu promosso comandante il 31 dicembre 1919 e capitano il 30 giugno 1926. Da maggio 1929 a febbraio 1931, Holland fu capitano di bandiera del 2nd Cruiser Squadron, a bordo della HMS Hawkins. Dal maggio 1931 al settembre 1932, Holland guid\u00f2 la missione navale britannica in Grecia.\nUfficiale Superiore.\nDopo un periodo nel 1937 come aiutante di campo navale di re Giorgio VI, fu promosso contrammiraglio e divenne comandante del 3rd Battle Squadron della Flotta Atlantica nel gennaio 1938, portando la sua bandiera sulla HMS Resolution e poi comandante del 2nd Battle Squadron, nell'agosto 1939 fu nominato contrammiraglio, con comando sulla Channel Force nel settembre 1939. Divenne poi rappresentante dell'Ammiragliato presso il Ministero dell'Aeronautica.\nLa seconda guerra mondiale.\nFu promosso viceammiraglio retrodatato ad agosto 1940 dopo aver comandato la 15 squadra incrociatori durante la battaglia di Capo Spartivento il 27 novembre 1940. \nIl successivo incarico di Holland fu al comando del Battlecruiser Squadron formato dai tre incrociatori da battaglia della Classe Admiral che trasportavano armi pesanti, ma sacrificavano la protezione dell'armatura per la velocit\u00e0. Erano un concetto dell'ammiraglio John Fisher prima della prima guerra mondiale. Il pensiero navale convenzionale negli anni '20 e '30 era che l'incrociatore da battaglia era progettato per cacciare le corazzate tascabili o altri incrociatori da battaglia. La Hood fu l'ultimo incrociatore da battaglia costruito dalla Royal Navy. Le navi da battaglia della Classe King George V, con i loro 28 nodi, non erano abbastanza veloce da catturare la nuova corazzata tedesca Bismarck, che eludendo facilmente le navi nemiche si dedicava alla caccia ai convogli.\nAlla Hood fu assegnata la missione di fermarla. Nel maggio 1941, la nave da battaglia Bismarck si trovava nell'Atlantico settentrionale, accompagnata dall'incrociatore pesante Prinz Eugen. Holland al comando della Hood, insieme alla nuova nave da battaglia HMS Prince of Wales, part\u00ec alla caccia. Il Principe di Galles non aveva avuto il tempo di completare l'addestramento del suo nuovo equipaggio. Il 22 maggio l'HMS Electra, l'HMS Achates, l'HMS Antelope, l'HMS Anthony, l'HMS Echo e l'HMS Icaro, salparono per coprire i porti settentrionali. L'intenzione era di fare rifornimento a Hvalfjord, Islanda, e poi navigare nello stretto di Danimarca. La sera del 23 maggio, il tempo si deterior\u00f2. Alle 20:55, l'ammiraglio Holland a bordo del Hood segnal\u00f2 ai cacciatorpediniere: \"Se non sei in grado di mantenere questa velocit\u00e0, dovr\u00f2 andare avanti senza di te\". Verso le 05:35, le forze tedesche furono avvistate dalla Hood e, poco dopo, i tedeschi avvistarono le navi britanniche. Nella battaglia dello Stretto di Danimarca, il Hood fu colpito da una bordata della Bismark che spezz\u00f2 la nave a met\u00e0; l'ammiraglio e l'equipaggio, tranne tre uomini, morirono tutti. Uno dei sopravvissuti, Ted Briggs, in seguito dichiar\u00f2 di aver visto Holland rimanere seduto al suo posto di comando mentre il relitto affondava.\nPrincipe di Galles riusc\u00ec ad allontanarsi pur con alcuni danni, tra cui un colpo sul suo ponte che uccise molti dei suoi ufficiali. Una delle salve del Principe di Galles danneggi\u00f2 i serbatoi di carburante della Bismarck.\nFamiglia.\nL'ammiraglio Holland era sposato con Phyllis dalla quale ebbe un figlio, John, che per\u00f2 mor\u00ec di poliomielite all'et\u00e0 di 18 anni nel 1935. \nAl ragazzo la famiglia di Holland fece installare un memoriale nella chiesa parrocchiale anglicana di San Giovanni Battista a Boldre nella New Forest, Hampshire, Inghilterra."}
{"id": "3293565", "revid": "767487", "url": "https://it.wikipedia.org/wiki?curid=3293565", "title": "Piombo rovente", "text": "Piombo rovente (\"Sweet Smell of Success\") \u00e8 un film del 1957 diretto da Alexander Mackendrick.\nScelto nel 1993 per la conservazione nel National Film Registry della Biblioteca del Congresso degli Stati Uniti, per questo film Tony Curtis venne nominato ai BAFTA del 1958 come miglior attore straniero. Per il personaggio di J.J. Hunsecker, basato sul giornalista Walter Winchell, si era all'inizio pensato ad Orson Welles.\nTrama.\nJ.J. Hunsecker \u00e8 un giornalista di New York, potente e temuto poich\u00e9 i suoi articoli possono innalzare o stroncare carriere. Quando la sorella, con cui ha un rapporto morboso, accenna all'idea di sposarsi con un giovane jazzista, egli reagisce dando l'incarico al suo tirapiedi Sidney Falco, un uomo ambizioso e pieno di odio per il suo capo, di costruire uno scandalo ad arte, che distrugga il musicista. L'ordine verr\u00e0 eseguito bene, tanto che si distrugger\u00e0 pi\u00f9 di una vita."}
{"id": "3293570", "revid": "21583", "url": "https://it.wikipedia.org/wiki?curid=3293570", "title": "Eli Wallace", "text": "Eli Wallace \u00e8 un personaggio immaginario della serie televisiva Stargate Universe.\nWallace \u00e8 considerato un fannullone completo, ma al tempo stesso un genio assoluto. Wallace ha fatto la sua prima apparizione nell'episodio pilota, \"La porta chiusa\", in onda in Italia il 12 gennaio 2010.\n\u00c8 interpretato dall'attore statunitense David Blue.\nStoria.\nPrima di essere reclutato dal Comando Stargate, Wallace era uno studente del Massachusetts Institute of Technology (MIT), anche se mai si \u00e8 laureato. Il suo ultimo lavoro era in un fast food. Wallace ha vissuto con la madre Maryann che ha contratto l'HIV da una puntura con l'ago e per questo motivo il padre li ha abbandonati quando avevano 14 anni.\nWallace risolve un problema di matematica nel gioco Prometeo. Il problema che risolve Eli in realt\u00e0 \u00e8 una dimostrazione matematica degli antichi che \u00e8 stato procurato dal database Antico. Per questa realizzazione, \u00e8 stato visitato da Nicholas Rush e il generale Jack O'Neill, che sono responsabili per l'incorporamento del problema nel gioco. Gli offrono la possibilit\u00e0 di vedere i frutti del suo lavoro), poi lo teletrasportano a bordo della George Hammond, dopo la sua iniziale riluttanza a firmare l'accordo di non divulgazione. Rush convince Eli promettendo che l'Air Force fornir\u00e0 alla madre le migliori cure mediche che hanno da offrire.\nEli \u00e8 trasportato alla base Icarus per aiutare Rush risolvere il mistero dietro il nono chevron dello Stargate. Anche se la sua formula \u00e8 inizialmente senza successo, Eli \u00e8 la chiave per scoprire il problema con la selezione del nono chevron durante un attacco alla base, che consente di Rush a comporre l'indirizzo. Di conseguenza, il personale rimasto alla Icarus sono inviati sulla Destiny, un'astronave Antica a parecchi miliardi di anni luce dalla Terra.\nEli diventa uno dei confidenti del colonnello Young. Egli \u00e8 l'unico civile con il quale il colonnello Young ha un rapporto di fiducia. Young ha incaricato Eli di spiare segretamente l'equipaggio con l'utilizzo della Khino, una missione che a Eli non piace.\nDurante gli ultimi due episodi della prima stagione, Eli e Chloe Armstrong sono lasciati a terra su una parte inesplorata della nave, mentre la nave viene presa in consegna da parte dell'Alleanza Lucian."}
{"id": "3293572", "revid": "38120", "url": "https://it.wikipedia.org/wiki?curid=3293572", "title": "Izo (I Cavalieri dello zodiaco)", "text": ""}
{"id": "3293573", "revid": "628767", "url": "https://it.wikipedia.org/wiki?curid=3293573", "title": "Grande assedio di Gibilterra", "text": "Il Grande assedio di Gibilterra (; ) fu un infruttuoso tentativo da parte della Spagna, in alleanza con la Francia, di sottrarre Gibilterra al controllo della Gran Bretagna, durante la guerra anglo-spagnola. Si tratt\u00f2 della pi\u00f9 ampia operazione militare in termine di schieramenti messi in campo, specialmente con riferimento al \"grande assalto\" del 18 settembre 1782. L'episodio \u00e8 inoltre ricordato per essere stato il pi\u00f9 lungo assedio subito dalle forze britanniche, oltre a essere uno dei pi\u00f9 estenuanti in assoluto della storia.\nL'attacco e il susseguente blocco dur\u00f2 per tre anni, dal 1779 al 1783. Il 14 settembre 1783 gli anglosassoni distrussero le batterie galleggianti francesi e spagnole che assediavano la rocca e nel febbraio 1783 avviarono le trattative preliminari di pace, per cui lo stato di assedio cess\u00f2.\nContesto storico.\nIl terzo assedio a Gibilterra eseguito dalla Spagna era stato scatenato da dispute relative agli scambi di merce tra Europa e America. Gi\u00e0 verso la fine del 1738 le relazioni diplomatiche tra Spagna e Gran Bretagna si acuirono: su richiesta della prima, si tent\u00f2 di tenere un incontro nel Palazzo Reale di El Pardo, nel gennaio dell'anno 1739, ma il Parlamento britannico non accett\u00f2 la mediazione del suo ministro Robert Walpole, che si mostrava a favore di un accordo con Madrid. Poco dopo avrebbe avuto luogo la guerra dell'orecchio di Jenkins, che indusse entrambi i paesi a dichiarare guerra il 23 ottobre del 1739 e ad avviare i primi piani di costituzione di fortificazioni difensive, in particolare, trincee, davanti a Gibilterra, da sempre fonte di liti tra le due potenze. Vedendo questi primi movimenti, la Gran Bretagna ordin\u00f2 al viceammiraglio Edward Vernon di salpare da Portobelo e prestare rinforzo al contingente capeggiato dall'ammiraglio Nicholas Haddock di stanza nella baia di Algeciras.\nNonostante le ostilit\u00e0 permanessero negli anni successivi all'esaurimento del conflitto, non si verific\u00f2 una nuova lotta subito dopo. Il 9 luglio 1746 il re Filippo V mor\u00ec a Madrid: il suo successore, Ferdinando VI, avvi\u00f2 presto trattative con la Gran Bretagna per raggiungere accordi in ambito commerciale. Anche il parlamento inglese desiderava porre fine alle acredini e vide con ottimismo persino l'annullamento dell'atto che vietava di intrattenere relazioni economiche con la Spagna e la possibilit\u00e0 di cedere il possesso dello stretto alla corona iberica. La conferenza tenutasi ad Aquisgrana il 18 ottobre del 1748, che pose fine alla guerra di successione austriaca, termin\u00f2 con la firma di un'intesa tra Spagna, Francia, Austria, oltre che con la Gran Bretagna, assicurando a quest'ultima Gibilterra e Maiorca. La politica di neutralit\u00e0 adottata da Ferdinando VI termin\u00f2 alla sua morte, avvenuta nel 1759. Il nuovo monarca, Carlo III, sottoscrisse nel 1761 un \"patto di famiglia\" con il re di Francia Luigi XV: la Gran Bretagna reag\u00ec dichiarando guerra alla Spagna, causando gravi perdite per il suo commercio marittimo, e acquisendo le citt\u00e0 di Manila (nelle Filippine e L'Avana (a Cuba). Due anni dopo, una volta cessate le lotte, la Spagna se ne reimpossess\u00f2 in cambio dei suoi possedimenti in Florida. Pochi anni dopo, nel 1779, con il trattato di Aranjuez Carlo III si assicur\u00f2 un'alleanza con la Francia contro Londra a causa dei suoi interessi comuni in America e le rimostranze che entrambe le nazioni affermavano di soffrire a causa dalla Gran Bretagna. In virt\u00f9 di detto atto, entrambe le nazioni avrebbero dovuto agire di concerto per il recupero di Gibilterra, Minorca e di varie localit\u00e0 spagnole in America. Nello stesso anno fu dichiarata guerra alla Gran Bretagna.\nIl grande assedio.\nIl 21 giugno 1779, il confine con Gibilterra fu chiuso dagli iberici e, al contempo, sotto la direzione del governatore di Gibilterra George Eliott venne imposta la creazione di una corte marziale. Nella zona spagnola, il blocco era guidato da Mart\u00edn \u00c1lvarez de Sotomayor e le forze di terra iberiche si componevano di due battaglioni di \"guardie spagnole\", due valloni, mille artiglieri e dodici squadroni di cavalleria, per un totale di circa 13.000 truppe.\nL'artiglieria eseguiva gli ordini di Rudesindo Tilly, mentre la cavalleria e i dragoni francesi facevano capo al marchese di Arellano. Le forze marittime che dovevano svolgere azioni di supporto e contrasto nella baia erano sotto il comando di Antonio Barcel\u00f3, il cui quartier generale aveva sede ad Algeciras: il militare aveva al suo seguito anche una flotta composta da diversi sciabecchi e cannoniere. Una flotta di undici navi e due fregate si trovava di stanza nel golfo di Cadice al comando di Luis de C\u00f3rdova, con l'obiettivo di impedire il passaggio dei rinforzi britannici. Fin dai primi giorni dell'assedio, si iniziarono a ricostruire le vecchie postazioni per l'artiglieria dell'istmo, che andarono a completare quelle gi\u00e0 realizzate negli anni '30 sotto la supervisione del marchese de Verboom. Questi lavori, parte di un ambizioso progetto di fortificazione realizzato in tutta la baia di Algeciras, fortificarono in particolare l'area dell'istmo nella cosiddetta linea di contrapposizione (o demarcazione) di Gibilterra, mentre il resto della costa appariva rinforzato da un gran numero di forti e batterie che erano in grado di scagliare il fuoco contro un singolo nemico. La costruzione di questi forti e delle batterie d'artiglieria era iniziata nel 1729, suscitando delle perplessit\u00e0 da parte delle autorit\u00e0 di Gibilterra durante gli anni seguenti. Nel mese di ottobre, 20.000 uomini arrivarono in zona radunandosi in un punto di ritrovo ancora oggi chiamato Campamento, nei dintorni del forte di Punta Mala. L'artiglieria doveva posizionarsi nell'area di La Atunara, vicino all'omonima postazione difensiva e pi\u00f9 a ridosso del confine settentrionale.\nIl governatore di Gibilterra, sir George Augustus Eliott, aveva a sua disposizione 5.382 uomini, mentre l'ammiraglio Robert Duff, sempre di stanza presso lo stretto, una flotta composta da una nave da guerra, tre fregate e una goletta. La citt\u00e0 scaric\u00f2 il fuoco sui lavori di riparazione del forte il 12 settembre dalle postazioni di \"Green's Lodge\", \"Wills\" e \"Queen Charlotte\", vicino agli assedianti. La contro risposta iberica avvenne in maniera immediata e presto le batterie dell'istmo aprirono il fuoco su quelle situate alle pendici della roccia.\nIl fulcro principale dell'assalto non riguard\u00f2 per\u00f2 l'azione dell'artiglieria e un'aggressione frontale; questo tipo di strategia si era gi\u00e0 dimostrata insufficiente nei precedenti assedi del 1704 e del 1727. Il blocco dei rifornimenti alla citt\u00e0 costituiva un passaggio fondamentale, poich\u00e9 nei precedenti tentativi di conquista era stato dimostrato che finch\u00e9 l'avamposto avrebbe disposto di viveri sarebbe stato in grado di resistere. In questo modo, durante le prime settimane, la flotta di Juan de L\u00e1ngara y Huarte, situata in prossimit\u00e0 dello stretto, riusc\u00ec ad evitare l'arrivo di aiuti a Gibilterra, tanto che dopo pochi mesi la situazione all'interno delle mura si fece difficilmente sostenibile. Dalla citt\u00e0, la corte marziale aveva garantito, non appena nota la chiusura del confine, i contatti con il regno del Marocco per ricevere i rifornimenti necessari dai vicini porti nordafricani.\nFallimento dei negoziati.\nNell'ottobre 1779 iniziarono i negoziati tra i governi spagnolo e britannico, al fine di esaurire i dissapori tra le due fazioni, essendo tra l'altro a quel tempo appena iniziata la guerra d'indipendenza nelle Tredici colonie, la quale non avvantaggiava affatto gli inglesi. Tramite il commodoro Johnstone, furono inviate comunicazioni al conte di Floridablanca per far sapere al governo spagnolo che Lord North, primo ministro del Regno Unito, era disposto a negoziare con Gibilterra per raggiungere una tregua. A partire dal 29 dicembre 1779, si tennero incontri tra Floridablanca e il chierico irlandese Hussey. Al suo ritorno a Londra, fu concordato che una cessione avrebbe avuto luogo solo se la Spagna avesse accettato di cedere alla Gran Bretagna le isole di Porto Rico, la fortezza di Omoa, un porto e un'area di estensione sufficiente nella baia di Orano oltre all'acquisto delle unit\u00e0 di artiglieria esistenti a Gibilterra e al risarcimento delle spese di fortificazione che erano state effettuate in citt\u00e0. Questi punti preliminari furono comunicati ai ministri britannici, rigettando fermamente la cessione dell'avamposto a qualsiasi titolo e mettendo in dubbio la capacit\u00e0 del commodoro Johnstone di mediazione tra i due paesi. Quando gli esiti delle deliberazioni vennero comunicati al ministro spagnolo, questi accett\u00f2 di proseguire i dialoghi, accantonando la questione di Gibilterra. Le nuove pretese britanniche prevedevano che la Spagna rompesse i suoi legami di amicizia con la Francia: i termini, tuttavia, andarono totalmente respinti da Floridablanca.\nL'approvvigionamento di Gibilterra.\nIn citt\u00e0 la fame cominci\u00f2 a farsi sentire sugli assediati, mentre le autorit\u00e0 di Gibilterra attendevano l'arrivo dell'ammiraglio George Brydges Rodney che era salpato all'inizio del 1780 da Londra con l'ordine di sbarcare nel porto della citt\u00e0 a tutti i costi. Il cibo, in particolare il pane, scarseggiava, mentre i beni di prima necessit\u00e0 erano forniti a prezzi esorbitanti in quel momento. Malgrado varie navi fossero riuscite a portare cibo nello stretto dal Marocco, molti gibilterrini cominciavano a patire gli effetti di una cattiva alimentazione.\nIl 16 gennaio la flotta che doveva rifornire la citt\u00e0 assediata, composta da 21 navi di linea, avvist\u00f2 le undici imbarcazioni che, al comando di L\u00e1ngara, sostavano nei pressi di Cabo de S\u00e3o Vicente, allo scopo di impedire il passaggio di navi britanniche. Gli spagnoli non furono in grado di notare il gran numero di navi che si avvicinavano ad essi a causa della fitta nebbia che stava interessando la zona in quel momento; quando si riusc\u00ec finalmente a confermare la superiorit\u00e0 degli inglesi, L\u00e1ngara scelse di ritirarsi fino a Cadice prima di affrontare il nemico. Le navi britanniche intrapresero l'inseguimento di L\u00e1ngara convinte del vantaggio che possedevano. Alle quattro del pomeriggio di quel 16 gennaio, entrambe le flotte si lanciarono in combattimento, nonostante il fatto che Rodney disponesse del doppio (secondo alcuni addirittura il triplo) delle unit\u00e0. Dopo un'ora di feroci scontri, la spagnola \"Santo Domingo\" sub\u00ec un incendio, il quale uccise tutti i suoi occupanti. Gli iberici ripiegarono verso Cadice, venendo inseguiti e intercettati in un breve lasso di tempo. Poco dopo, la nave dell'ammiraglio, la \"F\u00e9nix\", fu circondata da un massimo di cinque vascelli britannici: il capitano fu ferito nel corso di un ammutinamento all'orecchio sinistro, vide cadere l'albero di mezzana e, constatando che si stava pure imbarcando acqua, alz\u00f2 bandiera bianca. Dopo aver catturato cinque navi spagnole, l'ammiraglio Rodney giunse a Gibilterra il 18 gennaio con i rifornimenti necessari. Dopo aver lasciato diversi mezzi navali nella zona, marci\u00f2 con il grosso della sua flotta verso Marbella, abbandonando le acque della baia e sfruttando il mare aperto prima del possibile arrivo dei rinforzi ostili da Cadice.\nDopo le infruttuose trattative del 1779, le azioni militari contro la citt\u00e0 assediata aumentarono di intensit\u00e0 dalla met\u00e0 dell'anno 1780. Le navi di rifornimento continuarono ad approdare al porto di Gibilterra e riferirono al comando sui movimenti dello squadrone spagnolo intorno alla baia di Algeciras. I lavori di riparazione nelle trincee e lo scoppio di incendi dovuti a bombardamenti erano diventati gi\u00e0 una costante in situ, come accaduto nei precedenti assedi. Le navi ancorate al molo nord sparavano costantemente sui forti spagnoli, quindi Barcel\u00f3 invi\u00f2 durante la notte diverse cannoniere con l'obiettivo di incendiare le imbarcazioni poste a difesa dell'avamposto. Allertati dalla \"Enterprise\", i battelli britannici si misero all'inseguimento delle cannoniere spagnole, che dovettero rifugiarsi ad Algeciras sotto la protezione del forte di Isla Verde. Le schermaglie tra le due fazioni si sarebbero verificate specialmente durante quell'anno. L'intenso cannoneggiamento che caratterizz\u00f2 i primi anni dell'assedio costrinse anche gran parte della popolazione civile di Gibilterra a rifugiarsi a punta Europa, che aveva il vantaggio di essere geograficamente lontana dalla zona colpita dalle batterie spagnole.\nCibo di ogni genere continu\u00f2 ad essere inviato alla cittadella dal Marocco, nonostante lo stato di assedio marittimo che la flotta spagnola cercava di mantenere. Il 30 agosto, l'equipaggio di una chiatta marocchina inform\u00f2 il governatore di Gibilterra che erano stati emessi ordini dal governo centrale del paese africano per autorizzare l'assalto spagnolo a qualsiasi nave britannica che avesse raggiunto le sue coste. Per questa ragione, il 26 dicembre venne siglato un accordo tra Marocco e Spagna che prevedeva l'espulsione del console britannico dal Paese nordafricano; questi si imbarc\u00f2 a T\u00e9touan per essere condotto ad Algeciras il 28 dicembre e, da l\u00ec, all'accampamento di Barcel\u00f3 vicino al fiume Palmones, con tappa finale Gibilterra, raggiunta l'11 gennaio. Con l'interruzione degli approvvigionamenti dal Nord Africa, in ottobre, le forniture ricominciarono a scarseggiare a Gibilterra, insorgendo nel frattempo pure un'epidemia di scorbuto. Tuttavia, il 12 aprile del 1781 l'ammiraglio George Darby sbarc\u00f2 a Gibilterra con una grande quantit\u00e0 di cibo stipata in un centinaio di navi da trasporto, dopo aver rotto l'assedio spagnolo. Le 28 navi e le dieci fregate che accompagnavano la spedizione riuscirono agevolmente a superare le poche cannoniere di Barcel\u00f3 e, conseguentemente, a rifornire l'avamposto.\nControffensiva britannica.\nA novembre, gli assedianti completarono la costruzione di un avamposto, chiamato San Carlos e, in parallelo, i lavori al forte di San Felipe nell'area orientale, con la capacit\u00e0 di sparare alle porte di Gibilterra. Avvertito del pericolo della nuova postazione spagnola, George Eliott allest\u00ec un'offensiva contro di essa con l'obiettivo di smantellarla. Nella notte del 26 novembre, 2.000 uomini divisi in tre colonne lasciarono Gibilterra; l'ala destra era comandata dal tenente colonnello Trigge, quella di sinistra dal tenente colonnello Hugo e la centrale dal tenente colonnello Dechenhaussen, mentre il brigadiere Ross supervisionava la spedizione.\nApprofittando dell'oscurit\u00e0, le truppe avanzarono attraverso la zona neutra, fino a trovarsi faccia a faccia con le sentinelle della cosiddetta linea di contravallazione (o demarcazione). Il tenente colonnello Hugo ordin\u00f2 un'avanzata rapida su San Carlos, mentre i moschettieri aprivano il fuoco sui nemici inermi e impreparati a controbattere. L'attacco si rivel\u00f2 devastante e, non appena gli inglesi raggiunsero la batteria, diedero fuoco ai rifornimenti. Mentre si assicuravano le posizioni, gli zappatori che accompagnavano la spedizione smantellarono le costruzioni. Molti dei genieri e dei soldati nella posizione rimasero feriti quando una parte delle scorte di polvere da sparo che erano nel magazzino di San Carlos scoppi\u00f2 improvvisamente.\nBen presto, l'area acquisita fu data alle fiamme e gli uomini di Ross riuscirono a riportare un grande successo prima di tornare in citt\u00e0. I danni agli avamposti spagnoli risultarono considerevoli, se si tiene conto di quanto tempo venne investito per costruirli sotto il fuoco delle batterie a nord della roccaforte e quanto velocemente erano andati perduti.\nLe batterie galleggianti.\nAll'avvicinarsi del 1782, il comando iberico cap\u00ec che il blocco marittimo posto in essere si dimostrava insufficiente e decise di prendere nuove misure per espugnare Gibilterra. Luis Berton de Balbe de Quiers, duca di Crill\u00f3n, fu posto a capo dell'esercito assediante come \"Comandante di terra e di mare\" (\"Comandante de Tierra y Mar\") al fianco dell'ammiraglio Ventura Moreno Zavala, che comandava la flotta in qualit\u00e0 di \"Comandante generale della marina\" (\"Comandante General de la Marina\"). L'ingegnere francese Jean Le Michaud d'Ar\u00e7on, con l'appoggio della corte spagnola, escogit\u00f2 un nuovo piano di assalto marittimo alla citt\u00e0 basato sull'utilizzo di batterie galleggianti, le quali avevano la funzione di bombardare la parte che dava verso il mare della roccaforte. Il piano fu presentato al consiglio della marina, riunitasi per l'occasione ad Algeciras.\nLe batterie galleggianti erano di fatto zatteroni che offrivano un'enorme superficie ai numerosi occupanti che la presidiavano: essendo l'acqua di mare praticamente subito sotto, si scongiurava il rischio di danni provocati alle normali imbarcazioni dai \"proiettili rossi\", ovvero palle di cannone arroventate prima di essere lanciate e capaci di generare incendi con facilit\u00e0. Il piano era quello di far avvicinare gradualmente le batterie alla citt\u00e0, per poi ancorare e formare un cordone continuo davanti alle mura a mo' di fortezza. Dopo aver reso inagibili le batterie britanniche, 2.000 lance avrebbero dovuto respingere le truppe di fanteria in citt\u00e0 fino a farle capitolare. Nel febbraio 1782, il re di Spagna approv\u00f2 la costruzione di queste batterie, nonostante molti ingegneri avessero raccomandato di non realizzare il progetto, ritenendolo chimerico e troppo arzigogolato. Tre mesi pi\u00f9 tardi, fu avviata la costruzione nei cantieri militari di Algeciras e Cadice.\nDurante la costruzione delle batterie galleggianti, sulla sezione settentrionale della scogliera, erano in corso lavori per elevare diverse piattaforme di obici e batterie provvisorie nei pressi dell'area denominata \"La Laguna\", tra la linea di contravvalazione e il porte della citt\u00e0. Avvertiti dei movimenti che stavano accadendo a \"el Campo\", Gibilterra fortific\u00f2 tutte le piattaforme di artiglieria esistenti e costru\u00ec numerosi cunicoli e passaggi nascosti che collegavano tutte le batterie della zona.\nA partire da maggio, le azioni di bombardamento ripresero sia dal lato britannico che da quello spagnolo. In quel momento del conflitto, si contavano gi\u00e0 molti edifici distrutti dentro le mura o che rischiavano seriamente di crollare. Il 17 maggio, il fuoco nemico colp\u00ec la sinagoga locale e gli edifici circostanti. In questi giorni, gli ingegneri britannici stavano riparando le batterie di \"Upper Rock\", ovvero le pi\u00f9 danneggiate.\nAlla fine di agosto, le batterie galleggianti risultavano terminate: esse si componevano di cinque strutture principali legate da una fitta serie di ponti, supervisionati rispettivamente dai vari comandanti impegnati sul campo di battaglia. Il 13 settembre del 1782 le batterie furono rimorchiate nella loro posizione e, sotto lo sguardo attento di Luis de C\u00f3rdova, giunsero negli immediati pressi della roccaforte, nello specifico vicino al \"Baluarte del Rey\". Le navi erano disposte su due file: le batterie composte da due ponti erano davanti, quelle composte da un unico ponte dietro. Non appena le batterie furono ancorate, ebbe inizio il bombardamento, senza per\u00f2 arrecare gravi danni.\nLa battaglia del 13 settembre 1782.\nAlle 10:25 in poi del 13 settembre, la sequela di obici stazionati sull'istmo in mano agli iberici, le cannoniere e le dieci batterie galleggianti cominciarono in contemporanea ad aprire il fuoco su Gibilterra con un'inverosimile intensit\u00e0. Dall'avamposto risposero tutte le guarnigioni presenti e, dalle 12 del mattino, tutti i pezzi di artiglieria impiegarono le palle incendiarie nei cannoni, nella speranza che le batterie galleggianti non fossero, come girava voce, ignifughe. In totale, le dieci batterie galleggianti disponevano di 142 cannoni in linea e di un equipaggio di 5.260 uomini. Per tutta la mattinata, l'incendio tra la cittadella e le batterie prosegu\u00ec fino a quando, alle 5 del pomeriggio, divamparono delle fiamme sulla batteria galleggiante \"Talla Piedra\" (ognuna di esse aveva una sua denominazione), causate proprio da un proiettile di cannone arroventato. Poco dopo, i collegamenti con il resto delle piattaforme si ruppero e, in seguito, i danni intaccarono anche la \"Pastora\" e la \"San Crist\u00f3bal\". L'esplosione delle tre batterie ebbe un effetto a cascata: la \"Paula primera\" cominci\u00f2 a bruciare a seguito della detonazione delle precedenti, generando ancor pi\u00f9 roghi. Convinto che presto sarebbero finiti carbonizzati o che potessero cadere nelle mani del nemico, il generale Moreno ordin\u00f2 di tagliare tutte le giunture tra le varie batterie. La situazione era tuttavia cos\u00ec caotica e confusa che molti degli occupanti non ebbero il tempo di rimuoverle e vennero sferzati via dai proiettili nemici o per altre concause. Altri ancora, nel tentativo di sfuggire alla propagazione delle fiamme, optarono per gettarsi in acqua, incluso il noto scrittore Jos\u00e9 Cadalso. Commosso dal tremendo massacro che stava avvenendo, il brigadiere della marina britannica Roger Curtis ordin\u00f2 a diverse imbarcazioni di avvicinarsi ai naufraghi, mettendo cos\u00ec in salvo per poi portarli in citt\u00e0 circa 500 uomini. Il 14, un gran numero di cadaveri fu trasportato dalle onde sulle spiagge della baia; si stima che pi\u00f9 di 2.000 uomini morirono sulle piattaforme delle batterie galleggianti e nella flottiglia al loro seguito.\nL'ingegnere D'Arzon giudic\u00f2 la sconfitta dovuta a un insieme di motivazioni: la costruzione delle batterie, guasti nel sistema di circolazione dell'acqua che avrebbero dovuto prevenire i danni causati dai proiettili infuocati, mai invero testati neanche contro le navi, e divergenze nella disposizione ipotizzata dal francese. In merito a quest'ultimo punto, \"La Talla\" e \"La Pastora\" resistettero alla maggior parte del fuoco nemico, ma erano troppo lontane dal molo nord, ovvero il punto pi\u00f9 fragile della fortificazione.\nIl disastro delle batterie galleggianti si rivel\u00f2 un duro colpo per l'esercito assediante: a Gibilterra, invece, si diffuse entusiasmo a seguito della distruzione di quelle macchine da guerra bench\u00e9, nonostante la disfatta, avessero causato gravi danni alle fortificazioni e numerosi morti tra i difensori.\nProsecuzione dell'assedio.\nNonostante tutto, lo stato di assedio di Gibilterra permase e la controparte spagnola si decise di continuare il blocco marittimo per impedire l'arrivo di rifornimenti. Il 10 ottobre le tempeste fecero perdere la rotta alla nave \"San Miguel\", che si avvicin\u00f2 troppo alle coste e l\u00ec vi si aren\u00f2. La penuria di viveri affrontata all'interno delle mura della roccaforte dovette essere sopperita con il tempestivo arrivo dell'ammiraglio Richard Howe. La sua guarnigione fu avvistata il 12 ottobre, ma il forte vento la costrinse ad allontanarsi dallo stretto sulla strada per Marbella senza poter scaricare gli approvvigionamenti. Il giorno dopo, la squadra spagnola al comando di Luis de C\u00f3rdova lasci\u00f2 la baia di Algeciras allo scopo di intercettarla. Una manovra dell'ammiraglio inglese permise alla flottiglia di viaggiare pi\u00f9 velocemente e di rifugiarsi nella baia di T\u00e9touan, lasciando l\u00ec una discreta percentuale del carico totale da consegnare. In seguito, essa giunse a Cadice, dove fu finalmente avvistata dalla squadra spagnola. Dopo piccole scaramucce (pi\u00f9 di ogni altra la battaglia di Capo Spartel del 19 ottobre 1782), la flotta inglese fece rotta per Lisbona e gli iberici decisero di non seguirla. Nel frattempo, le navi da trasporto rimaste a T\u00e9touan erano comunque approdate a Gibilterra il 15 ottobre con il cibo necessario.\nIn quei giorni, le batterie degli assedianti stavano ancora bersagliando le mura della porta settentrionale di Gibilterra, senza realmente farvi breccia. Le nuove fortificazioni britanniche ai piedi del cocuzzolo impedirono anche i lavori nelle trincee e, di conseguenza, la corretta riparazione delle batterie d'assalto. Le strutture difensive scavate nella roccia su idea del sergente maggiore Ince nel 1782 iniziarono ad essere costruite il 25 maggio di quello stesso anno. I primi lavori miravano a scavare cunicoli finalizzati a migliorare la comunicazione tra le batterie sul fianco della montagna senza che dall'esterno risultassero visibili. I problemi di ventilazione sorti durante la sua costruzione, costrinsero gli operai ad aprire delle aperture, in cui presto ci si rese conto che potevano essere posizionati dei cannoni. La Windsor Gallery, la prima ad essere completata e divenuta operativa nel febbraio dell'anno successivo, disponeva di quattro postazioni ed era lunga 113 m. Segu\u00ec poi lo scavo di altri due cunicoli, il \"King's line\" e la \"Queen's line\".\nCessazione delle ostilit\u00e0.\nMentre le ostilit\u00e0 continuavano a Gibilterra, furono ancora una volta avviati negoziati tra Gran Bretagna, Spagna e Francia, al fine di porre fine al conflitto. Le richieste del re spagnolo prevedevano sempre il ritorno di Gibilterra, mettendo altres\u00ec sul tavolo la possibilit\u00e0 di effettuare scambi con alcuni possedimenti d'oltremare: la Francia avrebbe dovuto cedere Martinica e Guadalupa alla Gran Bretagna, mentre la Spagna avrebbe ceduto alla Francia in compenso Santo Domingo. Tuttavia, si stavano preparando campagne militari congiunte su iniziativa della Spagna e della Francia per conquistare l'isola della Giamaica ai danni degli inglesi, reclutando a tale scopo 40.000 soldati da stipare in 70 imbarcazioni. Di fronte all'imminente minaccia ai suoi possedimenti americani, il 30 gennaio 1783 la Gran Bretagna dichiar\u00f2 al re spagnolo di essere pronta a riprendere i negoziati. Il 3 settembre del medesimo anno vide la luce il trattato di Parigi, ai sensi del quale la Gran Bretagna riconosceva l'autorit\u00e0 della Spagna sull'isola di Minorca, riconquistata poco prima, sull'intera Florida e su parte di Honduras e Campeche. Il trattato non faceva per\u00f2 riferimento alla cessione di Gibilterra: ci\u00f2 malgrado, appena furono firmati gli accordi preliminari, le parti impegnate nei combattimenti promisero di cessare gli scontri nella parte settentrionale dello stretto."}
{"id": "3293574", "revid": "88740", "url": "https://it.wikipedia.org/wiki?curid=3293574", "title": "Stadio Vivaldo Lima", "text": "L'Est\u00e1dio Vivaldo Lima, comunemente noto con il suo soprannome Vivald\u00e3o, era uno stadio polivalente sito a Manaus, in Brasile.\nCostruito tra il 1958 e il 1970, fu utilizzato in particolare per le partite di calcio. Lo stadio conteneva posti a sedere.\nIl Vivald\u00e3o era di propriet\u00e0 del governo dello Stato di Amazonas. L'impianto fu demolito in vista dei Mondiali di Brasile 2014 e ricostruito con il nome di Arena da Amaz\u00f4nia."}
{"id": "3293577", "revid": "473757", "url": "https://it.wikipedia.org/wiki?curid=3293577", "title": "Joseph Jurion", "text": ""}
{"id": "3293578", "revid": "6923", "url": "https://it.wikipedia.org/wiki?curid=3293578", "title": "Phog Allen", "text": ""}
{"id": "3293579", "revid": "599013", "url": "https://it.wikipedia.org/wiki?curid=3293579", "title": "J\u00e1nos G\u00f6r\u00f6cs", "text": "Carriera.\nClub.\nGioc\u00f2 per la maggior parte della sua carriera nell'\u00dajpesti D\u00f3zsa, con cui vinse 5 campionati e due coppe nazionali; successivamente vinse per due anni consecutivi la Coppa Mitropa con il Tatab\u00e1nya.\nNazionale.\nIn Nazionale vinse la medaglia di bronzo alle Olimpiadi del 1960 e prese parte ai Mondiali del 1962."}
{"id": "3293584", "revid": "767487", "url": "https://it.wikipedia.org/wiki?curid=3293584", "title": "Gidget Goes Hawaiian", "text": "Gidget Goes Hawaiian \u00e8 un film del 1961 diretto da Paul Wendkos.\nTrama.\nFrances, soprannominata Gidget, viene forzata a partire con la famiglia per una vacanza alle Hawaii, lei non vorrebbe perch\u00e9 stando a casa potrebbe passare del tempo col proprio fidanzato, inaspettatamente per\u00f2 \u00e8 proprio lui ad incitarla a partire. Irritata Gidget parte e sull'aereo una donna le dice di divertirsi cogliendo ogni occasione. Finisce cos\u00ec per incontrare un bel giovanotto, ma ecco che arriva il fidanzato e le cose si complicano fino all'inevitabile lieto fine."}
{"id": "3293587", "revid": "10431", "url": "https://it.wikipedia.org/wiki?curid=3293587", "title": "Auasa", "text": "Auasa (anche chiamata Auassa, Awassa oppure Hawassa) \u00e8 una citt\u00e0 dell'Etiopia situata sulle rive del \"Lago Auasa\" nella Great Rift Valley. La citt\u00e0 \u00e8 collocata nella \"Zona di Sidama\", \u00e8 a 270\u00a0km da Addis Abeba tramite Debre Zeyit, 130\u00a0km a est dalla citt\u00e0 di Soddo, 75\u00a0km a nord di Dila e 1.125\u00a0km a nord di Nairobi (Kenya). Auasa \u00e8 la capitale della regione etiopica della Regione delle Nazioni, Nazionalit\u00e0 e Popoli del Sud. \nAuasa era la capitale della vecchia \"Provincia di Sidamo\", dal 1978 fino all'adozione della nuova Costituzione nel 1995.\nStoria.\nDopo aver tentato di uccidere nel 1992 il presidente della SLM1 (\"Sidama Liberation Movement\"), Woldeamanuel Dubale, il quale fu poi costretto a fuggire nel Regno Unito, nel settembre 1994 furono arrestati 194 membri appartenenti alla sua stessa organizzazione.\nIl quotidiano \"Addis Tribune\" del 31 maggio 2002, riferisce di un'uccisione di 38 contadini, da parte delle forze dell'ordine, i quali stavano protestando contro la decisione dello stato di spostare la capitale della \"Zona di Sidama\" da Auasa a Aleta Wendo. Ci furono altri scontri tra forze dell'ordine e i manifestanti nelle citt\u00e0 di Shambu e Ambo, in cui morirono 27 persone, 12 delle quali erano bambini, 5 gli studenti e 26 i feriti.\nSociet\u00e0.\nEvoluzione demografica.\nStando alla \"Central Statistical Agency\" dell'Etiopia, nel 2005 la citt\u00e0 aveva una popolazione di 125.315 persone: 63.267 uomini e 62.048 donne.\nA confronto, nel 1994, la citt\u00e0 aveva una popolazione di 'soli' 69.169 individui: 35.029 maschi e 34.140 femmine.\nMonumenti e luoghi d'interesse.\nLe pi\u00f9 grandi attrazioni della citt\u00e0 di Auasa sono la Chiesa di San Gabriele e lo Stadio di Auassa Kenema.\nCultura.\nIstruzione.\nUniversit\u00e0.\nLa citt\u00e0 di Auasa \u00e8 anche dotata di Universit\u00e0 (la quale include un College specializzato sullo studio dell'agricoltura, un altro specializzato sullo studio della medicina e un Campus Universitario), di un Istituto Superiore Avventista. \nInfrastrutture e trasporti.\nLa citt\u00e0 si trova adiacente alla strada Trans-Africana (TAH 4), che da Il Cairo porta alla Citt\u00e0 del Capo. \u00c8 il pi\u00f9 grande insediamento umano presente nella woreda di Auasa.\nAuasa possiede un aeroporto (ICAO code HALA, IATA AWA), il servizio postale \u00e8 fornito da una succursale delle Poste Etiopi.\nSport.\nA Auasa il gioco pi\u00f9 in voga \u00e8 il calcio, ma tra i giovani sta riscuotendo un certo successo anche la pallacanestro. Si svolgono per\u00f2 anche alcune competizioni a livello ciclistico e podistico, ma di rado."}
{"id": "3293589", "revid": "88486087", "url": "https://it.wikipedia.org/wiki?curid=3293589", "title": "Insieme limite", "text": "In matematica, l'insieme limite di una successione formula_1 consiste in tutti i suoi punti di accumulazione:\ndove formula_3 \u00e8 la chiusura di formula_4.\nNello studio dei sistemi dinamici, un insieme limite di un'orbita formula_5 di un sistema dinamico per un punto iniziale formula_6 \u00e8 l'insieme dei punti formula_7 tali per cui esiste una successione di istanti temporali formula_8 tale che formula_9 per formula_10.\nGli insiemi limite forniscono informazioni sul comportamento a lungo termine di un sistema dinamico; esempi particolarmente studiati sono gli insiemi limite in corrispondenza di punti periodici (punti fissi) della traiettoria percorsa dal sistema, ad esempio orbite periodiche (cicli limite) e diversi altri attrattori. \nSistemi dinamici discreti.\nSia formula_11 uno spazio metrico e sia formula_12 una funzione continua la cui iterazione definisce un sistema dinamico discreto. L\"'insieme formula_13-limite\" di un punto formula_14, indicato con formula_15, \u00e8 l'insieme di tutti i punti di accumulazione della successione formula_16 formata dalle orbite passanti per formula_17:\nIn altri termini, formula_19 se e solo se c'\u00e8 una successione strettamente crescente di numeri naturali formula_20 tale che formula_21 con formula_22.\nSe formula_23 \u00e8 un omeomorfismo si pu\u00f2 definire in modo simile l\"'insieme formula_24-limite\" semplicemente cambiando nella definizione \"orbita in avanti\" con \"orbita inversa\", cio\u00e8:\nEntrambi gli insiemi sono formula_23-invarianti e se formula_11 \u00e8 uno spazio compatto sono compatti e non vuoti.\nSistemi dinamici continui.\nDato un generico sistema dinamico, descritto dall'equazione differenziale ordinaria:\nsia formula_29 la soluzione (o flusso) del sistema per il punto iniziale formula_30, con formula_31 la corrispondente orbita (l'immagine del flusso). Un punto formula_32 \u00e8 detto \"punto formula_13-limite\" della soluzione formula_5 (\"punto formula_13-limite\" dell'orbita formula_31) se esiste una successione formula_37 di istanti temporali tali che:\nL'insieme formula_13-limite di formula_5 \u00e8 l'insieme di tutti i punti formula_13-limite di formula_5 (di formula_31).\nL'insieme formula_24-limite si definisce analogamente come l'insieme di tutti i punti formula_24-limite della traiettoria formula_5, cio\u00e8 i punti tali che formula_48 per formula_49 e formula_10."}
{"id": "3293605", "revid": "767487", "url": "https://it.wikipedia.org/wiki?curid=3293605", "title": "Marcelino Vaquero Gonz\u00e1lez", "text": ""}
{"id": "3293606", "revid": "37592537", "url": "https://it.wikipedia.org/wiki?curid=3293606", "title": "Marcelino Campanal", "text": ""}
{"id": "3293607", "revid": "1412427", "url": "https://it.wikipedia.org/wiki?curid=3293607", "title": "Abies bracteata", "text": "L'abete di Santa Lucia (\"Abies bracteata\" ) \u00e8 una specie di abete originaria di una ristretta zona della California.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"bracteata\" \u00e8 una parola latina che significa \"ricoperta di scaglie\" , riferendosi alle appariscenti squame degli strobili femminili.\nDescrizione.\nPortamento.\nAlbero alto fino a 25 m, con tronco di 1 m di diametro, a portamento conico. I rami principali dipartono dal tronco ad angolo retto e quelli inferiori tendono a curvarsi in basso con l'et\u00e0; i rami secondari sono di colore verde purpureo o marrone, glabri.\nFoglie.\nLe foglie sono aghiformi, di colore verde, lunghe fino a 6 cm, disposte a coppie, con un odore pungente. Le gemme, di colore marrone, sono di forma ovata-fusiforme, con apice appuntito; Le perule che le rivestono sono corte, glabre, triangolari, con margine intero e apice appuntito.\nFiori.\nIl polline emesso dagli strobili maschili, lunghi 5-7 cm, \u00e8 verde-giallastro.\nFrutti.\nGli strobili femminili, di color porpora-marrone, sono ovoidali, lunghi fino a 10 cm e larghi fino a 4 cm, con scaglie di 2 cm, lisce e larghe 2,5 cm. I semi, di colore marrone rossastro, sono lunghi circa 10 mm, con ali marroni-rosse. A germinazione, i cotiledoni sono 7.\nCorteccia.\nLa corteccia, rosso-marrone e liscia da giovane, diviene con l'et\u00e0 leggermente fessurata, rompendosi in scaglie.\nDistribuzione e habitat.\nL'abete di Santa Lucia ha un areale ristretto di circa 710 km\u00b2 nelle Santa Lucia Mountains che fanno parte della Catena Costiera californiana negli Stati Uniti d'America. Si rinviene dai 200 ai 1.500 m di quota in pendii e canaloni rocciosi rivolti a nord e est dove non sussiste il pericolo di incendi boschivi. Il clima del suo habitat \u00e8 a regime mediterraneo con precipitazioni medie annue di 500-1.300 mm. Forma anche boschi misti con \"Sequoia sempervirens\", \"Pinus lambertiana\" e \"Pinus ponderosa\".\nUsi.\n\u00c8 molto apprezzato per uso ornamentale, in giardini e orti botanici, e nelle alberature.\nConservazione.\n\"Abies bracteata\" risiede in un areale che, seppur frammentato, \u00e8 interamente contenuto in parchi e zone protette, a basso rischio di incendi boschivi. Tuttavia, la ridotta capacit\u00e0 di rigenerazione tipica della specie, la fa ritenere poco adattabile ad eventuali massicci cambiamenti climatici, che la porrebbero a rischio di estinzione. Pertanto, \u00e8 inserita nella Lista rossa IUCN come specie prossima alla minaccia \"(near threatened\" in inglese)."}
{"id": "3293608", "revid": "599013", "url": "https://it.wikipedia.org/wiki?curid=3293608", "title": "Ignacio Romo", "text": "Carriera.\nVenne convocato per il torneo olimpico di Londra del 1948, durante il quale disput\u00f2 l'incontro contro l'Irlanda segnando 9 punti."}
{"id": "3293610", "revid": "282094", "url": "https://it.wikipedia.org/wiki?curid=3293610", "title": "Polidoro Vergilio", "text": ""}
{"id": "3293613", "revid": "110157", "url": "https://it.wikipedia.org/wiki?curid=3293613", "title": "Monte Cavalbianco", "text": "Il monte Cavalbianco \u00e8 una cima dell'Appennino tosco-emiliano di 1.855 metri di altezza sul livello del mare.\nLa montagna rientra nel territorio dell'ex \"Parco del Gigante\", ora facente parte del Parco nazionale dell'Appennino Tosco-Emiliano, ed \u00e8 completamente compreso nella provincia di Reggio Emilia in quanto non \u00e8 situato sul crinale spartiacque tra Emilia e Toscana.\nGeografia.\nIl monte Cavalbianco domina il passo di Pradarena, valico di importanza anche storica, gi\u00e0 conosciuto in epoca Romana, e che collega la pianura Padana con la Garfagnana.\nDalle pendici del monte hanno origine numerosi torrenti come il rio Pradarena il rio del Tornello e canale di Cavorsella, che confluiscono, a loro volta, in due torrenti tributari del fiume Secchia, il Riarbero e l'Ozola."}
{"id": "3293614", "revid": "307923", "url": "https://it.wikipedia.org/wiki?curid=3293614", "title": "Carlo Mascheroni", "text": "Biografia.\nNasce da una dinastia di sellai, fin dal 1898 il nonno Carlo e poi il padre Ugo producevano e cucivano a mano finimenti in cuoio per il traino delle carrozze con i cavalli. Ha pi\u00f9 volte rappresentato l'Italia ai campionati mondiali di equitazione nella disciplina degli attacchi ai WEG World Equestrian Games nelle edizioni 1994 nei Paesi Bassi a l'Aia, nel 1998 in Italia a Roma, nel 2002 in Spagna a Jerez de la Frontera e nel 2006 in Germania ad Aquisgrana. Vince il primo Campionato Internazionale di Attacchi nello Csio di Roma nel 1982 a Passo Corese.\nL'esordio internazionale avvenne nel 1979 a Laxenburg in Austria con la vittoria nella prova dei coni o ostacoli mobili, ma a confermarlo definitivamente sulla scena internazionale fu la prova di presentazione vinta nel 1985 a Sandringham nel Regno Unito. Tutti gli altri piazzamenti sono frutto delle innumerevoli partecipazioni ai campionati Internazionali di Attacchi tra cui la Coppa del Danubio e la Coppa delle Alpi.\nPer molti anni Carlo Mascheroni fu l'unico azzurro a gareggiare a livello internazionale. Partecip\u00f2 inoltre ai mondiali di Pariglie di Riesenbek 1987 e a Balaton Fenyves in Ungheria nel 1989 ma in occasione dei WEG di Stoccolma l'Italia rimase assente. Allora il presidente della FISE Mauro Checcoli chiese a Carlo Mascheroni di rappresentare l'Italia ai successivi WEG de l'Aia nei Paesi Bassi. Durante quei mondiali gli attacchi avrebbero presentato solo la specialit\u00e0 del tiro a quattro e a quell'epoca Carlo Mascheroni era l'unico azzurro in grado di competere. Gareggi\u00f2 ancora nei mondiali pariglie di Zwettl in Austria nel 1991 e negli Stati Uniti d'America a Gladstone, New Jersey nel 1993.\nPer attivit\u00e0 dimostrative, Carlo Mascheroni partecipa agli spettacoli di Fieracavalli a Verona e Milano, viene invitato nelle edizioni della Volvo World Cup a Bologna, al Pavarotti International, al Master di salto ostacoli 2003 e alla finale della F\u00e9d\u00e9ration \u00e9questre internationale World Cup a Milano nel 2004. Nello stesso anno, su indicazione della Fise, il Comitato olimpico nazionale italiano ha conferito a Carlo Mascheroni la medaglia al valore sportivo per la sua attivit\u00e0 nell'ambito degli attacchi.\nVittorie ai Campionati Italiani di Attacchi per pariglie:\nVittorie prove di Combinata Campionati Italiani di attacchi per pariglie:\nVittorie prove di Completo Campionati Italiani di attacchi per pariglie:\nRisultati Internazionali:\nCampionati Mondiali:\nI Campionati mondiali di equitazione (FEI World Equestrian Games) sono una manifestazione internazionale di equitazione organizzata dalla FEI F\u00e9d\u00e9ration \u00e9questre internationale, che si tiene con cadenza quadriennale dal 1990.\nNote.\nCenni storici:\nMascheroni, attivit\u00e0 storica dal 1898 in Giussano aperta dal bisnonno Carlo Mascheroni all'et\u00e0 di 19 anni.\nFonte: Camera di Commercio Milano dall'archivio Albo Artigiani di Milano\nNumero R.D 136206 \nMascheroni Carlo\nNato a Giussano il 26/07/1880\nData Iscrizione: 10/04/1927\nDenominazione: Mascheroni Carlo, Sellaio\n1 Bis-nonno Carlo Mascheroni\nNato a Giussano il 26/07/1880\n2 Nonno Ugo Mascheroni \nNato a Giussano il 20/08/1912\n3 Carlo Mascheroni\nNato a Giussano il 07/06/1940\nDecreto di Regione Lombardia:\nDECRETO N. 7405 Del 15/09/2015\nIdentificativo Atto n. 209\nDIREZIONE GENERALE COMMERCIO, TURISMO E TERZIARIO\nRICONOSCIMENTO E VALORIZZAZIONE DEI LUOGHI STORICI DEL COMMERCIO IN\nLOMBARDIA IN ATTUAZIONE DELLA D.G.R. 20 GENNAIO 2009 N. VIII/8886."}
{"id": "3293615", "revid": "767487", "url": "https://it.wikipedia.org/wiki?curid=3293615", "title": "La vergine di ferro", "text": "La vergine di ferro (\"The Iron Maiden\"), \u00e8 un film del 1962 diretto da Gerald Thomas.\nTrama.\nUna compagnia aerea americana compra una linea britannica, le cose si mettono al peggio quando il disegnatore di aeroplani Jack Fisher litiga con la figlia del proprietario con cui \u00e8 fidanzato. Le cose finiranno per volgere al meglio."}
{"id": "3293619", "revid": "599013", "url": "https://it.wikipedia.org/wiki?curid=3293619", "title": "Josu\u00e9 Santos", "text": "Carriera.\nVenne convocato per il torneo olimpico di Londra del 1948, durante il quale disput\u00f2 sei incontri."}
{"id": "3293621", "revid": "729019", "url": "https://it.wikipedia.org/wiki?curid=3293621", "title": "John Tovey", "text": "Al comando della Home Fleet della Royal Navy nel 1941 durante la seconda guerra mondiale, dopo un lungo servizio nel teatro del Mediterraneo, ebbe il comando in mare, imbarcato sulla nuova corazzata King George V, delle forze britanniche durante la lunga e drammatica caccia alla Bismarck, riuscendo con tenacia e abilit\u00e0, dopo l'iniziale sconfitta nello Stretto di Danimarca della squadra da battaglia del viceammiraglio Holland, a danneggiare, raggiungere ed infine affondare la potente corazzata nemica."}
{"id": "3293623", "revid": "253269", "url": "https://it.wikipedia.org/wiki?curid=3293623", "title": "Eddie Bracken", "text": "Nel 1939 ha sposato l'attrice Anna Constance Nickerson da cui ha avuto cinque figli: Michael, Dave, Judy, Carolyn e Susan.\n\u00c8 morto nel 2002, tre mesi dopo la morte della moglie, in seguito a complicazioni di un intervento. \u00c8 stato cremato."}
{"id": "3293624", "revid": "1543377", "url": "https://it.wikipedia.org/wiki?curid=3293624", "title": "Past Life", "text": "Past Life \u00e8 una serie televisiva statunitense prodotta nel 2010.\nIdeata da David Hudgins, la serie \u00e8 ispirata al romanzo \"The Reincarnationist\" di M.J. Rose, ed unisce il genere \"crime\" con il paranormale.\nLa serie \u00e8 stata trasmessa in prima visione negli Stati Uniti da Fox in \"midseason\". A causa dei bassi ascolti la serie \u00e8 stata cancellata dal network dopo 7 episodi prodotti e 5 trasmessi, sospendendone la programmazione dai suoi palinsesti e non trasmettendo gli ultimi due episodi della prima ed unica stagione. In Italia la serie \u00e8 stata trasmessa in prima visione assoluta da Rai 2 a partire dal 9 gennaio 2011, ma a causa dei bassi ascolti ottenuti dai primi due episodi, la rete ha deciso di sospenderne temporaneamente la messa in onda, riprendendola due mesi pi\u00f9 tardi, dall'11 marzo.\nTrama.\nLa dottoressa Kate McGinn \u00e8 una psicologa che crede nell'idea che ognuno di noi abbia avuto delle vite precedenti. Kate collabora con il Talmadge Center for Behavioral Health di New York, un centro specializzato nello studio dell'anima. Il suo lavoro consiste proprio in questo, ovvero nel cercare di far ricordare ai suoi pazienti le esperienze vissute in vite passate, convinta che ci\u00f2 possa risolvere i loro attuali problemi. Dato che i ricordi dei suoi pazienti possono dare una soluzione a dei crimini insoluti, la dottoressa lavora a fianco di Price Wathley, un detective cinico e scettico di fronte alle sue idee, che per\u00f2 la segue costantemente nel suo lavoro. Ad aiutare Kate c'\u00e8 anche il dottor Malachi Talamadge, a capo del Talmadge Center, e il dottor Rishi Karan."}
{"id": "3293625", "revid": "1305772", "url": "https://it.wikipedia.org/wiki?curid=3293625", "title": "Serie A1 2009-2010 (hockey su prato femminile)", "text": "La serie A1 2009-2010 \u00e8 stata la 42\u00aa edizione del campionato italiano di hockey su prato femminile. Organizzato dalla Federazione Italiana Hockey, ha visto la vittoria del Libertas San Saba, al suo ottavo titolo; il CUS Padova viene retrocesso in serie A2. Nella stessa stagione, l'HF Lorenzoni si aggiudica per l'ottava volta la Coppa Italia.\nFormula del campionato.\nIl campionato 2009/2010 prevede due gironi iniziali da 6 squadre ciascuno, A e B, con formula di girone all'italiana. Le prime 3 squadre classificate per ogni girone, passano ai playoff per l'attribuzione del titolo di Campione d'Italia, mentre le ultime 3 squadre classificate per ogni girone, passano ai playout; la squadra che arriva ultima nella classifica playout viene retrocessa in serie A2. Sia i playoff che i playout sono sempre organizzati con girone all'italiana. Tra la fine di novembre 2009 e la fine di febbraio 2010 \u00e8 prevista una pausa del campionato, per lo svolgimento del campionato indoor."}
{"id": "3293630", "revid": "729019", "url": "https://it.wikipedia.org/wiki?curid=3293630", "title": "Nakajima Ki-34", "text": "Il era un bimotore da trasporto multiruolo ad ala bassa prodotto dall'azienda giapponese Nakajima Hikoki KK nella seconda parte degli anni trenta.\nVenne utilizzato in ambito civile come aereo di linea e da trasporto da Dai Nippon K\u014dk\u016b KK e Mansh\u016b k\u014dk\u016b KK, rispettivamente le compagnie aeree di bandiera nazionale dell'Impero giapponese e del Manchukuo, mentre in ambito militare dalle componenti aeree di esercito, con la designazione identificato anche come , ed in numero minore, marina imperiale, con la designazione L1N1, giapponesi durante la seconda guerra mondiale. Entrambi vennero identificati con il nome in codice alleato Thora\nStoria del progetto.\nLa Nakajima Hik\u014dki, che nei primi anni trenta aveva ottenuto la possibilit\u00e0 di costruire su licenza lo statunitense Douglas DC-2, inizi\u00f2 nel 1935 lo sviluppo di un nuovo e pi\u00f9 piccolo velivolo bimotore da trasporto leggero da proporre al mercato dell'aviazione civile. Un simile modello avrebbe costituito una scelta migliore per quelle compagnie aeree che operavano su rotte con un volume passeggeri ridotto e che non giustificavano l'acquisto del pi\u00f9 capiente DC-2.\nIl progetto originale, designato AT-1, fu oggetto di numerose modifiche in corso d'opera ed il programma di sviluppo gener\u00f2 un modello che, per le sue diversit\u00e0 da quello originale, assunse la designazione AT-2. Il prototipo, equipaggiato con una coppia di motori radiali Nakajima Kotobuki 2-1 da 580 hp (432 kW) ciascuno, venne portato in volo per la prima volta il 12 settembre 1936. Il velivolo denot\u00f2 buone caratteristiche di volo confermando le aspettative dell'azienda pur risultando sottopotenziato, problema risolto all'avvio della produzione in serie adottando una pi\u00f9 potente versione del Kotobuki.\nLa produzione venne avviata dalla Nakajima ma grazie all'interesse espresso dall'esercito imperiale, che stava cercando un velivolo da trasporto pi\u00f9 moderno per la sua componente aerea, le commesse furono tali da dover rilasciare una licenza di produzione in serie alla Tachikawa Hik\u014dki KK che, alla fine della produzione, risult\u00f2 il costruttore pi\u00f9 coinvolto nella sua realizzazione.\nAl termine della sua produzione, nel 1942, la cifra complessiva degli esemplari realizzati si attest\u00f2 sulle 318 unit\u00e0, 19 costruite dalla Nakajima ed i restanti 299 dalla Tachikawa.\nTecnica.\nL'AT-2 era un velivolo dall'aspetto moderno di costruzione, tranne per le superfici di controllo, interamente metallica: bimotore ad ala bassa con carrello retrattile.\nLa fusoliera era completamente chiusa e presentava una cabina di pilotaggio a scalino alla quale era collegato lo scompartimento passeggeri, dotato di otto poltroncine in corrispondenza di quattro finestrini per lato ed accessibili da un portello posto sul lato sinistro. Posteriormente terminava in un impennaggio classico monoderiva con piani orizzontali a sbalzo dotato di timone ed equilibratori in compensato.\nLa configurazione alare era monoplana, con l'ala realizzata in metallo a pi\u00f9 sezioni assemblate tra loro, posizionata bassa sulla fusoliera e dotata di alettoni in compensato.\nIl carrello d'atterraggio era un biciclo anteriore classico, con i due elementi anteriori posizionati sotto le semiali, dotato di un meccanismo che permetteva alle ruote anteriori di rientrare nelle due gondole motore lasciando parzialmente scoperti gli pneumatici, integrato posteriormente da un ruotino d'appoggio posizionato sotto la coda.\nLa propulsione era assicurata da una coppia di motori Nakajima Kotobuki, un radiale 9 cilindri posti su una singola fila raffreddato ad aria ed in grado di sviluppare, nella versione 41 adottato dai modelli di serie, una potenza pari a 710 hp (529 kW), racchiusi in altrettante gondole dotate di cappottature NACA posizionate sul bordo d'attacco delle semiali ed abbinati ad eliche bipala metalliche a passo variabile.\nAnche nelle versioni militari non era previsto alcun armamento da difesa.\nImpiego operativo.\nCivile (AT-2).\nVennero prodotti 32 esemplari di AT-2 destinati alle compagnie aeree Dai Nippon K\u014dk\u016b KK e Mansh\u016b k\u014dk\u016b KK, che operavano sulle rotte di linea Tokyo-Hsinking, Tokyo-Tientsin ed all'interno del Manchukuo. Questi velivoli sono rimasti in servizio operativo fino alla resa del Giappone nell'agosto 1945.\nMilitare (Ki-34 ed L1N1).\nNel 1937, dato l'incremento della richiesta di capacit\u00e0 di trasporto tattico dopo lo scoppio della Seconda guerra sino-giapponese, l'esercito imperiale giapponese adatt\u00f2 il progetto dell'AT-2 all'uso militare adottando una pi\u00f9 potente motorizzazione, i radiali Nakajima Ha-1b, rinominando il modello, a seconda del sistema di designazione, aereo da trasporto per l'esercito Tipo 97 e Ki-34. I primi 19 esemplari vennero prodotti dalla Nakajima mentre i successivi 299 dalla Tachikawa, azienda che manteneva un rapporto prioritario per le forniture di mezzi l'esercito.\nDurante il servizio operativo il Ki-34 venne utilizzato come aereo da trasporto leggero multiruolo, in missioni di collegamento e trasmissioni di ordini, per l'addestramento dei paracadutisti del Dai-1 Teishin Sh\u016bdan e durante operazioni a disposizione delle Forze speciali.\nSuccessivamente alcuni esemplari furono trasferiti alla marina imperiale, dove adottarono, a seconda del sistema di designazione, la nuova denominazione trasporto per la marina tipo AT-2 o Nakajima L1N1. Altri furono trasferiti all'aeronautica della Cocincina, stato fantoccio istituito dal governo giapponese, nel 1942."}
{"id": "3293631", "revid": "322321", "url": "https://it.wikipedia.org/wiki?curid=3293631", "title": "Tarquinio Grassi", "text": "Avviatone alla pittura, ebbe come maestro lo zio Stefano Moltalto, che fu uno dei pittori pi\u00f9 noti e attivi nei secoli XVII-XVIII in Valsesia e nel Biellese.\nOpere principali.\nA Romagnano Sesia nel 1683 affresc\u00f2 gratuitamente, come \u00e8 possibile vedere in un cartiglio, la cupola ottagonale della chiesa della Madonna del Popolo. \nNel 1710 esegu\u00ec \"La deposizione del Cristo tra le braccia della Madonna\" e \"Il Purgatorio\", dove tra le anime dei penitenti introdusse la propria immagine e quella della moglie Elena Costa.\nNell'abside della chiesa di San Rocco a Torino dipinse, insieme ad Alessandro Mari, le \"Storie di San Rocco\". \nFu attivo anche nella realizzazione del Sacro Monte di Varallo, dove dipinse con gli zii Giuseppe e Giovanni Stefano Doneda la cappella della Trasfigurazione (completata nel 1676); nel 1707 dipinse invece la cupola ed alcuni quadri alle pareti della cappella del Santo Sepolcro."}
{"id": "3293635", "revid": "767487", "url": "https://it.wikipedia.org/wiki?curid=3293635", "title": "Harold Anderson", "text": ""}
{"id": "3293636", "revid": "456487", "url": "https://it.wikipedia.org/wiki?curid=3293636", "title": "Svastek", "text": ""}
{"id": "3293648", "revid": "767487", "url": "https://it.wikipedia.org/wiki?curid=3293648", "title": "Costic\u0103 \u0218tef\u0103nescu", "text": "Sofferente di tumore, si \u00e8 suicidato nel 2013 all'et\u00e0 di 62 anni gettandosi dal quinto piano dell'ospedale militare di Bucarest.\nCaratteristiche tecniche.\n\u00c8 stato un difensore centrale."}
{"id": "3293649", "revid": "287204", "url": "https://it.wikipedia.org/wiki?curid=3293649", "title": "Costica Stefanescu", "text": ""}
{"id": "3293650", "revid": "19079", "url": "https://it.wikipedia.org/wiki?curid=3293650", "title": "Roccaberardi", "text": ""}
{"id": "3293651", "revid": "61051", "url": "https://it.wikipedia.org/wiki?curid=3293651", "title": "Nakajima L1N", "text": ""}
{"id": "3293653", "revid": "61051", "url": "https://it.wikipedia.org/wiki?curid=3293653", "title": "Nakajima AT-2", "text": ""}
{"id": "3293669", "revid": "2128848", "url": "https://it.wikipedia.org/wiki?curid=3293669", "title": "Puntate di Band of Brothers - Fratelli al fronte", "text": "Le puntate della miniserie televisiva Band of Brothers - Fratelli al fronte sono andate in onda sul canale statunitense HBO dal settembre al novembre 2001. In Italia la miniserie \u00e8 stata trasmessa in chiaro da Rete 4 da gennaio a febbraio del 2003, e successivamente dal canale satellitare Duel TV a partire dal 22 aprile 2004.\nL'inizio.\nTrama.\nNel luglio 1942 la Compagnia Easy, sotto il comando del tenente Herbert Sobel, viene addestrata a Camp Toccoa, in Georgia. Il comandante Sobel, con i suoi modi tirannici e talvolta con le sue punizioni insensate e sproporzionate, \u00e8 odiato dai suoi uomini, ad eccezione del sottotenente Richard \"Dick\" Winters, comandante del 2\u00ba Plotone della compagnia e persona decisamente pi\u00f9 umana di Sobel, promosso nel frattempo capitano. Nel settembre 1943 la compagnia, a bordo del transatlantico RMS Samaria, viene spedita di guarnigione nel villaggio di Aldbourne, in Inghilterra, e, dopo un addestramento supplementare, si prepara a partecipare al D-Day previsto per l'anno seguente.\nWinters viene promosso tenente e l'invidia che Sobel nutre nei suoi confronti cresce ancora di pi\u00f9, al punto che lo punisce in maniera immotivata, spingendo i sottufficiali della compagnia a firmare una sorta di lettera di diserzione pur di non restare sotto il comando del capitano. A causa della sua incapacit\u00e0 di reagire lucidamente in combattimento, come viene puntualizzato in pi\u00f9 azioni di addestramento, viene destinato al comando di un'altra compagnia, venendo sostituito dal tenente Thomas Meehan della Compagnia Baker. Sobel viene assegnato alla scuola paracadutisti di Chilton Foliat, dove viene addestrato personale di seconda linea, come medici o cappellani militari.\nLa puntata \u00e8 per la maggior parte ripresa in \"flashback\", tramite i ricordi del tenente Winters poco prima del lancio per l'invasione dell'Europa, e si ha la possibilit\u00e0 di conoscere alcuni dei personaggi della serie, come Sobel, il tenente Lewis Nixon, il sergente Carwood Lipton ed altri componenti, oltre al protagonista.\nD-Day.\nTrama.\nLa Compagnia Easy, in seguito agli errati lanci del D-Day, si ritrova sparsa per tutta la Normandia, ma a gruppetti cerca di conquistare il punto di riunione, Sainte-Marie-du-Mont. A causa della perdita del tenente Meehan, esploso nel suo C-47 con tutti i componenti del gruppo di comando, il tenente Winters \u00e8 il nuovo comandante. Assieme ad Hall, della Compagnia Able, ad alcuni suoi soldati e ad altri dell'82\u00aa Divisione Aviotrasportata riesce a raggiungere il suo obiettivo. In seguito guida pochi elementi della sua compagnia alla conquista di una batteria di cannoni da 105\u00a0mm (creduti 88) dell'esercito tedesco nel combattimento di Br\u00e9court-Manor. Anche questa puntata ha come protagonista il tenente Winters, ma introduce pi\u00f9 dettagliatamente personaggi come Bill Guarnere, Donald Malarkey, il tenente Lynn \"Buck\" Compton ed il tenente Ronald Speirs, della Compagnia Dog.\nAssalto a Carentan.\nTrama.\nLa Compagnia Easy ha il compito di conquistare il villaggio francese di Carentan, centro delle truppe naziste nella zona, e di tenere la posizione. La vicenda \u00e8 narrata seguendo principalmente il personaggio del soldato Albert Blithe, che, dopo aver raggiunto gli altri membri della compagnia, durante le azioni successive soffre di attacchi di panico culminanti in una cecit\u00e0 isterica temporanea. Durante la puntata ci sono due combattimenti principali, il primo in citt\u00e0 ed il secondo appena fuori Carentan, in cui vengono mostrate le prime buche e le prime trincee della serie durante il contrattacco tedesco sulla Collina 30 (o Gola di Sangue). Vengono introdotti meglio i personaggi di Albert Blithe (che uscir\u00e0 dalla serie al termine della puntata, dopo esser stato ferito al collo da un cecchino), del tenente Harry Welsh ed ancora del tenente Speirs, reso temibile da alcune storie collegate ai fatti del D-Day.\nOperazione Market-Garden.\nTrama.\nIn seguito ai primi sanguinosi scontri, alla compagnia si aggiungono le riserve, trattate talvolta superficialmente dai veterani del D-Day. Winters, ora promosso capitano, guida il lancio nei Paesi Bassi della sua compagnia nell'Operazione Market Garden, ideata dal generale Bernard Montgomery. Dopo la liberazione della citt\u00e0 di Eindhoven, avvenuta senza il minimo combattimento, la compagnia si muove verso Neunen (citt\u00e0 natale di Vincent van Gogh), dove subisce la prima sconfitta sul campo, con numerose perdite soprattutto tra le riserve, ritirandosi e lasciando come disperso il sergente Denver \"Bull\" Randlemann, creduto morto. \u00c8 parecchio rimarcata la trasformazione dei soldati tramite una progressiva disumanizzazione, in particolare col protagonista della puntata, tanto allegro e diretto inizialmente, quanto determinato e violento durante il combattimento. Il ritiro della Compagnia Easy \u00e8 reso pi\u00f9 lieve dal ritorno di Randlemann, ritrovato casualmente dagli uomini della sua squadra usciti in missione di soccorso.\nPunto cruciale.\nTrama.\nLe operazioni nei Paesi Bassi procedono, cos\u00ec come la carriera di Winters, che viene promosso comandante del 2\u00ba Battaglione dopo un'operazione in cui la Compagnia Easy annienta due intere Compagnie di SS con perdite minime. Lo stesso avviene per la carriera di Lewis Nixon, che con il grado di capitano viene nominato come S2 di battaglione, addetto ai servizi logistici. La Compagnia Easy viene passata al tenente Moose Heyliger, che porta a termine un'operazione di salvataggio di 140 Red Devils, soldati britannici radunati dalla Resistenza sull'altra sponda del Reno. Heyliger viene per\u00f2 ferito gravemente, per errore, da una sentinella e perde in men che non si dica il comando della Easy, che passa ad un ufficiale di rimpiazzo, il tenente Norman Dike. Dike dalla sua parte ha amicizie influenti, ma ha invece contro tutti gli uomini della compagnia, che lo ritengono incapace. La puntata si conclude con la partenza della compagnia verso le foreste delle Ardenne, dove \u00e8 chiamata a proteggere il villaggio di Bastogne dagli attacchi nazisti.\nBastogne.\nTrama.\nLa Compagnia Easy \u00e8 in prima linea contro i tedeschi presso il villaggio belga di Bastogne ed affronta il nemico nella famosa \"offensiva delle Ardenne\". L'equipaggiamento \u00e8 scarso: niente vestiario invernale, poche munizioni e pochissime medicine, oltre ad un organico ridotto (a detta di Winters, il 65% del previsto). Nonostante questo la resistenza \u00e8 costante da parte degli uomini della compagnia, che non riescono neppure ad essere riforniti con lanci aerei perch\u00e9 la nebbia impedisce la localizzazione corretta ed i tedeschi hanno sequestrato un battaglione medico. I mille problemi che i medici della compagnia devono quotidianamente affrontare vengono cos\u00ec notevolmente peggiorati. La vicenda \u00e8 narrata seguendo principalmente il personaggio del caporale paramedico, aiutante di sanit\u00e0, Eugene Roe, che pur non essendo medico chirurgo riesce ad occuparsi di tutti gli uomini, feriti od uccisi soprattutto dai bombardamenti nemici, facendo la spola con l'ospedale di Bastogne, dove conosce Ren\u00e9, un'infermiera disillusa e provata dagli orrori della guerra.\nPunto di rottura.\nTrama.\nL'offensiva dei tedeschi piano piano arretra e i paracadutisti si apprestano a prendere la citt\u00e0 belga di Foy. La vicenda \u00e8 narrata dal primo sergente Carwood Lipton e vengono messe in luce le sue difficolt\u00e0 (condivise dal resto degli uomini) a rapportarsi col comandante di compagnia, il tenente Norman Dike, che scompare inspiegabilmente dalla prima linea ogni qual volta i tedeschi attaccano e non ha n\u00e9 il polso n\u00e9 la competenza per prendere decisioni. Citando testualmente Lipton: \"Il tenente Dike non \u00e8 un cattivo ufficiale perch\u00e9 prende decisioni sbagliate, \u00e8 un cattivo ufficiale perch\u00e9 non ne prende proprio\".\nI bombardamenti a tappeto decimano la compagnia: Joe Toy e Bill Guarnere perdono una gamba, ma entrambi sopravvivono, Skip Muck e Alex Penkala muoiono, mentre altri ancora si feriscono mortalmente come Hobbler o hanno attacchi di nervi e panico come Buck Compton. La puntata si conclude con l'assalto alla citt\u00e0 di Foy, in cui Dike mette a repentaglio la compagnia e viene sostituito dal tenente Speirs, che diventa comandante, per la gioia dei membri della Easy. Sul finire della puntata viene annunciata da Speirs la prossima promozione ad ufficiale di Lipton, che \u00e8 stato \"de facto\" il \"capo della compagnia dopo che Winters \u00e8 stato assegnato al battaglione\".\nMissione maledetta.\nTrama.\nDopo i successi della battaglia delle Ardenne, la Compagnia \u00e8 stanziata nella citt\u00e0 di Haguenau sul finire della guerra. Finalmente i soldati hanno pasti caldi, abiti e un tetto sopra la testa, ma sono cambiati, scioccati da quello che hanno visto e vissuto. Molti loro amici sono morti o feriti e portano dentro una tristezza difficile da cancellare. In questo scenario ricompare il soldato David Webster, ferito ad una gamba nei Paesi Bassi, ed \u00e8 proprio dal suo punto di vista che vediamo la puntata. Pur essendo un veterano del D-Day e di Market Garden, non viene accettato dai compagni per il solo fatto di non essere scappato dall'ospedale del campo ed essere tornato con la Easy come avevano fatto molti altri, perdendosi cos\u00ec l'assalto a Bastogne. Insieme al tenente Jones (interpretato da Colin Hanks, figlio di Tom Hanks) viene assegnato ad un plotone scelto per andare in pattugliamento al di l\u00e0 del fiume con l'obiettivo di fare prigionieri.\nLa missione, ormai assurda in questa fase della guerra, \u00e8 una doccia fredda per i componenti della pattuglia, comandata dal sergente John Martin; la missione ha successo, ma con una perdita. Il colonnello Sink, comandante del 506\u00ba Reggimento, di cui la Compagnia fa parte, decide, ancora pi\u00f9 inspiegabilmente, di spedire gli stessi uomini in una seconda missione la notte successiva. Winters decide per\u00f2 di disobbedire deliberatamente all'ordine e, dopo aver dato le istruzioni ai soldati, specifica che non ha intenzione che la pattuglia metta a repentaglio la vita dei propri componenti, e che desidera che gli uomini si concedano un sonno ristoratore, per poi fargli rapporto l'indomani, affermando di non essere riusciti a fare prigionieri nel corso della missione. Tra lo stupore generale si chiudono, in pratica, le missioni in guerra della Easy. La puntata si conclude con una serie di promozioni: il tenente Jones viene promosso Primo Tenente del Reggimento e trasferito, mentre Lipton diventa Sottotenente e Winters Maggiore.\nLa tragica scoperta.\nTrama.\nIl tempo delle grandi battaglie per la Compagnia Easy \u00e8 finito, e durante il ritiro dei tedeschi i soldati alleati hanno tempo per pensare, riflettere e godersi un po' di riposo. La puntata, narrata in flashback dal punto di vista del Capitano Lewis Nixon, inizia mentre i soldati osservano gli abitanti di una cittadina ormai ridotta in macerie ricostruire quello che possono e con l'annuncio della morte di Hitler a Berlino. La guerra sta per finire, ma Nixon \u00e8 ormai disilluso: \u00e8 stato retrocesso al reparto S3 dell'intelligence e ha appena preso parte all'operazione Varsity con la 17\u00aa Divisione Aviotrasportata, diventando il paracadutista con pi\u00f9 lanci in guerra dell'esercito statunitense. Fortunatamente per lui, il suo aereo \u00e8 esploso pochi secondi dopo il salto, lasciandolo tra i pochi superstiti; nel frattempo ha anche da affrontare le pratiche del divorzio che sua moglie gli spedisce dagli Stati Uniti. \nParallelamente si evidenzia la contrapposizione di comportamento ed atteggiamento tra i veterani ed i nuovi arrivati al fronte, come il soldato Patrick O'Keefe, che vede la guerra quasi come un gioco, emozionato all'idea di dover combattere e galvanizzato dalla vittoria imminente. Il gioco finisce anche per lui quando per caso una squadra di pattuglia della Compagnia Easy scopre un campo di sterminio vicino a Landsberg, sub-campo del complesso di Dachau, dove sono rinchiusi moltissimi ebrei e dove ne sono stati uccisi ancora di pi\u00f9. Il maggiore Winters, arrivato sul posto, apre il cancello, liberando decine di uomini, detenuti e denutriti in mezzo a cumuli di persone morte di fame e di freddo, confermando cos\u00ec le voci che ormai aleggiavano da mesi: i nazisti assassinavano nei lager le persone sgradite al regime. Le forze alleate erano a conoscenza dei lavori forzati nazisti, ma la maggior parte dei soldati credeva che le voci sui campi di concentramento fossero solo propaganda statunitense per spingere i soldati a combattere, e nessuno pensava a campi di sterminio statali. \nNeppure la popolazione locale non credeva che il governo tedesco avesse attuato una soluzione finale della questione ebraica: i civili non credevano nell'Olocausto, ma la situazione era simile in centinaia di campi di detenzione dell'esercito tedesco. Lo sbigottimento e l'orrore calano sui volti dei soldati, anche di quelli che pensavano di avere visto tutto. Joseph Liebgott, interprete ed a sua volta ebreo, \u00e8 costretto a riferire ai prigionieri che non possono uscire dal campo cosicch\u00e9 i medici possano controllare accuratamente la ripresa di quei fisici talmente debilitati. Il generale Taylor proclama la legge marziale in tutta la citt\u00e0, in modo tale che ogni persona tra i quattordici e gli ottanta anni dia una mano a ripulire le macerie della citt\u00e0, veda con i propri occhi i cumuli di ebrei morti e sgomberi il lager dagli innumerevoli cadaveri ancora li ammassati. La puntata finisce con la compagnia di nuovo in marcia, in direzione dell'Austria, mentre avviene la resa della Germania.\nIl nido delle aquile.\nTrama.\nLa Compagnia Easy \u00e8 in viaggio verso l'Austria e lungo il tragitto entra a Berchtesgaden, quartier generale nazista: qui vi trovano palazzi, statue e vessilli, ma nessun nemico. I soldati della Easy (in particolare il Capitano Speirs) si danno al saccheggio di tutto ci\u00f2 che trovano di valore, finch\u00e9 non viene dato loro l'ordine di salire sulla montagna sovrastante il villaggio e conquistare nientemeno che il Nido dell'Aquila di Hitler. Successivamente la compagnia si sposta ancora ed entra in Austria a Zell am See, un posto paradisiaco sulle rive dello Zeller See. Qui, nonostante il fatto che sul fronte occidentale la guerra sia finita, i soldati, nell'attesa di tornare a casa, continuano per\u00f2 a morire. Accidentalmente, per distrazione o per ubriachezza, i morti aumentano, e addirittura un soldato ubriaco spara in testa al sergente Chuck Grant, dopo aver ucciso due tedeschi.\nLa serie si conclude dapprima con l'assegnazione di posti privilegiati ad alcuni membri della compagnia, poi con una partita a baseball in cui viene descritta la vita successiva alla guerra dei componenti della Easy. In conclusione vengono presentate altre interviste ai reduci ancora in vita, di cui finalmente vengono svelate le identit\u00e0. Le parole conclusive della serie sono una citazione dell\"'Enrico V\" di Shakespeare (atto IV, scena III) da parte di Carwood Lipton, da cui viene tratto il titolo:"}
{"id": "3293672", "revid": "599013", "url": "https://it.wikipedia.org/wiki?curid=3293672", "title": "Rich\u00e1rd Rapport", "text": "In marzo 2010, classificandosi =2\u00ba con Lajos Portisch nel torneo di Szentgotth\u00e1rd (vinto da Alexander Beliavsky), \u00e8 diventato, all'et\u00e0 di 13 anni, 11 mesi e 15 giorni, il quinto pi\u00f9 giovane scacchista ad ottenere il titolo di Grande maestro.\n\u00c8 stato seguito da vari trainer di prestigio, tra cui Alexander Beliavsky e Adrian Mikhalchishin.\nPartecipa con l'Ungheria a due olimpiadi: nel 2014 a Troms\u00f8 dove vince la medaglia d'argento a squadre e nel 2016 a Baku dove gioca in prima scacchiera. In totale ha vinto 6 partite, pareggiate 5 e perse 5.\nHa raggiunto il massimo rating nell'ottobre 2021, con 2770 punti Elo, 10\u00ba al mondo e primo tra i giocatori ungheresi."}
{"id": "3293674", "revid": "729019", "url": "https://it.wikipedia.org/wiki?curid=3293674", "title": "Episodi di Past Life", "text": "La prima ed unica stagione della serie televisiva Past Life \u00e8 stata trasmessa in prima visione negli Stati Uniti d'America da Fox dal 9 febbraio 2010, venendo sospesa e cancellata per bassi ascolti dopo 7 episodi prodotti.\nIn Italia la serie \u00e8 stata trasmessa in prima visione da Rai 2 dal 9 gennaio 2011, venendo sospesa per bassi ascolti dopo 2 episodi. La ripresa della programmazione \u00e8 stata dall'11 marzo 2011 al 1\u00ba aprile 2011"}
{"id": "3293677", "revid": "61051", "url": "https://it.wikipedia.org/wiki?curid=3293677", "title": "Hsinking", "text": ""}
{"id": "3293695", "revid": "287204", "url": "https://it.wikipedia.org/wiki?curid=3293695", "title": "Forma chiusa (musica)", "text": "In musica, una melodia in forma chiusa \u00e8 basata su un principio di ripetizione delle frasi, in contrapposizione alla forma aperta, caratterizzata dall'assenza di riprese prefissate. Brani scritti in forma chiusa sono i pezzi chiusi, ovvero pezzi musicalmente autonomi dal resto di una composizione di pi\u00f9 ampia portata, generalmente un'opera, un oratorio o una cantata. Sono pezzi chiusi le arie, i pezzi d'assieme (duetti, trii ecc.) o i cori. La forma chiusa caratterizza anche le romanze e i lied strofici. \nNell'opera settecentesca il testo dei pezzi chiusi era costituito da versi misurati e si contrapponeva nettamente ai recitativi, scritti in versi sciolti. Le opere del settecento erano caratterizzate da una grande frammentazione in pezzi chiusi autonomi, frammentazione che verr\u00e0 gradualmente superata nel corso dell'Ottocento da operisti come Verdi e soprattutto Wagner, con i quali si passer\u00e0 ad unit\u00e0 di articolazione pi\u00f9 ampie del discorso drammatico (la scena in Verdi e addirittura l'intero atto in Wagner)."}
{"id": "3293706", "revid": "767487", "url": "https://it.wikipedia.org/wiki?curid=3293706", "title": "Eldino Danelutti", "text": "Carriera.\nHa giocato in Serie A con la maglia della Pro Patria. Esord\u00ec in serie A nelle file della Pro Patria l'11 marzo 1951 disputando, all'ottava giornata del girone di ritorno, l'incontro -Pro Patria conclusosi con la vittoria della squadra alabardata con il risultato di 3-1."}
{"id": "3293710", "revid": "287204", "url": "https://it.wikipedia.org/wiki?curid=3293710", "title": "Tempesta (James Clavell)", "text": "Tempesta (titolo orig. \"Whirlwind\") \u00e8 un romanzo storico di James Clavell, pubblicato nel 1986. L'opera, ultima della sua \"Saga Asiatica\", ha respiro e mole amplissima, come altri suoi lavori, con una trama che coinvolge tanti personaggi. Ambientata in Iran all'inizio del 1979, fu ispirata dalle vere esperienze di una compagnia elicotteristica di servizi logistici che in quel tempo si trovava ad operare nel Paese, travolto dai fermenti rivoluzionari che portarono alla caduta della monarchia dello Sci\u00e0 e all'ascesa dell'Ayatollah Khomeini, descrivendo dettagliatamente l'agitata e deteriorata scena politica della Persia e la sua cultura.\nTrama.\nIran, 1979. I giorni della rivoluzione islamica fanno da sfondo ad una vicenda appassionante e drammatica.\nLo sci\u00e0, appena partito per l'esilio, si lascia alle spalle un paese all'apice della rivoluzione. \nLe folle si ergono a giudice, le esecuzioni prendono il posto dei processi, mentre la lotta tra le due fazioni rivali sfocia in aperta e sanguinosa guerra civile.\nTra confuse alleanze ed incerti giochi di potere, l'unico elemento che accomuna gli iraniani \u00e8 l'odio fanatico nei confronti degli stranieri, particolarmente americani e britannici.\nQuesto dato, sovvertitore di interessi internazionali di ogni tipo, colpisce anche una compagnia di elicotteri inglese, controllata segretamente dalla Nobil Casa di Hong Kong.\nProtagonisti del romanzo, un gruppo di piloti della societ\u00e0 e le loro famiglie, che rischiano di perdere non solo il lavoro e con esso i guadagni, ma addirittura la vita. Non rimane loro che la fuga; cercheranno di attuarla con un piano segreto denominato Tempesta. Ma lasciare l'Iran non \u00e8 cos\u00ec semplice. Molti piloti hanno mogli o amanti iraniane. E tutti, nessuno escluso, sono ormai profondamente legati alla magica terra di Omar."}
{"id": "3293711", "revid": "1983214", "url": "https://it.wikipedia.org/wiki?curid=3293711", "title": "Vasilij Michajlovi\u010d Gon\u010darov", "text": "Biografia.\nPioniere del cinema russo, fu tra i principali registi e sceneggiatori cinematografici del suo paese in epoca pre-sovietica."}
{"id": "3293712", "revid": "446353", "url": "https://it.wikipedia.org/wiki?curid=3293712", "title": "Reale Forza di Difesa di Antigua e Barbuda", "text": ""}
{"id": "3293714", "revid": "767487", "url": "https://it.wikipedia.org/wiki?curid=3293714", "title": "Adli Yakan Pasci\u00e0", "text": "Fond\u00f2 nell'ottobre del 1922 il Partito dei Liberali Costituzionali (), distaccandosi dalla linea dura del Wafd adottata nel suo confronto con il Regno Unito, preferendo ricercare una linea di dialogo per evitare le dure reazioni della potenza occupante.\nResse diverse funzioni pubbliche, inclusa quella di ministro degli Esteri, di ministro dell'Interno, di ministro dell'Istruzione e di presidente del Senato egiziano.\nEra bis-bisnipote di Mehmet Ali Pasci\u00e0."}
{"id": "3293716", "revid": "287204", "url": "https://it.wikipedia.org/wiki?curid=3293716", "title": "Richard Rapport", "text": ""}
{"id": "3293719", "revid": "2130303", "url": "https://it.wikipedia.org/wiki?curid=3293719", "title": "Chiesa della Beata Vergine Assunta (Villadossola)", "text": "La chiesa Santa Maria Assunta che sorge a Villadossola in localit\u00e0 \"Piaggio\" costituisce un'importante testimonianza di arte romanica, sia per la sua vetusta origine (VIII - IX secolo), sia e per gli affreschi del XII secolo che vi sono conservati.\nStoria e struttura architettonica.\nLa chiesa si erge su uno sperone di roccia sulla sponda destra del torrente Ovesca e si presenta oggi con una struttura architettonica curiosamente composta da due chiese con absidi binate sovrapposte.La sua posizione sopraelevata e la dicitura \u201ccastello\u201d che compare in antichi documenti come toponimo del luogo, fanno supporre che la primitiva costruzione fosse una cappella castrense al servizio di una fortificazione posta a guardia della via \u201cfrancisca\u201d che percorreva la valle biforcandosi in quei luoghi tra il percorso che andava verso la valle Antrona o verso Domodossola.\nL'antica cappella castrale viene oggi identificata con la cappella verso settentrione delle due che si osservano oggi dall'esterno, sotto il livello stradale, e sulle quali si innalzano le due absidi della seconda chiesa. La datazione di tale primitiva costruzione (che \u00e8 raggiungibile nella sua posizione ipogea attraverso una porta sottostante la sacrestia e percorrendo un corridoio sotterraneo che attraversa l'intera chiesa) viene datata al secolo VIII o IX, quindi in epoca carolingia o addirittura longobarda, collocandosi cos\u00ec tra le testimonianze pi\u00f9 antiche di architettura sacra in Val d'Ossola. Essa si presenta come cappella ad aula unica con abside semircolare rivolta canonicamente verso est, illuminata da due monofore a doppia strombatura e con tracce di affreschi.Si pu\u00f2 ipotizzare che, per ragioni di spazio, questa primitiva angusta costruzione sia stata pi\u00f9 tardi ampliata scavando la roccia verso occidente: ne fu dunque raddoppiata la larghezza e venne aggiunta un'altra abside.\nIn assenza di documenti storici, si pu\u00f2 solo congetturare che la chiesa primitiva sia stata interrata un'alluvione prodotta, come spesso poteva succedere, dallo straripamento dell'Ovesca, e che pertanto si sia deciso, nel corso dell'XI secolo, di procedere alla costruzione di una nuova chiesa in posizione pi\u00f9 elevata, con due navate che si appoggiano perfettamente sopra quelle dell'antica costruzione, e con un'aula unica che si estende ad ovest accordandosi alle sporgenze rocciose. Si procedette a questo scopo al rafforzamento delle aule sottostanti con un pilastro centrale e con volte a crociera, adottando soluzioni che ricordano quella delle cripte. In effetti si pu\u00f2 ritenere, in virt\u00f9 delle sopravvissute tracce di affresco, che la chiesa inferiore abbia continuato a funzionare come cripta almeno sino al XV secolo.\nLe pareti della nuova chiesa mostrano una tecnica costruttiva alquanto rozza (soprattutto se la si confronta con la vicinissima chiesa di San Bartolomeo), realizzate facendo uso essenzialmente di ciottoli di fiume tenuti assieme da abbondanti strati di malta. Il campanile appartiene all'incirca allo stesso periodo, ma fu realizzato da maestranze diverse.\nLa chiesa fu oggetto di ulteriore ingrandimento verso la fine del XVI secolo, aprendo nel muro meridionale due archi in modo da mettere in comunicazione la chiesa con un'altra navata pi\u00f9 piccola coperta da volte a crociera; a tale aula si \u00e8 poi appoggiata la sacrestia. Una nuova porta fu aperta nel 1878 nella parete settentrionale destinata a fungere da ingresso principale.\nGli affreschi romanici.\nUna specifica menzione meritano gli affreschi romanici presenti nell'abside settentrionale della chiesa superiore. Si tratta di affreschi che vengono datati verso la fine del XII secolo o al XIII secolo, ma che stilisticamente si rifanno ai modelli ieratici propri della precedente pittura romanica, modelli che mostrano una forte persistenza nei territori alpini.\nNel catino absidale troviamo una raffigurazione della cosiddetta \"Trinit\u00e0 all'altare\", vale a dire della Trinit\u00e0 raffigurata come triplice immagine di Cristo, con le tre Persone identiche tra loro assise frontalmente ad una mensa e recanti il calice eucaristico. Si tratta di una delle rappresentazioni iconografiche di questo tipo pi\u00f9 antiche che si conoscano.Pi\u00f9 in basso, sulla parete cilindrica dell'abside, troviamo sei figure di \"Apostoli\", a gruppi di due, separati dalle monofore che illuminano l'aula. Un'altra serie di sei Apostoli doveva essere presente nell'abside meridionale."}
{"id": "3293724", "revid": "123229481", "url": "https://it.wikipedia.org/wiki?curid=3293724", "title": "Pedro Carbonell", "text": "Nipote della leggenda Jos\u00e9 Amengual, Carbonell .\nTra i numerosi titoli assoluti spagnoli e i trofei conquistati nel suo palmar\u00e8s spiccano ben 4 campionati euroafricani e 3 mondiali individuali."}
{"id": "3293728", "revid": "287204", "url": "https://it.wikipedia.org/wiki?curid=3293728", "title": "Aleksandr Alekseevi\u010d Chan\u017eonkov", "text": "Biografia.\nNato in una famiglia di nobili impoveriti, intraprese la carriera militare. Dopo sette anni, lasci\u00f2 l'esercito e and\u00f2 all'estero, dove ottenne la rappresentanza di pellicole destinate al mercato russo. Nel 1906 fond\u00f2 a Mosca un'azienda di rivendita di pellicole e di apparecchi cine-fotografici. Nel 1909 si diede alla produzione di film e nel giro di due anni divenne il maggior produttore del suo paese, sia per la quantit\u00e0 (73 film nel 1915; 92 nel 1916; 38 nel 1917) sia per la qualit\u00e0.\nDalla sua casa cinematografica furono prodotte alcune delle migliori pellicole del cinema russo del periodo pre-sovietico, e vi collaborarono importanti registi come Bauer, \u010cardynin e Gon\u010darov.\nNel 1920, dopo la Rivoluzione, lasci\u00f2 il suo paese per l'Europa Occidentale, e vi fece ritorno nel 1923, quando fu nominato direttore del \"Proletkino\". Nel 1926 fu arrestato con altri del Proletkino per irregolarit\u00e0 finanziarie. Licenziato e privato dei diritti politici, gli fu vietato di occuparsi di cinema.\nTrasferitosi a Jalta, le sue condizioni di salute peggiorarono e nel 1937 fu riabilitato e gli fu assegnata una pensione. Nello stesso anno diede alle stampe un importante libro dedicato agli esordi del cinema russo, intitolato \"I primi anni dell'industria cinematografica russa. Ricordi\".\nLe sue memorie sono rimaste manoscritte e conservate nell'Universit\u00e0 di cinematografia di Mosca."}
{"id": "3293739", "revid": "61051", "url": "https://it.wikipedia.org/wiki?curid=3293739", "title": "Louis Forestier", "text": "Biografia.\nProveniente dalla \"Gaumont\", nel 1910 si stabil\u00ec in Russia, dove venne chiamato dal produttore Aleksandr Alekseevi\u010d Chan\u017eonkov per lavorare nella sua compagnia. Nel 1911 firm\u00f2 la direzione della fotografia del film \"Oborona Sevastopolja\", primo lungometraggio di produzione russa.\nAttivo dal 1910 al 1947, lavor\u00f2 anche per altri produttori, come Aleksandr Drankov e Iosif Ermolev.\nDopo la Rivoluzione russa, si alline\u00f2 al regime sovietico e dal 1920 collabor\u00f2 al \"Mossoviet\"."}
{"id": "3293743", "revid": "125855282", "url": "https://it.wikipedia.org/wiki?curid=3293743", "title": "Mary Lilian Baels", "text": "Biografia.\nInfanzia.\nMary Lilian Baels nacque a Londra, in Inghilterra, dove i suoi genitori vivevano in quel periodo. Era una dei nove figli di Henri Louis Baels e di sua moglie, Anne Marie de Visscher. Lilian fu inizialmente educata in inglese ma, al ritorno dei genitori in Belgio, frequent\u00f2 una scuola a Ostenda, dove impar\u00f2 l'olandese.\nProsegu\u00ec gli studi in francese a Bruxelles. Complet\u00f2 la sua formazione frequentando una scuola di perfezionamento a Londra, Holy Child. Oltre all'impegno accademico, Lilian si dedic\u00f2 intensamente allo sport, come sci, nuoto, golf e alla caccia. Soprattutto, per\u00f2, si dilettava, come il padre, con la letteratura e le arti. All'et\u00e0 di 20 anni, fu presentata al re Giorgio V del Regno Unito e alla regina Mary a Buckingham Palace.\nAmicizia con la famiglia reale belga.\nNel 1933, Lilian vide il futuro marito, il re Leopoldo III del Belgio, allora ancora principe ereditario, per la prima volta durante una parata militare. Pochi anni pi\u00f9 tardi, quando Henri Baels, governatore della provincia delle Fiandre Occidentali, condusse la figlia ad una cerimonia pubblica, ebbe l'occasione di incontrare re Leopoldo, che presiedeva l'evento, per la seconda volta.\nNel 1937, Lilian e la madre incontrarono il re, ormai vedovo, nuovamente in un'altra occasione cerimoniale. Poco dopo, Leopoldo contatt\u00f2 il governatore Baels per invitarlo con sua figlia a unirsi a lui per una partita di golf il giorno seguente. Lilian vide il re anche nel 1939 in un garden-party organizzato in onore della regina Guglielmina d'Olanda, e poi sul campo da golf a Laeken, dove era stata invitata a pranzo dalla regina Elisabetta del Belgio, la madre di re Leopoldo. Un'ultima partita a golf nei pressi della costa belga ebbe luogo nel maggio del 1940, poco prima dell'invasione nazista del Belgio.\nInizi della seconda guerra mondiale in Belgio.\nIn seguito all'invasione nazista del Belgio, la madre di Lilian si mise al servizio della Croce Rossa durante la campagna militare belga e alleata contro gli invasori. Lilian aiut\u00f2 attivamente la madre nel suo nuovo ruolo, trasportando i feriti belgi e francesi in auto all'ospedale di San Giovanni di Bruges.\nIl 18 maggio, Henri Baels and\u00f2 alla ricerca del ministro degli interni, pensando che fosse partito per la Francia, al fine di ottenere una sua firma importante, ma ebbe un incidente d'auto e rimase ferito alle gambe e fu ricoverato in un ospedale di Le Havre. Nel frattempo la moglie decise di portare le figlie al sicuro in Francia, e Lilian guid\u00f2 l'auto di famiglia durante il viaggio incontrandosi poi con Baels in un ospedale a Poitiers.\nBaels fu successivamente accusato di aver abbandonato il suo posto di governatore, ma ottenuta un'udienza con il re, dopo la capitolazione dell'esercito belga il 28 maggio 1940 e l'incarcerazione stessa del re da parte dei tedeschi al Castello di Laeken, accompagnato da sua figlia Lilian, spieg\u00f2 le circostanze del suo viaggio e venne giustificato.\nLilian e suo padre si occuparono della custodia dei rifugiati belgi nella regione di Anglet. Dopo la liberazione del Belgio, Henri Baels fu accusato di aver collaborato con i nazisti durante la guerra, sebbene avesse vissuto in Francia per tutto il periodo.\nMatrimonio e controversie.\nNel 1941, su invito della regina madre Elisabetta, Lilian visit\u00f2 il re, prigioniero di guerra e tenuto agli arresti domiciliari nel castello di Laeken, visita seguita da molte altre. Leopold chiese a Lilian di sposarlo nel luglio del 1941. Lilian ebbe il titolo non ufficiale di \"principessa de R\u00e9thy\" e si convenne che i loro discendenti sarebbero stati esclusi dalla successione al trono. Una cerimonia matrimoniale religiosa segreta ebbe luogo l'11 settembre 1941, nella cappella del castello di Laeken, alla presenza della regina Elisabetta, di Henri Baels, del cardinale Van Roey, arcivescovo di Mechelen e primate del Belgio. Ci\u00f2 di fatto violava la legge belga, che richiedeva che il matrimonio religioso fosse preceduto da quello civile.\nSebbene inizialmente avesse previsto di posticipare il loro matrimonio civile fino alla fine della guerra, Lilian rimase incinta del suo primo figlio, rendendo necessario un matrimonio civile, che ebbe luogo il 6 dicembre 1941 e la rese principessa del Belgio..\nIl matrimonio civile venne reso pubblico dal cardinale Van Roey in una lettera pastorale letta in tutte le chiese del Belgio nel mese di dicembre 1941. In Belgio ci furono opposte reazioni: alcuni mostrarono simpatia per la nuova coppia, inviando fiori e messaggi di congratulazioni al castello di Laeken, mentre altri sostennero che il matrimonio era incompatibile con lo status del re di prigioniero di guerra e con il suo dichiarato desiderio di condividere la sorte del suo popolo, o che il nuovo matrimonio fosse un tradimento della memoria della regina Astrid, bollando Lilian come intrigante scalatrice sociale.\nDeportazione nella Germania nazista.\nNel 1944, la famiglia reale belga fu deportata nella Germania nazista, dove rimase sorvegliata dalle SS, in condizioni difficili, con poco cibo e nella costante paura di perdere la vita. Un ufficiale nazista avrebbe cercato di dare loro del cianuro fingendo che si trattasse di vitamine per compensare la cattiva alimentazione. Durante il loro periodo di prigionia in Germania (e pi\u00f9 tardi in Austria), Leopoldo e Lilian insieme impartirono lezioni private ai figli del re. Il re insegnava materie scientifiche, mentre sua moglie l'arte e la letteratura.\nNel 1945, la famiglia reale belga fu liberata dalle truppe americane sotto il comando del tenente generale Alexander Patch, che in seguito divenne un amico intimo del re Leopoldo e della principessa Lilian.\nLa \"questione reale\" e le conseguenze.\nDopo la sua liberazione, re Leopoldo fu impossibilitato a tornare in Belgio (anch'esso ormai liberato) a causa di una polemica politica che ruotava attorno alle sue azioni durante la seconda guerra mondiale. Era accusato di aver tradito gli alleati con una resa prematura nel 1940, e di aver collaborato con i nazisti durante l'occupazione del Belgio. \nNel 1946, una commissione giuridica fu istituita per investigare in merito alla condotta del re durante la guerra e l'occupazione. Durante questo periodo, la famiglia reale belga visse a Pregny, in Svizzera, in esilio, mentre il fratello minore di re Leopoldo, il principe Carlo del Belgio, divenne reggente del paese. La commissione di inchiesta alla fine scagion\u00f2 Leopoldo dalle accuse e nel 1950 il re fu in grado di ritornare in Belgio e riassumere la guida del suo regno. \nL'agitazione politica contro il re tuttavia continu\u00f2, portando a disordini civili. Nel 1951 re Leopoldo III del Belgio abdic\u00f2 in favore del figlio ventunenne, il principe Baldovino. L'ex re Leopoldo e la principessa Lilian continuarono a vivere nel palazzo reale di Laeken fino al 1960.\nArgenteuil.\nNel 1960, in seguito al matrimonio di re Baldovino del Belgio, Leopoldo III del Belgio e Lilian si trasferirono in una propriet\u00e0 del governo, la tenuta di Argenteuil, presso Waterloo in Belgio. Lilian si occup\u00f2 del restauro della villa e Argenteuil divenne un centro culturale, ospitando scrittori, scienziati, matematici e medici. Leopoldo e Lilian viaggiarono anche molto in tutto il mondo.\nA seguito di un intervento chirurgico al cuore di suo figlio Alexandre negli Stati Uniti durante la sua infanzia, la principessa Lilian istitu\u00ec una Fondazione cardiologica. Sia prima che dopo la morte del marito, avvenuta nel 1983, Lilian prosegu\u00ec nei suoi interessi nel mondo intellettuale e scientifico.\nMorte.\nLa principessa Lilian mor\u00ec nella tenuta d'Argenteuil a Waterloo. Sebbene avesse espresso il desiderio di essere sepolta ad Argenteuil, fu inumata nella Cripta Reale della Chiesa di Nostra Signora di Laeken con re Leopoldo III del Belgio e la sua prima moglie, la regina Astrid. Parteciparono ai funerali la regina Fabiola, i figliastri di Lilian Giuseppina Carlotta ed Alberto, cos\u00ec come i suoi figli Alexandre e Marie-Esm\u00e9ralda, mentre Marie-Christine, da lungo tempo in rotta con la famiglia, disert\u00f2 il rito.\nSuccessivamente alla sua morte fu organizzata una conferenza con medici e chirurghi per ricordare la sua attivit\u00e0 a favore della cardiologia.\nPersonalit\u00e0 e reputazione.\nLilian fu conosciuta come una donna terribilmente rigorosa ed esigente verso s\u00e9 stessa, e di conseguenza come una che poteva essere eccessivamente severa anche con gli altri.\nA causa della polemica che girava attorno a re Leopoldo in base alle azioni da lui compiute durante la guerra ed in particolare, al suo secondo matrimonio, Lilian fu ampiamente impopolare in Belgio, ma una stretta cerchia di amici la ritennero una donna di grande bellezza, fascino, intelligenza, eleganza, forza di carattere, benevolenza, bont\u00e0, umorismo e cultura.\nDiscendenza.\nCon il re Leopoldo III ebbe tre figli:"}
{"id": "3293759", "revid": "287204", "url": "https://it.wikipedia.org/wiki?curid=3293759", "title": "Glenn Pakulak", "text": "Carriera universitaria.\nHa giocato con i Kentucky Wildcats squadra rappresentativa dell'universit\u00e0 del Kentucky.\nNella NFL.\nCon i Seattle Seahawks.\nAl draft NFL 2003 non \u00e8 stato selezionato, ma poi \u00e8 stato preso dai \"rookie\" non selezionati dai Seattle Seahawks. Il 27 luglio \u00e8 stato svincolato.\nCon i Pittsburgh Steelers.\nIl 4 agosto \u00e8 stato preso dagli Steelers dai giocatori svincolati, per\u00f2 dopo due settimane \u00e8 stato svincolato.\nCon gli Atlanta Falcons.\nIl 5 febbraio del 2004 ha firmato con i Falcons, purtroppo prima dell'inizio della stagione regolare il 15 agosto \u00e8 stato svincolato.\nPrima volta con gli Oakland Raiders.\nDopo esser rimasto fermo per tutta la stagione 2005, il 19 gennaio 2006 ha firmato con i Raiders.\nDopo poco viene collocato nella squadra degli Amsterdam Admirals della ormai defunta NFL Europe. \nIl 28 agosto \u00e8 stato svincolato.\nCon i Tennessee Titans.\nIl 13 gennaio 2007 ha firmato con i Titans, dove viene successivamente ricollocato negli Amsterdam Admirals per il secondo anno.\nCon i Chicago Bears.\nIl 29 gennaio 2008 ha firmato con i Bears, ma dura poco, infatti il 1\u00ba giugno viene svincolato.\nSeconda volta con gli Oakland Raiders.\nIl 13 agosto 2008 \u00e8 ritornato a giocare per i Raiders ma il 30 dello stesso mese viene scartato.\nCon i New Orleans Saints.\nIl 28 ottobre ha firmato con i Saints, ha debuttato nella NFL il 9 novembre contro gli Atlanta Falcons indossando la maglia numero 4.\nIl 27 agosto 2009 \u00e8 stato svincolato.\nCon i New York Jets.\nIl 28 agosto 2009 ha firmato con i Jets ma dopo poco, esattamente il 2 settembre viene svincolato.\nCon i Washington Redskins.\nIl 6 ottobre ha firmato con i Redskins, poi dopo esser stato svincolato il 12, il 15 ha rifirmato con la squadra di allenamento.\nCon i San Diego Chargers.\nIl 31 agosto 2010 ha firmato con i Chargers ma non \u00e8 riuscito a trovare spazio per giocare.\nTerza volta con gli Oakland Raiders.\nIl 5 gennaio 2011 ha firmato per la 3\u00aa volta con i Raiders. Il 3 settembre \u00e8 stato svincolato.\nVittorie e premi.\nNessuno."}
{"id": "3293768", "revid": "1543377", "url": "https://it.wikipedia.org/wiki?curid=3293768", "title": "Governatorati dell'Oman", "text": "I governatorati dell'Oman sono la suddivisione territoriale di primo livello del Paese e sono pari a 11. L'attuale assetto \u00e8 disciplinato dal decreto reale n. 114 del 26 ottobre 2011, che ha riformato la precedente ripartizione in governatorati e regioni.\nOgni governatorato \u00e8 suddiviso in province (\"wil\u0101y\u0101t\"). \nSuddivisione fino al 2011.\nFino al 2011 il paese \u00e8 stato suddiviso in 5 regioni (\"min\u1e6daq\u0101t\") e 4 governatorati (\"mu\u1e25\u0101faz\u0101t\"). Le regioni erano raggruppamenti di province supervisionate direttamente dal ministero dell'interno; il decreto reale citato le ha trasformate tutte in governatorati, inoltre al-Sharqiyya e al-B\u0101tina sono state suddivise in due."}
{"id": "3293770", "revid": "1305772", "url": "https://it.wikipedia.org/wiki?curid=3293770", "title": "Partito dei Liberali Costituzionali", "text": "Il Partito dei Liberali Costituzionali (Arabo \u062d\u0632\u0628 \u0627\u0644\u0627\u062d\u0631\u0627\u0631 \u0627\u0644\u062f\u0633\u062a\u0648\u0631\u064a\u064a\u0646, \"\u1e24izb al-a\u1e25r\u0101r al-dust\u016briyy\u012bn\") \u00e8 stato un partito politico egiziano fondato il 30 ottobre del 1922, con una scissione dal Wafd.\nNella sua prima riunione, presieduta da \u02bfAdl\u012b Yakan Pasci\u00e0, fu eletto come presidente del partito \u02bfAbd al-\u02bfAz\u012bz Fahm\u012b. Suo organo di stampa fu il quotidiano \"al-Siy\u0101sa\" (La politica).\nAltri militanti di spicco furono Mu\u1e25ammad Mahm\u016bd Pasci\u00e0, Hasan \u02bfAbd al-Razz\u0101q Pasci\u00e0, Muhammad Husayn Haykal Pasci\u00e0, \u02bfAl\u012b M\u0101her Pasci\u00e0 e H\u0101fiz \u02bfAf\u012bf\u012b Pasci\u00e0.\nIl partito \u2013 che, al contrario del \"Wafd\", aveva come intento quello di giungere all'indipendenza dell'Egitto con metodi pacifici, evitando qualsiasi scontro con il Regno Unito che aveva istituito un Protettorato nel Paese arabo \u2013 si batt\u00e9 fattivamente per l'adozione di una Costituzione (promulgata in effetti il 19 aprile del 1923), in grado di trasformare il Sultano d'Egitto in un monarca costituzionale. Fu anche impegnato per realizzare l'unione con il Sudan in nome d'una effettiva affinit\u00e0 della valle del Nilo.\nQuesta sua linea politica (ragionevole quanto si vuole) era vista come eccessivamente portata ai compromessi con i britannici \u00abgli imped\u00ec di aver largo seguito di massa, ed anzi la sua disponibilit\u00e0 a collaborare con gli stranieri, gli attir\u00f2 spesso l'impopolarit\u00e0...\u00bb, guadagnandosi per\u00f2 il sostegno dei latifondisti, dell'alta borghesia egiziana e degli aristocratici vicini alla monarchia.\nIl partito fu disciolto, come tutti gli altri partiti politici egiziani \u2013 assai spesso caratterizzati da una struttura marcatamente personalistica \u2013 nel 1952, in occasione del colpo di Stato militare di Mohammad Nag\u012bb e Gam\u0101l \u02bfAbd al-N\u0101\u1e63er."}
{"id": "3293772", "revid": "192882", "url": "https://it.wikipedia.org/wiki?curid=3293772", "title": "Il controllore dei vagoni letti", "text": ""}
{"id": "3293778", "revid": "1272592", "url": "https://it.wikipedia.org/wiki?curid=3293778", "title": "112\u00ba Congresso degli Stati Uniti d'America", "text": "Il 112\u00ba Congresso degli Stati Uniti d'America, formato dalla Camera dei Rappresentanti e dal Senato, costituisce, dal 3 gennaio 2011, il ramo legislativo del governo federale statunitense.\nLa sua composizione \u00e8 stata definita nelle elezioni generali del 2 novembre 2010, nelle quali il Partito Democratico ha mantenuto la maggioranza al Senato, ma ha concesso la maggioranza della Camera al Partito Repubblicano. In forza di ci\u00f2, la guida delle due assemblee \u00e8 affidata a John Boehner per la Camera e a Daniel Inouye per il Senato.\nSenato.\nRiepilogo della composizione.\nLa composizione del Senato rimase inalterata fino al 3 maggio del 2011, quando cio\u00e8 il repubblicano John Ensign (NV) rassegn\u00f2 le dimissioni dopo uno scandalo di natura sessuale. Il governatore del Nevada Brian Sandoval nomin\u00f2 come suo sostituto il deputato Dean Heller, anch'egli repubblicano, di fatto non modificando la composizione partitica del Senato.\nIl 6 dicembre 2012 il repubblicano Jim DeMint (SC) annunci\u00f2 il suo ritiro a partire dal 1\u00ba gennaio 2013 per dirigere la Heritage Foundation. La governatrice della Carolina del Sud Nikki Haley nomin\u00f2 come sostituto il deputato repubblicano Tim Scott.\nIl 17 dicembre 2012 il democratico Daniel Inouye (HI), Presidente pro tempore e decano del Senato, mor\u00ec per problemi respiratori. Il governatore delle Hawaii Neil Abercrombie ha il compito di nominare un successore.\nMembri.\nAlabama\nAlaska\nArizona\nArkansas\nCalifornia\nCarolina del Nord\nCarolina del Sud\nColorado\nConnecticut\nDakota del Nord\nDakota del Sud\nDelaware\nFlorida\nGeorgia\nHawaii\nIdaho\nIllinois\nIndiana\nIowa\nKansas\nKentucky\nLouisiana\nMaine\nMaryland\nMassachusetts\nMichigan\nMinnesota\nMississippi\nMissouri\nMontana\nNebraska\nNevada\nNew Hampshire\nNew Jersey\nNew York\nNuovo Messico\nOhio\nOklahoma\nOregon\nPennsylvania\nRhode Island\nTennessee\nTexas\nUtah\nVermont\nVirginia\nVirginia Occidentale\nWashington\nWisconsin\nWyoming\nCamera dei Rappresentanti.\nRiepilogo della composizione.\nIn seguito ad uno scandalo sessuale, il 9 febbraio 2011 il deputato repubblicano Chris Lee (NY-26) si dimise. In seguito ad un'elezione speciale, tenutasi il 24 maggio, fu nominata per succedergli la democratica Kathy Hochul.\nIl 28 febbraio la deputata democratica Jane Harman (CA-36) present\u00f2 le dimissioni per dirigere il Woodrow Wilson International Center for Scholars. Delle elezioni speciali per sostituirla si sono svolte il 12 luglio e come risultato delle stesse \u00e8 stata eletta la democratica Janice Hahn.\nIl 9 maggio il deputato repubblicano Dean Heller (NV-2) fu scelto dal Governatore del Nevada per rimpiazzare il senatore dimissionario John Ensign. Al fine di assegnare il seggio di Heller ad un nuovo deputato furono indette delle elezioni che si tennero il 13 settembre, il cui vincitore risult\u00f2 essere il repubblicano Mark Amodei.\nIl 21 giugno il deputato democratico Anthony Weiner (NY-9) si dimise in conseguenza di uno scandalo sessuale. Per occupare il suo seggio vennero fissate delle elezioni speciali che si svolsero il 13 settembre e il cui vincitore fu il repubblicano Bob Turner.\nIl 3 agosto il deputato democratico David Wu (OR-1) si dimise per via di uno scandalo sessuale. Delle elezioni speciali per determinare il suo successore si tennero il 31 gennaio del 2012 e venne designata per il seggio la democratica Suzanne Bonamici.\nIl 25 gennaio 2012 la deputata democratica Gabrielle Giffords (AZ-8) lasci\u00f2 il suo seggio per dedicarsi alla terapia riabilitativa conseguente alla sparatoria di Tucson in cui era rimasta coinvolta nel gennaio dell'anno precedente. Per sostituirla, furono indette delle elezioni speciali che ebbero luogo il 12 giugno, il cui vincitore risult\u00f2 il democratico Ron Barber.\nIl 6 marzo 2012 il rappresentante democratico Donald M. Payne (NJ-10) mor\u00ec improvvisamente, lasciando vacante il seggio fino alle elezioni del 6 novembre. In quella data infatti, oltre alle elezioni che coinvolgevano l'intero Congresso si tennero anche delle elezioni speciali per scegliere un candidato che portasse a termine il mandato di Payne. In entrambi i casi risult\u00f2 vincitore Donald Payne, Jr., figlio del deputato defunto.\nIl 20 marzo 2012 il deputato democratico Jay Inslee (WA-1) si dimise per dedicarsi alla campagna elettorale che lo vedeva protagonista come candidato a governatore dello stato di Washington. Il seggio rimase vacante fino alle elezioni del 6 novembre, quando vennero indette delle elezioni speciali per determinare il suo successore, contemporaneamente alle elezioni di rinnovo del Congresso. In entrambi i casi, venne eletta deputata la democratica Suzan DelBene.\nIl 6 luglio 2012 il deputato repubblicano Thaddeus McCotter (MI-11) si dimise per motivi personali. Parallelamente alle elezioni del 6 novembre, venne indetta una competizione speciale per eleggere il sostituto di McCotter. Le elezioni speciali vennero vinte dal democratico David Curson, ma l'uomo non era candidato nelle altre elezioni, che videro vincitore il repubblicano Kerry Bentivolio.\nIl 31 luglio 2012 il deputato repubblicano Geoff Davis (KY-4) si dimise per motivi personali. Il seggio rimase vacante fino alle elezioni del 6 novembre, quando venne eletto il repubblicano Thomas Massie.\nIl 15 agosto 2012 il deputato democratico Dennis Cardoza (CA-18) si dimise per motivi personali. Il seggio rimase vacante fino al Congresso successivo.\nIl 21 novembre 2012 il deputato democratico Jesse Jackson, Jr. (IL-2) rassegn\u00f2 le dimissioni per motivi di salute. Il seggio rimase vacante fino al Congresso successivo.\nIl 3 dicembre 2012 il deputato democratico Bob Filner (CA-51) present\u00f2 le proprie dimissioni dopo essere stato eletto sindaco di San Diego. Il seggio rimase vacante fino al Congresso successivo."}
{"id": "3293790", "revid": "767487", "url": "https://it.wikipedia.org/wiki?curid=3293790", "title": "La nave fantasma (film 1980)", "text": "La nave fantasma (\"Death Ship\") \u00e8 un film del 1980 diretto da Alvin Rakoff.\nIl film, con protagonisti Richard Crenna, George Kennedy, Nick Mancuso e Saul Rubinek, appartiene al filone nazi-horror, in voga in quel periodo.\nTrama.\nOceano Atlantico, 1980. Un transatlantico da crociera carico di passeggeri viene speronato da una misteriosa nave di foggia antiquata, che poi si allontana mentre il transatlantico cola a picco, lasciando a pochi occupanti la possibilit\u00e0 di salvarsi. Poco tempo dopo i naufraghi si imbattono nella stessa nave che ha causato il disastro, e vi salgono facilmente mettendosi cos\u00ec in salvo. Ma una volta a bordo scoprono che l'imbarcazione, pur funzionando bene, non \u00e8 guidata da nessuno n\u00e9 ha occupanti. In effetti essa \u00e8 popolata da spettri di ex nazisti, intenzionati a uccidere i naufraghi."}
{"id": "3293791", "revid": "117507777", "url": "https://it.wikipedia.org/wiki?curid=3293791", "title": "Alfonso Cassini", "text": "Fu attivo in teatro e nel cinema muto.\nBiografia.\nAttore generico e caratterista, inizi\u00f2 la sua carriera nel 1876 e nel corso degli anni milit\u00f2 in varie compagnie teatrali, tra cui quelle di Francesco Gervasi Benincasa, Ermete Novelli e Virgilio Talli.\nDal 1912 fino alla morte lavor\u00f2 anche in ambito cinematografico per varie case come la \"Cines\", l'\"Etna film\", la \"Film d'Arte Italiana\", l'\"Itala Film\", la \"Tiber Film\" e la \"Fert\".\nFu sposato con l'attrice-regista Giulia Rizzotto."}
{"id": "3293793", "revid": "767487", "url": "https://it.wikipedia.org/wiki?curid=3293793", "title": "The Treacherous Three", "text": "I Treacherous Three sono stati un gruppo hip hop statunitense formatosi nel 1978 a New York.I componenti del gruppo sono DJ Easy Lee, Kool Moe Dee, LA Sunshine, Special K e Spoonie Gee.Quest'ultimo ha lasciato il gruppo alla fine degli anni '70.\nOrigine.\nKool Moe Dee e LA Sunshine sono nati e cresciuti nello stesso quartiere e hanno incontrato DJ Easy Lee alle scuole elementari .Spoonie Gee e DJ Easy Lee si conobbero attraverso la sorella di Easy che conosceva Spoonie Gee.Quando Spoonie Gee ha lasciato il gruppo Kool Moe Dee l'ha rimpiazzato com Special K.Tuttavia Spoonie rimase legato al gruppo il quale collabor\u00f2 con Gee per i singoli \"Love Rap\" e \"New Rap Language\",pubblicati nel 1980.\nPrimi singoli.\nSempre nel 1980 i Treacherous Three pubblicarono il loro primo singolo:\"Body Rock\", una fusione fra il rap e il rock. Hanno anche pubblicato \"At The Party\", \"Put the Boogie In Your Body\" e \"Feel The Heartbeat\", brani che divennero popolari in quegli anni.\nSugar Hill Records.\nNel 1981 il gruppo si trasfer\u00ec alla Sugar Hill Records. Il loro primo singolo con loro fu \"Whip It\". Hanno poi distribuito \"Yes We Can\". Nel 1983 hanno pubblicato \"Action , Turning you on , Get Up , Xmas Rap\" .L'anno successivo hanno pubblicato \"Santa's Rap\".Nel 1985 il gruppo fu messo in ombra da altri complessi dell'epoca come i Run DMC e una serie di discussioni interne port\u00f2 alla divisione del gruppo.\nReunion.\nIl gruppo si riunisce nel 1993 e l'anno dopo pubblicano il loro secondo album:Ol'Skool Flava e nel 1999 rilasciano una compilation chiamata \"Turn It Up\". Contiene le hit migliori del gruppo."}
{"id": "3293825", "revid": "767487", "url": "https://it.wikipedia.org/wiki?curid=3293825", "title": "Diocesi di Acquaputrida", "text": "La diocesi di Acquaputrida \u00e8 una sede soppressa della Chiesa cattolica.\nStoria.\nLa prima notizia relativa alla diocesi \u00e8 la menzione in una bolla di papa Stefano IX del 1058 che l'annovera fra le 32 diocesi suffraganee dell'arcidiocesi di Benevento: a quest'epoca essa risulta gi\u00e0 unita a Quintodecimo (detta anche Eclano), nominata nell'elenco dopo la sede di Avellino (unita a Frigento) e prima di quella di Boiano (unita a Sepino).\nL'unione con Quintodecimo/Eclano deve essere avvenuta in tempi remoti, perch\u00e9 nessun vescovo di Acquaputrida \u00e8 menzionato dalle fonti.\nMolti storici hanno voluto far coincidere Acquaputrida con l'originaria ubicazione di Mirabella Eclano, ma \u00e8 solo un'ipotesi in quanto non v'\u00e8 certezza storica (nessuna associazione concreta fra documenti e reperti archeologici). Inoltre Mirabella Eclano \u00e8 esclusa dagli originari 27 paesi del Principato Ultra ricostruiti e ricostituiti dall'arcivescovo di Benevento dopo il terremoto del 1350 su ordine del papa durante la cattivit\u00e0 avignonese.\nNonostante ci\u00f2, un istrumento del 1348, registrato nella Biblioteca Beneventana, ma del quale occorre accertare l'autenticit\u00e0, asserisce \"apud Mirabellam Aquaputrida nominatam\". Che Quintodecimo e Acquaputrida fossero invece vicinissime lo scrisse anche San Prisco, come riporta Ferdinando Ughelli: \"Ad civitatem Aquaputridae, quae non longe ab Urbe Quintadecima\", dipendente dalla \"Beneventana sede\", ricordato da Pompeo Sarnelli nelle sue \"Memorie\" pubblicate in Napoli nel 1691. Resta il fatto che, stando all'elenco, si trovasse dopo Avellino e prima di Sepino, quindi giusto nell'opposta direzione, cio\u00e8 nella Valle beneventana.\nLa diocesi, bench\u00e9 menzionata nella bolla del 1058, non fu mai restaurata, cos\u00ec come quella di Eclano, e fu annessa alla diocesi di Frigento, la quale, a sua volta, fu unita \"aeque principaliter\" con quella di Avellino nel 1466. Ancora nel 1698, Francesco Scannagatta, vescovo di Avellino, firm\u00f2 gli atti del concilio di Benevento con il titolo di \"episcopus Abellinensis, Frequentienensis, Aquae-putridae seu Mirabellae, et Quintodecimi\"."}
{"id": "3293831", "revid": "729019", "url": "https://it.wikipedia.org/wiki?curid=3293831", "title": "Stazione di Blackrock", "text": "La Blackrock railway station o \"Blackrock DART station\" (in gaelico \"St\u00e1isi\u00fan An Charraig Dhubh\") \u00e8 una stazione ferroviaria situata a Blackrock, paese a sud di Dublino, capitale dell'Irlanda. Consta di due binari operanti e fu aperta il 17 dicembre 1834.\n\u00c8 una della stazioni facente parte della DART, la \"metropolitana\" in superficie di Dublino e, nello specifico, della linea denominata Trans-Dublin.\nAlla stazione si trova la fermata delle linee 7, 7a, 8, 17, 45 e 114 dei bus della capitale."}
{"id": "3293834", "revid": "767487", "url": "https://it.wikipedia.org/wiki?curid=3293834", "title": "La donna perduta (film 1921)", "text": "La donna perduta \u00e8 un film muto italiano del 1921 diretto da Guglielmo Zorzi."}
{"id": "3293837", "revid": "1412427", "url": "https://it.wikipedia.org/wiki?curid=3293837", "title": "Abies fraseri", "text": "L'abete di Fraser (\"Abies fraseri\" ) \u00e8 un albero della famiglia delle Pinaceae che vegeta sugli Appalachi.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"fraseri\" fu assegnato in onore di John Fraser, botanico scozzese collezionista di specie botaniche nordamericane, tra le quali \"A. fraser\".\nDescrizione.\n\u00c8 una conifera di taglia medio-piccola, a portamento conico, che raggiunge altezze di e il cui tronco pu\u00f2 raggiungere di diametro. La corteccia, liscia e grigia, con l'et\u00e0 si spacca in placche rossastre. I rami principali dipartono dal tronco ad angolo retto; i ramoscelli secondari sono opposti, di colore giallo-marrone pallido con peluria rossastra. Le gemme, resinose, sono di forma conica, marroni chiare, ad apice acuto; le perule che le rivestono sono triangolari, resinose, a margine intero e punta affilata.\nLe foglie sono aghiformi, di colore verde scuro lucido, lunghe fino a , con apice rotondeggiante o lievemente dentellato.\nGli strobili femminili, di color porpora scuro, sono cilindrici, lunghi fino a e larghi fino a , sessili, con punta rotondeggiante; le scaglie sono a forma di ventaglio, lunghe , larghe , lisce. Le brattee sono verdi-giallastre. Gli strobili maschili sono giallo-rossi o giallo-verdi. I semi, di colore marrone, sono lunghi fino a , con ala purpurea di . I cotiledoni sono circa cinque.\nDistribuzione e habitat.\nSpecie endemica dei monti Appalachi e presente in Carolina del Nord, Tennessee e Virginia. Predilige quote montane comprese tra i 1.200 e i 2.000\u00a0m, esposte a settentrione e con suoli \"podzol\" e moderatamente acidi. Il clima di riferimento \u00e8 quello montano, con estati fresche e inverni freddi e nevosi con precipitazioni annue variabili tra 850 e 2.000\u00a0mm. Pu\u00f2 formare boschi puri alle alte quote, pi\u00f9 comunemente in associazione con \"Picea rubens\", \"Betula papyrifera\", \"Tsuga caroliniana\", \"Betula alleghaniensis\", \"Sorbus americana\", \"Acer saccharum\" e \"Fraxinus caroliniana\". Ericaceae e altre erbe sono comuni nel sottobosco, cos\u00ec come veri e propri \"tappeti\" di muschio (\"Hylocomium splendens\").\nTassonomia.\nSinonimi.\nDi seguito i sinonimi conosciuti:\nUsi.\nNonostante l'altezza non eccessiva rispetto ad altre specie, nella fascia orientale degli Stati Uniti \u00e8 ampiamente utilizzato come albero di Natale per la fragranza, la forma e per la caratteristica dei suoi aghi di rimanere morbidi anche molto tempo dopo il taglio. Viene altres\u00ec utilizzato come albero ornamentale in giardini privati e pubblici.\nConservazione.\nOltre che dalle difficili condizioni climatiche in cui vegeta e dalla competizione con specie antagoniste, \u00e8 minacciato soprattutto dall'insetto \"Adelges piceae\", che dal 1957 al 1980 ha provocato la morte di quasi 2 milioni di esemplari, riducendo sostanzialmente la popolazione totale di abeti di Fraser, il cui areale \u00e8 diventato molto frammentato con un'area di occupazione di circa 500\u00a0km\u00b2. Al momento non sono ancora stati trovati rimedi efficaci per eliminare il parassita. La specie viene quindi inserita tra le specie in pericolo di estinzione nella Lista rossa IUCN (\"Endangered\")."}
{"id": "3293841", "revid": "205250", "url": "https://it.wikipedia.org/wiki?curid=3293841", "title": "Natalia Streignard", "text": "Biografia.\n\u00c8 una famosa attrice di telenovele e soap opera venezuelane divenuta molto popolare per la telenovela \"Dolce Valentina\" che ha ottenuto grandi successi in America Latina.\nNatalia \u00e8 nata a Madrid in Spagna. Sua madre \u00e8 argentina e suo padre \u00e8 tedesco. Quando aveva 3 anni, tutta la famiglia emigr\u00f2 in Venezuela. Prima di diventare un'attrice, \u00e8 stata una concorrente nel concorso Miss Venezuela, dove \u00e8 stata finalista. La sua carriera \u00e8 iniziata nel 1992, con ruoli da protagonista e di supporto in diverse telenovelas venezuelane.\nAlcuni dei suoi ruoli pi\u00f9 significativi sono stati in \"Pedacito de cielo\" (Marte TV, 1993), \"Sol de tentaci\u00f3n\" (Venevisi\u00f3n, 1996), \"Mi destino eres t\u00fa\" (Televisa, 2000), \"Dolce Valentina\" (RCTV, 2002), \"\u00a1Anita, No te rajes!\" (RTI, Telemundo, 2004), \"La Tormenta\" (RTI, Telemundo, 2005-2006) ed \"El Juramento\", (Telemundo, 2008).\n\u00c8 stata scelta per interpretare la protagonista in \"El Juramento\" di Telemundo, che \u00e8 iniziato nel maggio 2008.\nNel 1998, ha sposato l'attore cubano Mario Cimarro, che aveva conosciuto sul set di \"La mujer de mi vida\". Dopo un periodo di separazione, i due si sono riconciliati. Nel 2006, Streignard e Cimarro si sono ancora una volta separati ed hanno annunciato il loro divorzio entro la fine di quell'anno."}
{"id": "3293842", "revid": "767487", "url": "https://it.wikipedia.org/wiki?curid=3293842", "title": "La rosa di Fortunio", "text": "La rosa di Fortunio \u00e8 un film muto italiano del 1922 diretto da Luciano Doria."}
{"id": "3293847", "revid": "1494169", "url": "https://it.wikipedia.org/wiki?curid=3293847", "title": "La donna perduta", "text": ""}
{"id": "3293851", "revid": "709565", "url": "https://it.wikipedia.org/wiki?curid=3293851", "title": "Taron", "text": ""}
{"id": "3293854", "revid": "1543377", "url": "https://it.wikipedia.org/wiki?curid=3293854", "title": "Prosa galiziana medievale", "text": "La prosa galiziana medievale, o altrimenti detta prosa galiziano-portoghese medievale, \u00e8 il nome dato alla letteratura prodotta durante il Medioevo in lingua romanza parlata nella Spagna occidentale.\nIl fulgore del lirismo trobadorico fece s\u00ec che nel corso del tempo la prosa venisse ad essere considerata, anche secondo il parere di alcuni studiosi di oggi, una vera \"sorella minore\" nel complesso dell'eredit\u00e0 medievale galiziana. Ma, anche se la narrativa galiziano-portoghese medievale non raggiunge i momenti di splendore della lirica, \u00e8 pur vero che una quantit\u00e0 di testi testimonia una perfetta relazione sia con le correnti dominanti all'epoca in Europa che la presenza di un normale sviluppo della lingua (troncato da circostanze storico-sociali concomitanti verso la fine del Medioevo). Pertanto, \u00e8 necessario porre in rilievo la rivalutazione che la critica attuale fa di quell'importante lascito che \u00e8 la prosa galiziana (o galiziano-portoghese) medievale.\nAlcuni studiosi medievali fanno una classificazione cronologica in due periodi:\nClassificazione tematica.\nConvenzionalmente, si classifica la prosa medievale galiziana in tre ambiti generici: agiografia, storiografia, e narrativa fantastica. In nessuno dei tre casi si tratta di creazione originale in lingua galiziana, bens\u00ec di traduzioni o versioni pi\u00f9 o meno fedeli all'originale.\nAgiografia.\nL'obiettivo della letteratura agiografica \u00e8 registrare la vita esemplare e i miracoli compiuti dai santi, con l'intento di glorificali e porli come modelli di comportamento per i lettori.\nIl protagonista della prosa agiografica in galiziano \u00e8 l'Apostolo Santiago (San Giacomo). Il testo fondamentale \u00e8 \"Miragres de Santiago\", versione ridotta del \"Liber Sancti Iacobi\" o Codex calixtinus, conservato in un codice frammentario del primo terzo del XV secolo.\nRomanzo fantastico.\nDerivato dal \"roman\" francese sorto nella seconda met\u00e0 del XII secolo, la prosa fantastica medievale in galiziano ha due tematiche principali:\nStoriografia.\nLe origini della storiografia galiziana sono, ovviamente, relazionati ad Alfonso X, il quale sebbene avesse scommesso sul castigliano come lingua di cultura, favor\u00ec comunque la traduzione di vari testi in altre lingue peninsulari.\nDella fine del XIII secolo \u00e8 una traduzione in galiziano di una \"Cr\u00f3nica de Castela\", preceduta da una genealogia reale navarrese, conosciuta come \"Liber Regum\" comprensiva di un sunto del regno di Ferdinando III e suoi successori, e altri testi minori. Il testo risultante \u00e8 conosciuto come \"Cronaca galiziana di Le\u00f3n e Castiglia\". Si tratta di uno dei testi in prosa pi\u00f9 arcaici che si conoscano a cui attingeranno importanti testi portoghesi come la \"Cronica geral de 1344\" e, soprattutto, la \"Cr\u00f3nica de 1404\" (data della sua stesura definitiva), uno dei pochi testi in prosa scritti originariamente in lingua galiziana (bench\u00e9 conservi inizialmente tratti originali in castigliano).\nSi conserva anche una traduzione incompleta della \"General Estoria\" alfonsina e una \"Cr\u00f3nica de Santa Mar\u00eda de Iria\" (1468), traduzione di due fonti latine.\nMiscellanea.\nInfine, possiamo aggiungere molta prosa inerente a documenti notarili (testamenti, lasciti...), giuridici (\"Flores de Dereito\", traduzioni delle \"Partidas\" di Alfonso X, \"Ordenamento de Alcal\u00e1 de Henares\"...) e altri scritti come il \"Tratado de Alveitaria\", \"Livro da Montaria\", \"Livro dos cabaleiros cambeadores de Santiago\", ecc.\nQuindi, tutto ci\u00f2 dimostra la presenza e lo sviluppo di una letteratura galiziano-portoghese in prosa per tutto il periodo medievale, rendendo necessario perci\u00f2 effettuare un'analisi dettagliata. Sia alcuni testi di valore letterario che di altri storico-linguistico risultano fondamentali nell'ambito di una prospettiva diacronica della letteratura galiziana.\nCollegamenti esterni.\n[[Categoria:Letteratura galiziano-portoghese| ]]"}
{"id": "3293865", "revid": "125849415", "url": "https://it.wikipedia.org/wiki?curid=3293865", "title": "Museo Calouste Gulbenkian", "text": "Il Museo Calouste Gulbenkian \u00e8 un'istituzione culturale di Lisbona, in Portogallo, inaugurato nel 1969 e gestito dall'omonima Fondazione.\nNato dalla collezione privata di Calouste Sarkis Gulbenkian (1869-1955), ospita un'eclettica collezione che spazia dall'antichit\u00e0 (greca, romana, assira), all'arte asiatica (islamica, cinese e giapponese), alla scultura e pittura europea (da Rinascimento all'Ottocento), fino alle arti applicate (argenterie, avori, tappeti, mobilio e altro). Una sala \u00e8 dedicata alla pittura dell'impressionismo (Monet, Manet, Renoir, Degas e altri), un'altra alla produzione di Ren\u00e9 Lalique (vetri, oreficerie, statuette, disegni e altri oggetti).\nIl museo ospita inoltre una sezione, in un grande edificio distaccato, per l'arte contemporanea e le mostre, due sale da concerto per musica e balletto, un centro congressi, una biblioteca ed un archivio. L'intera propriet\u00e0 \u00e8 inoltre circondata da una vasto giardino, in cui si trova tra l'altro un anfiteatro."}
{"id": "3293870", "revid": "271907", "url": "https://it.wikipedia.org/wiki?curid=3293870", "title": "Pallavolo San Giustino", "text": ""}
{"id": "3293871", "revid": "271907", "url": "https://it.wikipedia.org/wiki?curid=3293871", "title": "RPA-LuigiBacchi.It San Giustino", "text": ""}
{"id": "3293872", "revid": "575136", "url": "https://it.wikipedia.org/wiki?curid=3293872", "title": "Ordine del Rio Branco", "text": "L'Ordine del Rio Branco \u00e8 un'onorificenza al merito del Brasile.\nStoria.\nL'ordine di Rio Branco \u00e8 stato istituito dall'allora Presidente della Repubblica, Jo\u00e3o Goulart, con decreto n. 51,697 del 5 febbraio 1963. Successivamente, i decreti n \u00b0 66,434 del 10 aprile del 1970 e col paragrafo 73,876 del 29 marzo del 1974 l'Ordine \u00e8 stato ulteriormente modificato.\nL'Ordine \u00e8 destinato a premiare quanti, per benemerenza, siano divenuti degni di riconoscimento da parte del governo brasiliano, oltre ad essere il premio per fatti degni di menzione d'onore o per la premiazione di virt\u00f9 civiche. L'Ordine, pertanto, pu\u00f2 essere concesso a persone fisiche, enti giuridici, nazionali o esteri.\nClassi.\nL'Ordine dispone delle seguenti classi di benemerenza:\nIl numero degli insigniti onorifici \u00e8 illimitato e di norma la classe di Gran Croce viene destinata al presidente della repubblica, al vice presidente, alle pi\u00f9 alte cariche dello stato, della vita religiosa, pubblica e sociale nonch\u00e9 a capi di Stato stranieri.\nGli enti che ricevono l'Onorificenza possono apporla sulla loro bandiera o sul logo aziendale."}
{"id": "3293892", "revid": "287204", "url": "https://it.wikipedia.org/wiki?curid=3293892", "title": "Rodney Gould", "text": "Carriera.\nRodney \"Rod\" Gould ottiene i suoi primi punti nel motomondiale al Sachsenring nel Gran Premio della Repubblica Democratica Tedesca del 1967 su una Norton in classe 500. Negli anni successivi si cimenta in quasi tutte le categorie del motomondiale, ottenendo i migliori risultati nella 250, nella quale gi\u00e0 l'anno successivo si classifica al quarto posto finale.\nNel 1969 si divide tra 250 e 350, ottenendo tre secondi posti in entrambe le classi.\nRaggiunge l'apice della carriera l'anno successivo, quando si laurea campione del mondo della \"quarto di litro\" davanti a Kel Carruthers, Kent Andersson e Jarno Saarinen.\nNel 1971 lotta fino all'ultimo per difendere il titolo conquistato l'anno precedente (vincendo anche due gare), ma si deve inchinare a Phil Read.\nConclude l'attivit\u00e0 agonistica nel 1972, anno nel quale ottiene altre due vittorie e si classifica al terzo posto della classifica generale, dopodich\u00e9 va a ricoprire il ruolo di responsabile del reparto corse e delle pubbliche relazioni della Yamaha: fu lui a concludere il \"contratto del secolo\" che prevedeva il passaggio di Giacomo Agostini dalla MV Agusta alla Yamaha, annunciato il 4 dicembre 1973."}
{"id": "3293893", "revid": "642594", "url": "https://it.wikipedia.org/wiki?curid=3293893", "title": "Fondazione Gubelkian", "text": ""}
{"id": "3293900", "revid": "110157", "url": "https://it.wikipedia.org/wiki?curid=3293900", "title": "The Roller", "text": "The Roller \u00e8 il primo singolo ufficiale del gruppo rock inglese Beady Eye. Inserita nel disco di debutto \"Different Gear, Still Speeding\", la canzone \u00e8 stata diffusa il 7 gennaio 2011 dopo due singoli promozionali ed \u00e8 stata pubblicata come singolo il 21 febbraio 2011.\nVideo.\nIl videoclip del brano \u00e8 stato trasmesso in prima TV da Channel Four il 10 gennaio 2011. \u00c8 stato registrato nel Cambridgeshire il 10 dicembre 2010."}
{"id": "3293902", "revid": "642594", "url": "https://it.wikipedia.org/wiki?curid=3293902", "title": "Museu Calouste Gulbenkian", "text": ""}
{"id": "3293903", "revid": "103008046", "url": "https://it.wikipedia.org/wiki?curid=3293903", "title": "Certificato di tipo", "text": "Il certificato di tipo o certificato di omologazione (in inglese Type Certificate) \u00e8 emesso dall'autorit\u00e0 aeronautica di un paese quando viene dimostrata la rispondenza di un \"prodotto aeronautico\" (velivolo, motore o elica) ai requisiti di aeronavigabilit\u00e0 previsti dalla normativa vigente.\nRegolamentazione internazionale.\nA seconda della nazione di appartenenza dell'autorit\u00e0 aeronautica, varia la normativa di riferimento in base alla quale viene rilasciato il certificato di tipo.\nItalia ed Europa.\nNel 2002, con il Regolamento Europeo (CE) n. 1592/2002, \u00e8 stato introdotto un organismo sovranazionale europeo (l'Agenzia europea per la sicurezza aerea, EASA). Fino ad allora le varie autorit\u00e0 aeronautiche dei singoli paesi (per l'Italia ENAC) erano responsabili dell'emissione dei certificati di omologazione dei prodotti aeronautici sviluppati nei loro paesi. Accordi bilaterali internazionali garantivano il reciproco riconoscimento dei certificati.\nSuccessivamente all'approvazione del Regolamento Europeo (UE) n. 1139/2018, venne stabilito che tutti i velivoli costruiti, registrati o eserciti nell'Unione europea, debbano possedere il certificato di tipo che viene rilasciato quando il prodotto e/o le modifiche al prodotto abbiano dimostrato di soddisfare i requisiti della Base di Certificazione.\nNell'Unione Europea, oggi, \u00e8 l'EASA che rilascia il certificato di tipo civile in base ai requisiti previsti dal Regolamento UR 1139/2018 e delle rispettive regole di implementazione ovvero la Parte 21 del Regolamento UE 748/2012 (Sottoparte B) e relativo materiale interpretativo (Alternative Means of Compliance &amp; Guide Material to Part 21).\nLe autorit\u00e0 nazionali continuano ad essere responsabili dell'emissione di certificati di omologazione di velivoli storici, non commerciali, scientifici o sperimentali, con scopi militari o senza equipaggio fino a 150\u00a0kg.\nStati Uniti.\nNegli Stati Uniti l'organismo preposto a rilasciare il \"Type Certificate\" \u00e8 la Federal Aviation Administration (FAA). I requisiti che un prodotto aeronautico deve soddisfare sono contenuti nelle \"Federal Aviation Regulations\" (o FAR).\nAll'interno del corpo delle FAR sono specificate precise sezioni (chiamate \"parts\") relative al tipo di prodotto aeronautico da omologare; ad esempio i velivoli da trasporto dovranno soddisfare i requisiti previsti nella \"Part 25\", i motori la \"Part 33\", le eliche la \"Part 35\" e cos\u00ec via.\nCertificato di tipo supplementare (STC).\nOgni aggiunta, sottrazione o modifica alla configurazione approvata nel certificato di omologazione, comporta la necessit\u00e0 di una certificazione supplementare.\nUn certificato di tipo supplementare (in inglese \"Supplemental Type Certificate\"), \u00e8 il documento rilasciato dalla competente autorit\u00e0 aeronautica che approva una \"modifica maggiore\" al certificato di tipo, limitatamente a specifici numeri di serie di costruzione del prodotto.\nVariazioni al certificato di tipo.\nQuando la modifica che si vuole introdurre \u00e8 sostanziale (ad esempio tale da modificare le prestazioni di volo, o le dimensioni della fusoliera o il tipo di motori installati), \u00e8 necessario completare un nuovo iter di certificazione per ottenere un nuovo certificato di tipo. Per\u00f2, nel caso in cui il nuovo velivolo non si discosti troppo dalla versione precedente, \u00e8 anche possibile che alcuni test molto onerosi vengano evitati, come le prove statiche della cellula del velivolo quando ad essere oggetto della variante \u00e8 l'introduzione di una nuova motorizzazione.\nAd esempio l'A380 ottenne il 12 dicembre 2006 il type certificate per le versioni A380-841 e A380-842 (che installano motori Rolls-Royce Trent 900), e il 14 dicembre 2007 il suo certificato \u00e8 stato aggiornato aggiungendo la versione A380-861 che monta i motori Engine Alliance GP7000.\nAeronavigabilit\u00e0 continua.\nIl detentore del certificato di tipo (in inglese \"Type Certificate Holder\", TCH) deve anche provvedere a stilare un elenco di operazioni di manutenzione al quale il prodotto aeronautico deve essere periodicamente sottoposto affinch\u00e9 il velivolo mantenga il suo certificato di aeronavigabilit\u00e0.\nCon il normale utilizzo del prodotto possono emergere difetti di costruzione o progettazione che non si erano manifestati durante la certificazione. In questo caso, per lievi difetti, il detentore del certificato emette dei bollettini di modifica che possono essere introdotti dal proprietario del prodotto a sua discrezione. Per i difetti pi\u00f9 gravi che mettono a repentaglio la sicurezza del velivolo, vengono emesse (oltre ai bollettini del costruttore) anche delle prescrizioni di aeronavigabilit\u00e0 da parte dell'autorit\u00e0 aeronautica che impongono l'introduzione delle modifiche correttive necessarie nei tempi e modi previsti. Le modifiche obbligatorie da parte dell'autorit\u00e0 aeronautica possono anche non essere correlate a difetti di progettazione del prodotto, come, ad esempio, \u00e8 accaduto con l'introduzione delle porte anti-intrusione in cockpit a seguito dei fatti dell'11 settembre.\nValidit\u00e0 del certificato di tipo.\nIl detentore del certificato di tipo mantiene il certificato in corso di validit\u00e0 emettendo bollettini di modifica, fornendo parti di ricambio e assicurando servizi tecnici di supporto in modo da permettere di mantenere in condizione di aeronavigabilit\u00e0 i velivoli anche dopo che la produzione \u00e8 cessata.\nNel momento in cui il type certificate holder decide di cessare il supporto, restituisce il certificato all'autorit\u00e0 aeronautica e la flotta relativa viene messa a terra, come ad esempio successe quando l'Airbus restitu\u00ec il certificato del Concorde."}
{"id": "3293906", "revid": "483325", "url": "https://it.wikipedia.org/wiki?curid=3293906", "title": "Type certificate", "text": ""}
{"id": "3293910", "revid": "154893", "url": "https://it.wikipedia.org/wiki?curid=3293910", "title": "Album demo", "text": ""}
{"id": "3293913", "revid": "1305772", "url": "https://it.wikipedia.org/wiki?curid=3293913", "title": "Maurice Joly", "text": "Curiosit\u00e0.\nNel romanzo storico \"Il Cimitero di Praga\" di Umberto Eco, Simone Simonini, personaggio principale di fantasia dell'opera incontra pi\u00f9 volte nel corso della storia Maurice Joly e lo uccide per non far scoprire ai servizi segreti che entrambi si sono ispirati a Eug\u00e8ne Sue. Il primo per comporre i propri rapporti e Joly per la scrittura dell'opera satirica \u201c\"Dialoghi all\u2019Inferno tra Machiavelli e Montesquieu\"\u201d."}
{"id": "3293915", "revid": "112238897", "url": "https://it.wikipedia.org/wiki?curid=3293915", "title": "Ageusia", "text": "L'ageusia \u00e8 l'incapacit\u00e0 di percepire il gusto di una sostanza. \nL'insensibilit\u00e0 ai sapori pu\u00f2 essere parziale (insensibilit\u00e0 al dolce, salato, amaro o acido) o totale.\nTra le molteplici cause della mancanza di percezione si ricordano: lesione del nervo trigemino e glossofaringeo, paralisi facciale, infezioni della lingua e alle alte vie respiratorie, stomatite e tabagismo. Pu\u00f2 anche presentarsi come effetto secondario nell'assunzione di farmaci e nella radioterapia.\nRientra inoltre tra i principali sintomi che si manifestano in corso di infezione da Sars-CoV2."}
{"id": "3293918", "revid": "767487", "url": "https://it.wikipedia.org/wiki?curid=3293918", "title": "Spedizione britannica all'Everest del 1924", "text": "La spedizione britannica all'Everest del 1924 \u00e8 stata la terza di una serie avente come scopo l'esplorazione geografica e la scalata dell'Everest. \u00c8 rimasta celebre e allo stesso tempo enigmatica per la scomparsa di George Mallory e Andrew Irvine nel corso del loro ultimo tentativo di attacco alla cima. I due furono visti per l'ultima volta da Noel Odell non molto al di sotto della vetta mentre salivano, poco prima di essere investiti da nuvoloni e da una bufera di neve. I due alpinisti non fecero pi\u00f9 ritorno. La questione ancora aperta \u00e8 se i due alpinisti, prima di morire, siano effettivamente riusciti a raggiungere la cima, anticipando cos\u00ec di quasi 30 anni Edmund Hillary e Tenzing Norgay. La scoperta del corpo di Mallory nel 1999 non ha ancora chiarito la questione. Si cerca ancora di ritrovare la macchina fotografica che probabilmente al momento del disastro si trovava con Irvine."}
{"id": "3293925", "revid": "11959", "url": "https://it.wikipedia.org/wiki?curid=3293925", "title": "Colonnello Valerio", "text": ""}
{"id": "3293930", "revid": "41824", "url": "https://it.wikipedia.org/wiki?curid=3293930", "title": "BWV 549", "text": ""}
{"id": "3293943", "revid": "339392", "url": "https://it.wikipedia.org/wiki?curid=3293943", "title": "Freie Universit\u00e4t Berlin", "text": ""}
{"id": "3293945", "revid": "486946", "url": "https://it.wikipedia.org/wiki?curid=3293945", "title": "BWV 572", "text": ""}
{"id": "3293950", "revid": "154893", "url": "https://it.wikipedia.org/wiki?curid=3293950", "title": "Case insensitive", "text": ""}
{"id": "3293951", "revid": "3082", "url": "https://it.wikipedia.org/wiki?curid=3293951", "title": "Pylai", "text": ""}
{"id": "3293956", "revid": "729019", "url": "https://it.wikipedia.org/wiki?curid=3293956", "title": "Rivoluzione egiziana del 1919", "text": "La Rivoluzione egiziana del 1919 fu una rivoluzione, estesa a tutto il territorio nazionale egiziano, contro il Regno Unito che occupava l'Egitto e il Sudan. Essa fu realizzata in quell'anno da egiziani e sudanesi delle diverse classi sociali e la scintilla fu la misura di esilio decretata dai britannici ai danni dell'esponente nazionalista Sa\u02bfd Zaghl\u016bl e di altri membri del partito politico Wafd. L'evento costrinse nel 1922 i britannici a concedere unilateralmente la formale indipendenza al Paese arabo e il riconoscimento dell'Egitto a dotarsi di una Costituzione, promulgata il 19 aprile del 1923.\nLa Gran Bretagna tuttavia rifiut\u00f2 di riconoscere la sovranit\u00e0 dell'Egitto sul Sudan e di ritirare le sue forze armate dalla zona del Canale di Suez: fattori che avrebbero mantenuto tesi i rapporti tra Londra e Il Cairo per alcuni decenni, fino al vittorioso colpo di Stato dei Liberi Ufficiali di Muhammad Neg\u012bb e Gam\u0101l \u02bfAbd al-N\u0101sser nel 1952 e la successiva nazionalizzazione del Canale nel 1956, che riport\u00f2 infine l'Egitto alla sua piena e sostanziale indipendenza dallo straniero.\nAntefatti.\nSebbene l'Impero ottomano avesse conservato la sovranit\u00e0 nominale sull'Egitto, le relazioni politiche tra i due Paesi avevano risentito fortemente dell'occupazione britannica dell'Egitto nel 1882. Dal 1883 al 1914, il potere sull'Egitto fu esercitato dal Console Generale britannico per il tramite del Chediv\u00e8 e del suo Consiglio dei Ministri. Quando la guerra scoppi\u00f2 tra l'Impero russo e l'Impero ottomano, il Regno Unito proclam\u00f2 la legge marziale in Egitto, annunci\u00f2 che quest'ultimo si sarebbe dovuto sobbarcare l'intero onere bellico. Il 14 dicembre 1914, l'Egitto divenne un Sultanato separato e fu dichiarato Protettorato di Sua Maest\u00e0 britannica, staccando cos\u00ec il Paese dall'Impero ottomano. I termini del Protettorato indussero i nazionalisti egiziani a credere che si trattasse di un accomodamento temporaneo, che sarebbe finito dopo la guerra, grazie ad accordi bilaterali con la Gran Bretagna.\nCause.\nPrima della guerra, le manifestazioni nazionaliste erano limitate alle classi pi\u00f9 colte. Nel corso del conflitto per\u00f2 l'insoddisfazione per lo iattante dominio britannico si diffuse in tutte le classi egiziane. Durante la guerra, i britannici formarono un esercito indigeno forte di oltre mezzo milione di uomini (ma comandato da ufficiali britannici), denominato \"Imperial Camel Corps\", requisendo edifici, vettovaglie e animali per le esigenze dell'esercito. Inoltre, a causa delle promesse avventate fatte dal Presidente degli Stati Uniti, Woodrow Wilson, coi suoi Quattordici Punti), le classi politiche egiziane s'illusero e si prepararono per un loro imminente governo dell'Egitto. Logico e consequenziale che alla fine della guerra, gli egiziani chiedessero la loro indipendenza.\nEventi.\nPoco dopo la fine del primo conflitto mondiale, concordato che fu tra i belligeranti un armistizio in Europa l'11 novembre 1918, una delegazione di militanti nazionalisti egiziani, condotta da Sa'd Zaghl\u016bl, chiese all'Alto Commissario britannico, sir Reginald Wingate, che cessasse il Protettorato di Sua Maest\u00e0 britannica sull'Egitto e che una delegazione egiziana (\"wafd mi\u1e63r\u012b\" ) potesse raggiungere la Conferenza di pace, convocata a Parigi per delineare i futuri assetti mondiali, alla luce dell'esito della guerra. \nDella delegazione facevano parte \u02bfAl\u012b Sha\u02bfr\u0101w\u012b Pasci\u00e0, \u02bfAbd al-\u02bfAziz Fahm\u012b Bey, Muhammad \u02bfAl\u012b Bey, \u02bfAbd al-La\u1e6d\u012bf al-Makab\u0101t\u012b Bey, Muhammad Mahm\u016bd Pasci\u00e0, Sinut Hanna Bey, Hamad Pasci\u00e0 al-B\u0101sil, Gurg Khayy\u0101t Bey, Mahm\u016bd Ab\u016b al-Na\u1e63r Bey, Mustaf\u0101 al-Nahh\u0101s Bey e il dott. H\u0101fiz \u02bfAf\u012bf\u012b Bey). Nel frattempo, un movimento di massa per il conseguimento della piena indipendenza dell'Egitto e del Sudan veniva organizzato con grande sostegno popolare, mettendo in atto le tattiche della disobbedienza civile. Perci\u00f2 Zaghl\u016bl e il Wafd fruirono di un massiccio sostegno da parte della popolazione egiziana. Emissari wafdisti si recarono nelle citt\u00e0, e nei villaggi per raccogliere firme che autorizzavano i leader del movimento a presentare una petizione in favore della completa indipendenza del Paese.\nVedendo quanto l'intenso sostegno popolare di cui godevano i responsabili del \"Wafd\", e temendo disordini sociali su vasta scala, i britannici procedettero nel marzo del 1919 ad arrestare Zaghl\u016bl e tre altri leader del movimento e li esiliarono a Malta. \"Il risultato fu la rivoluzione\".\nPer varie settimane, fino ad aprile, dimostrazioni e scioperi si susseguirono in tutto l'Egitto, vedendo come attori principali gli studenti, gli impiegati statali, i commercianti, i contadini, gli operai e gli esponenti religiosi, che quotidianamente bloccarono di fatto l'andamento normale della vita nel Paese. Tale movimento di massa fu caratterizzato dalla partecipazione di uomini e donne congiuntamente e dal superamento delle differenze religiose tra musulmani e cristiani. La rivoluzione nelle aree non urbane egiziane fu pi\u00f9 violento, portando ad attacchi alle strutture militari britanniche, alle attrezzature civili e alle persone fisiche. Dal 25 luglio 1919, 800 egiziani caddero uccisi dalla spietata reazione dell'occupante e altri 1.600 furono feriti, a fronte di una quarantina di morti britannici.\nIl governo britannico invi\u00f2 in Egitto una Commissione d'Inchiesta, nota come Commissione Milner, nel dicembre del 1919 per determinare le cause del disordine e per esprimere una proposta sul futuro politico del Paese arabo. La relazione di Lord Milner, pubblicata nel febbraio del 1921, raccomandava di metter fine al Protettorato egiziano, in quanto non soddisfacente le aspettative della popolazione. I rivoluzionari obbligarono Londra a rilasciare una dichiarazione unilaterale d'indipendenza il 22 febbraio del 1922.\nConseguenze.\nMalgrado il governo di Londra si fosse offerto di riconoscere l'Egitto come Stato sovrano e indipendente, non poche furono per\u00f2 le condizioni poste, in grado di vanificare buona parte di quel formale riconoscimento.\nLe seguenti materie erano riservate alla totale discrezione del governo britannico:\nIl \"Wafd\" progett\u00f2 una nuova Costituzione egiziana, basata su un sistema squisitamente parlamentare, con elezione libera dei deputati, ma rifiut\u00f2 di partecipare ai lavori della Commissione individuata a tal fine, protestando che la Costituzione doveva invece essere approvata da un Parlamento egiziano libero da condizionamenti stranieri.\nL'indipendenza egiziana era infatti una sorta di amara beffa, dal momento che il Regno Unito non provvide per lunghi decenni a sgomberare le sue forze armate dal suolo egiziano. Il Sudan, poi, escluso dal riconoscimento d'indipendenza dell'Egitto, rimase sotto un'amministrazione condominiale anglo-egiziana fino al 1956, anno del suo accesso infine alla piena indipendenza.\nSa\u02bfd Zaghl\u016bl divenne nel 1924 il 1\u00ba Primo ministro, individuato in elezioni popolari.\nNella cultura di massa.\nAlcuni momenti della Rivoluzione sono descritti da Nagib Mahfuz nel suo lavoro \"Tra i due palazzi\" (Bayn al-qasrayn), del 1956."}
{"id": "3293957", "revid": "363629", "url": "https://it.wikipedia.org/wiki?curid=3293957", "title": "Conspicuous Gallantry Medal", "text": "La Conspicuous Gallantry Medal (CGM) \u00e8 stata fino al 1993 una decorazione militare inglese di cui potevano essere insigniti tutti i membri delle Forze armate britanniche e dal settembre del 1942 anche il personale della Marina Mercantile che avevano un grado equivalente al Petty Officer o Seaman. Originariamente potevano ricevere questo riconoscimento anche i cittadini dei Paesi del Commonwealth. La medaglia veniva assegnata a tutti i non-ufficiali che si erano dimostrati particolarmente coraggiosi contro il nemico, sul mare o in cielo.\nLa medaglia, originariamente creata per la Royal Navy, fu istituita nel 1855 e resa pienamente attiva il 7 luglio 1874. Durante la seconda guerra mondiale, precisamente nel 1943, fu aggiunta la versione per la Royal Air Force, la Conspicuous Gallantry Medal (Flying).\nLa medaglia era per i sottufficiali l'equivalente della Distinguished Service Order, quando era assegnata agli ufficiali per atti di eccezionale coraggio. Nonostante ci\u00f2, essa occupava nell'ordine di precedenza qualche gradino pi\u00f9 in basso della DSO, essendo frapposta tra la Distinguished Conduct Medal e la Distinguished Service Medal. Coloro che ricevevano la CGM erano autorizzati a usare le lettere post-nominali \"CGM\".\nNel 1993, la Conspicuous Gallantry Medal, la Distinguished Service Order (limitatamente agli atti di coraggio) e la Distinguished Conduct Medal furono rimpiazzate dalla Conspicuous Gallantry Cross (CGC). La CGC pu\u00f2 essere assegnata a qualunque membro delle forze armate inglesi, senza eccezioni di grado, ed \u00e8 seconda solo alla Victoria Cross come premiazione per atti di eccezionale coraggio in azione.\nDescrizione.\nLa medaglia consiste in un cerchio d'argento di 36mm di diametro. Il dritto mostra l'effigie del monarca regnante al momento del conferimento. Il rovescio mostra la scritta su tre righe \"FOR CONSPICUOUS GALLANTRY\" (Per cospicuo coraggio), circondata da una corona d'alloro e sormontata dalla Corona imperiale. Il nastrino della versione navale fu modificato nel 1921, passando da uno con due strisce laterali blu scure fiancheggianti una centrale bianca ad uno con la medesima striscia centrale ma con quelle laterali molto pi\u00f9 sottili. La versione per la RAF mostrava una striscia centrale azzurro cielo con due striscioline laterale blu scure."}
{"id": "3293958", "revid": "767487", "url": "https://it.wikipedia.org/wiki?curid=3293958", "title": "Trevor Anderson", "text": "Carriera.\nClub.\nDurante la sua carriera, durata dal 1971 al 1987, ha giocato con varie squadre di club, tra cui anche il Manchester United, dal 1972 al 1974.\nNazionale.\nConta 22 presenze e 4 reti con la Nazionale nordirlandese."}
{"id": "3293960", "revid": "400518", "url": "https://it.wikipedia.org/wiki?curid=3293960", "title": "Contrattura di Volkmann", "text": ""}
{"id": "3293961", "revid": "171091", "url": "https://it.wikipedia.org/wiki?curid=3293961", "title": "Monte Rothorn", "text": "Il Monte Rothorn (3.152 - chiamato anche \"Bl\u00e4ch\" o \"R\u00f2th\u00f2re\" in titsch) \u00e8 una montagna delle Alpi Pennine che si trova in Valle d'Aosta.\nToponimo.\nIl toponimo in tedesco\u00a0e in titsch significa in italiano \"corno rosso\".\nDescrizione.\nSi situa lungo lo spartiacque tra la val d'Ayas e la valle del Lys, poco pi\u00f9 a nord della pi\u00f9 alta Testa Grigia. Pi\u00f9 ad est est e pi\u00f9 in basso sorge il \"Piccolo Rothorn\" (3.025\u00a0m).\nAccesso.\nLa via normale di salita si sviluppa sul versante della valle del Lys e percorrendo la cresta est."}
{"id": "3293962", "revid": "400518", "url": "https://it.wikipedia.org/wiki?curid=3293962", "title": "Contrattura ischemica di Volkmann", "text": ""}
{"id": "3293966", "revid": "729019", "url": "https://it.wikipedia.org/wiki?curid=3293966", "title": "Volo Iran Air 277", "text": "Il volo Iran Air 277 era un volo passeggeri di linea nazionale da Teheran a Urmia, in Iran. Il 9 gennaio 2011, un Boeing 727 in volo su tale tratta si schiant\u00f2 dopo aver interrotto l'avvicinamento all'aeroporto di Urmia a causa del maltempo. 68 delle 105 persone a bordo rimasero uccise. L'indagine ufficiale ha concluso che le condizioni di ghiaccio e la gestione errata dei propulsori da parte dell'equipaggio portarono allo spegnimento di due motori, alla perdita di altitudine e all'impatto con il suolo.\nL'aereo.\nIl velivolo coinvolto era un Boeing 727-200, marche ER-IRP, numero di serie 20945, numero di linea 1048. Vol\u00f2 per la prima volta il 12 gennaio 1974 e venne consegnato nuovo a Iran Air pochi giorni dopo, il 24 gennaio. Rimase a lungo fuori servizio: non oper\u00f2 voli dal 1984 al 1990 e dal 1991 al 2002. Al momento dell'incidente, il 727 aveva quasi 37 anni. L'et\u00e0 e le obsolete tecnologie disponibili sull'aereo, come sottolineato dagli investigatori, hanno contribuito al verificarsi dell'incidente.\nL'incidente.\nIl volo 277 decoll\u00f2 dall'aeroporto internazionale di Mehrabad, Teheran, alle 18:15 ora locale (15:15 UTC), pi\u00f9 di due ore in ritardo a causa del maltempo a destinazione.\nVerso le 19:00 ora locale (16:00 UTC), mentre si avvicinava all'aeroporto di Urmia, l'equipaggio inizi\u00f2 una procedura di mancato avvicinamento e comunic\u00f2 l'intenzione di tornare a Teheran. All'epoca il tempo a Urmia era pessimo, con nubi basse, neve e una visibilit\u00e0 di .\nI contatti con il Boeing furono persi poco dopo. L'aereo si schiant\u00f2 vicino al villaggio di Tarmani, circa 15 chilometri a Sud-Est dell'aeroporto di Urmia, dividendosi in pi\u00f9 sezioni. Dei 93 passeggeri e 12 membri dell'equipaggio a bordo, solo in 27 sopravvissero all'impatto.\nLe indagini.\nL'Iran Civil Civil Aviation Organization (CAO.IRI) apr\u00ec un'indagine sull'accaduto. Il giorno dopo l'incidente, sia il registratore vocale della cabina di pilotaggio che il registratore dei dati di volo furono recuperati e portati a Teheran per le analisi.\nNel 2017, il CAO.IRI ha pubblicato il final report sull'incidente. Dalla sua analisi, \u00e8 emerso che dopo aver iniziato la fase di avvicinamento alla pista 21 da un'altitudine di -l'aeroporto di Urmia si trova a - un errore di navigazione da parte dell'equipaggio non permise al Boeing di stabilizzarsi per un corretto atterraggio strumentale. Scendendo a e non avendo mai avuto un contatto visivo con la pista, l'equipaggio scelse di effettuare una riattaccata. La procedura di mancato avvicinamento inizi\u00f2 normalmente, e l'aereo risal\u00ec a .\nGli investigatori ritengono che il Boeing avesse incontrato condizioni severe di ghiaccio, che causarono l'interruzione del flusso d'aria e la diminuzione della spinta dei motori. L'aereo inizi\u00f2 a scendere ed entr\u00f2 in una virata di 41\u00b0, che provoc\u00f2 l'attivazione dello stick shaker, un allarme di stallo aerodinamico. Nonostante l'applicazione della massima spinta, i motori n.1 e 3 iniziarono a fermarsi. A , l'ingegnere di volo comunic\u00f2 un guasto ad entrambi i propulsori. I tentativi successivi di riaccenderli non ebbero successo. Durante gli ultimi momenti del volo, i flap vennero ritratti e la velocit\u00e0 diminu\u00ec progressivamente; a slm, a soli sopra il terreno, l'aereo stava volando a con una virata di 21\u00b0 sulla destra. L'ultimo valore di velocit\u00e0 registrata \u00e8 stato di .\nIl rapporto ha concluso che le principali cause dell'incidente sono state severe condizioni di ghiaccio e azioni inadeguate da parte dell'equipaggio. I sistemi di bordo obsoleti, l'assenza di simulatori adeguati per condizioni meteorologiche avverse, la mancata osservanza delle procedure operative standard e la gestione inadeguata delle risorse dell'equipaggio sono stati citati come fattori contributivi."}
{"id": "3293969", "revid": "116873901", "url": "https://it.wikipedia.org/wiki?curid=3293969", "title": "Hermann Goedsche", "text": "Biografia.\nFiglio del borgomastro di Trachenberg in Slesia, fu un dirigente delle poste, svolgendo in realt\u00e0 il ruolo di agente provocatore per la polizia segreta prussiana, per cui confezionava lettere false da usare come prove contro avversari politici. Nel processo a Franz Leo Benedikt Waldeck furono scoperti dei suoi falsi, e fu costretto a lasciare le poste, nel 1849. \nUn anno prima era entrato a far parte della redazione del giornale ultraconservatore \"Kreuzzeitung\".\nL'opera.\nI suoi romanzi storico-sentimentali, in contrasto con lo pseudonimo anglofono dell'autore, sono contraddistinti da sentimenti fortemente anti-britannici e da una profonda avversione verso gli inglesi. In essi si critica frequentemente il colonialismo in funzione antibritannica, ma sono principalmente caratterizzati da un forte antisemitismo, ed in uno dei suoi romanzi, \"Biarritz\" del 1868, in cui riprendeva alcune parti del libro \"Dialoghi infernali di Machiavelli e Montesquieu\" del francese Maurice Joly, si racconta di un incontro che si sarebbe svolto ogni cento anni presso il cimitero di Praga, in cui i pi\u00f9 eminenti rabbini, in rappresentanza delle dodici trib\u00f9, si sarebbero accordati per la conquista del potere mondiale. Il libro fece molto successo soprattutto in Russia, e l'Ochrana lo utilizz\u00f2 come base per il pamphlet antisemita dei \"Protocolli dei Savi di Sion\"."}
{"id": "3293970", "revid": "16758", "url": "https://it.wikipedia.org/wiki?curid=3293970", "title": "John Retcliffe", "text": ""}
{"id": "3293971", "revid": "16758", "url": "https://it.wikipedia.org/wiki?curid=3293971", "title": "Herrmann Goedsche", "text": ""}
{"id": "3293972", "revid": "287204", "url": "https://it.wikipedia.org/wiki?curid=3293972", "title": "Australian Women's Hardcourt", "text": "L'Australian Women's Hardcourt \u00e8 un torneo di tennis femminile che si \u00e8 disputato a Gold Coast, in Australia dal 1997 al 2008. Dal 2009 si \u00e8 unito al \"Torneo di Adelaide\" (conosciuto in passato come \"South Australian Open\"), ed \u00e8 stato spostato a Brisbane."}
{"id": "3293976", "revid": "136801", "url": "https://it.wikipedia.org/wiki?curid=3293976", "title": "Gold Coast Classic", "text": ""}
{"id": "3293978", "revid": "109239049", "url": "https://it.wikipedia.org/wiki?curid=3293978", "title": "Daoguan", "text": "Un daoguan (termine cinese, in sinogrammi \u9053\u89c2; anche solo guan, \u89c2; letteralmente \"osservatorio del Tao\") \u00e8 un luogo di culto del Taoismo. Generalmente tradotto come \"tempio\", la parola \"daoguan\" \u00e8 in realt\u00e0 una categoria specifica, che comprende sia templi in senso stretto (appartenenti alla tradizione Zhengyi), che monasteri (appartenenti alla tradizione Quanzhen)."}
{"id": "3293979", "revid": "339392", "url": "https://it.wikipedia.org/wiki?curid=3293979", "title": "Societ\u00e0 Guide Alpine di Courmayeur", "text": ""}
{"id": "3293988", "revid": "2056951", "url": "https://it.wikipedia.org/wiki?curid=3293988", "title": "Distinzione al merito rurale", "text": "La Distinzione al merito rurale era una decorazione del Regno d'Italia istituita nel 1932 per premiare gli agricoltori che avessero apportato un contributo efficace ed esemplare all'incremento dell'agricoltura nazionale.\nStoria.\nLa decorazione venne istituita dal re Vittorio Emanuele III, col R.D. 17 novembre 1932, n. 1715. \nLe norme regolamentari furono emesse con Decreto del Capo del Governo del 31 gennaio 1933.\nFu abolita solo nel 2010. \nOnorificenze.\nLe decorazioni venivano concesse con decreto reale su proposta del Capo del governo e del Ministro per l'agricoltura e le foreste e venivano conferite il 21 aprile, festa del lavoro.\nLa distinzione consisteva in diplomi di prima, seconda e terza classe che davano la facolt\u00e0 di fregiarsi, rispettivamente, di una stella d'oro, d'argento e di bronzo.\nOgni anno potevano essere concessi al massimo 10 diplomi di 1\u00aa classe, 50 di 2\u00aa classe e 250 di 3\u00aa classe.\nRequisiti.\nLa decorazione poteva essere concessa a tutti coloro che, a qualunque titolo, avessero prestato effettiva attivit\u00e0 nella conduzione o direzione di aziende agricole e forestali compiendo opere di notevole miglioramento con prestazioni personali e notevoli sacrifici finanziari.\nLa distinzione poteva essere concessa anche a mezzadri e coloni che, con lavoro tenace ed esemplare, avessero contribuito al progresso agricolo.\nLa ricompensa aveva carattere di premio personale per cui erano esclusi gli amministratori di enti che non avessero prestato \u00abeffettiva opera personale\u00bb.\nLa distinzione di 1\u00aa classe era destinata a ricompensare benemerenze eminenti ed eccezionali; quella di 2\u00aa classe poteva essere assegnata a coloro che avessero svolto azione particolarmente distinta sia per l'esemplarit\u00e0 che per l'efficacia dei risultati conseguiti mentre i diplomi di 3\u00aa classe potevano essere assegnati a chi avesse recato, comunque, un contributo efficace ed esemplare all'incremento dell'agricoltura nazionale.\nNessuno poteva essere insignito di un diploma di grado superiore a quello conferitogli se non avesse conseguito nuove, speciali benemerenze.\nLe proposte venivano esaminate da una commissione costituita presso il Ministero dell'agricoltura e delle foreste e presieduta dal ministro.\nLe proposte di nomina dovevano essere presentate al Capo del governo entro il 31 marzo di ogni anno. Le proposte non riconosciute ammissibili dalla commissione non potevano essere ripresentate se non trascorsi tre anni mentre quelle non accolte solo per mancanza di disponibilit\u00e0 venivano riprese l'anno successivo.\nInsegne.\nLa stella \"al merito rurale\" recava \nLa stella andava portata sul lato sinistro del petto con un nastro di seta di 37\u00a0mm di larghezza di colore verde, con orli d'oro di 3\u00a0mm.\nIn luogo della stella poteva essere portato il distintivo consistente in una striscia del nastro, alta 8\u00a0mm, recante al centro una stella d'oro, d'argento o di bronzo."}
{"id": "3293991", "revid": "767487", "url": "https://it.wikipedia.org/wiki?curid=3293991", "title": "Barry Hunter", "text": "Carriera.\nClub.\nDurante la sua carriera ha giocato principalmente con il Rushden &amp; Diamonds, con cui conta 112 presenze e 7 reti.\nNazionale.\nConta 15 presenze ed una rete con la Nazionale nordirlandese."}
{"id": "3293993", "revid": "1531308", "url": "https://it.wikipedia.org/wiki?curid=3293993", "title": "Stasera che sera! (programma televisivo)", "text": "Stasera che sera! \u00e8 stato un programma televisivo italiano, variet\u00e0 e talk show, andato in onda la domenica sera su Canale 5 il 9 ed il 16 gennaio 2011 con la conduzione di Barbara D'Urso. Il titolo della trasmissione deriva dall'omonima nota canzone dei Matia Bazar del 1975.\nLa trasmissione.\nLa trasmissione, andata in onda per sole due puntate la domenica in prima serata, era condotta da Barbara D'Urso e prodotto da Videonews, con la collaborazione di NewsMediaset per la seconda puntata. La regia era affidata a Dario Calleri e andava in onda dallo studio 20 del Centro di produzione Mediaset di Cologno Monzese. Facevano parte del cast fisso la Lova band, che curava l'accompagnamento musicale, la prima ballerina Nora Mogalle (pi\u00f9 le altre vallette nel corpo di ballo, tra cui Federica Ariafina e Micol Ronchi pi\u00f9 la new-entry Carlotta Maggiorana), gli inviati Serena Garitta, Veronica Ciardi e Patrick Ray Pugliese e, solo per la prima puntata, lo scrittore Aldo Busi, in qualit\u00e0 di \"coscienza critica\" della trasmissione.\nIl format del programma.\nLa prima puntata era composta da una prima parte di interviste a personaggi dello spettacolo e la seconda da un talk show su temi giornalistici, inframezzati da momenti di variet\u00e0. Dati gli scarsi risultati di ascolto della prima puntata, la trasmissione ha cambiato formula puntando su un dibattito iniziale durante il quale sono stati confrontati il nord e il sud dell'Italia, con collegamenti esterni e interventi comici e musicali di rappresentanti delle differenti zone del paese, a cui \u00e8 seguito un intervento dell'attore Francesco Nuti, che ha suscitato numerose critiche, e un talk show curato da NewsMediaset di Mario Giordano. In seguito ad un ulteriore calo degli ascolti della seconda puntata (su 6 inizialmente previste) e a diverse critiche sui contenuti, \u00e8 stata decisa la chiusura della trasmissione da parte di Piersilvio Berlusconi, della conduttrice e del direttore generale dell'informazione Mediaset Mauro Crippa.\nControversie relative alla chiusura.\nIl 20 novembre 2012 Barbara D'Urso ha rilasciato una intervista in cui ha contestato la chiusura di \"Stasera che sera!\", decisione presa, a suo avviso, \"troppo presto\", dicendo quanto segue:\nDopo i deludenti risultati del programma, la D'Urso non ha pi\u00f9 condotto nessun programma in prima serata per otto anni, fino all'arrivo di Live - Non \u00e8 la D'Urso nel marzo 2019, che ha inizialmente ottenuto un buon successo per poi chiudere due anni dopo per i bassi ascolti."}
{"id": "3293994", "revid": "413187", "url": "https://it.wikipedia.org/wiki?curid=3293994", "title": "Ettore Musco", "text": "Biografia.\nApparteneva ad antica e nobile famiglia calabrese, i baroni Musco insediati a Caulonia sin dalla prima met\u00e0 del XVI secolo.\nDiscendeva per via materna del filosofo Gaetano Filangieri, padre del generale borbonico e napoleonico Carlo Filangieri. Fu allievo del corso 1914-17 del Collegio Militare della Nunziatella di Napoli.\nDal 5 giugno 1917, volontario nella prima guerra mondiale, fu ferito sul fronte francese e decorato con una medaglia d'argento e una croce di guerra al valore.\nNel 1936, volontario nella campagna in Africa orientale, fu decorato di medaglia d'argento, una medaglia di bronzo e una croce di guerra al valore.\nNella seconda G. M..\nCombatt\u00e9 nella seconda guerra mondiale con il grado di tenente colonnello quale capo di stato maggiore della divisione \u201c\"Re\"\u201d. prima in Croazia poi a Roma.\nAl momento dell'armistizio dell'8 settembre 1943 fece parte del Centro \u201cX\u201d del Fronte Militare Clandestino, la struttura informativa e militare che oper\u00f2 clandestinamente a Roma durante l'occupazione tedesca.\nUfficiale del Corpo Volontari della Libert\u00e0, nel 1944-1945 riorganizz\u00f2 e comand\u00f2 il 21\u00ba Reggimento fanteria del gruppo di combattimento Cremona.\nFu gravemente ferito e decorato della Croce di Cavaliere dell'Ordine Militare d'Italia.\nGli Stati Uniti d'America gli hanno conferito la \"Legion of Merit\" (\"Legione al merito\"), decorazione militare creata dal presidente Franklin D. Roosevelt nel 1942, e concessa ai membri dell'Esercito americano e delle nazioni alleate.\nNel dopoguerra.\nNel 1946 venne incaricato di occuparsi della riorganizzazione dell'apparato informativo della nascente Repubblica. Il colonnello Musco fu l'anima dell'AIL (Armata Italiana della Libert\u00e0), organizzazione segreta nata nel 1947 in funzione anticomunista sul cui scheletro fu poi costituita Gladio..\nNominato generale di brigata, guid\u00f2 i servizi segreti militari italiani, il SIFAR, dal 1952 al dicembre 1955, quando su indicazione del Presidente della Repubblica Giovanni Gronchi, e con il parere contrario dello stesso Musco, gli succedette Giovanni De Lorenzo.\nPromosso generale di divisione, gli fu affidato il comando della Divisione meccanizzata \"Folgore\"..\nNel 1958 assunse il grado di generale di corpo d'armata, e successivamente, nel 1959, fu nominato comandante designato della III Armata.\nNel 1963 insignito \"motu proprio\" dal presidente Antonio Segni dell'onorificenza di Cavaliere di gran croce al merito della Repubblica.\nStudioso di problemi militari, fu autore di diversi testi storico-militari. Ebbe sei figli e nel 1976 diede alle stampe il volume \"La verit\u00e0 sull'8 settembre 1943\", con Garzanti.\nOpere.\nMusco, E. (1976). La verit\u00e0 sull'8 settembre 1943. Italia: Garzanti"}
