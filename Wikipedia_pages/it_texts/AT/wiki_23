{"id": "3143444", "revid": "1573940", "url": "https://it.wikipedia.org/wiki?curid=3143444", "title": "Fattoria di Collecchio", "text": "La Fattoria di Collecchio \u00e8 una storica fattoria padronale ubicata nell'area pianeggiante del comune di Magliano in Toscana (GR).\nStoria.\nSituata a ridosso dei Monti dell'Uccellina, la tenuta \u00e8 sorta in epoca medievale come possedimento degli Aldobrandeschi. Nel corso del Trecento pass\u00f2 alla famiglia senese dei Marsili insieme ad altri terreni della zona e, nelle epoche successive, ha subito varie modifiche, tanto da far apparire il palazzo padronale prevalentemente in stile tardocinquecentesco. L'antico casolare era prevalentemente abitato dai pastori durante la stagione invernale; successivamente, i Marsili vi trasferirono le abitazioni padronali una volta abbandonate le vicine torri di loro propriet\u00e0. Nei primi anni del Novecento l'intera tenuta pass\u00f2 in eredit\u00e0 alla famiglia Vivarelli Colonna di Pistoia, i quali ne sono tuttora i possidenti."}
{"id": "3143445", "revid": "404449", "url": "https://it.wikipedia.org/wiki?curid=3143445", "title": "Tenuta di Collecchio", "text": ""}
{"id": "3143446", "revid": "599013", "url": "https://it.wikipedia.org/wiki?curid=3143446", "title": "Tetjana Perebyjnis", "text": "Biografia.\nFiglia di Juryi Perebyjnis e Alla Lichova, viene allenata da suo marito, Dmitryj \"Dima\" Zadoro\u017eniy (la coppia \u00e8 sposata dal 15 ottobre 2005). Vinse il torneo di Wimbledon 2000 - Doppio ragazze insieme a Ioana Gaspar sconfiggendo in finale D\u00e1ja Bed\u00e1\u0148ov\u00e1 e Mar\u00eda Emilia Salerni con il punteggio di 7\u20136(2), 6\u20133. Contro la Salerni in finale perse diverse volte: Nel 1999 al torneo di Wimbledon 1999 - Doppio ragazze, al torneo di Wimbledon 2000 - Singolare ragazze e all'singolo della stessa competizione con il punteggio per la Salerni di 6\u20133, 6\u20134.\nNel 2005 arriv\u00f2 in finale al torneo di Wimbledon 2005 - Doppio misto in coppia con Paul Hanley, persero contro Mary Pierce e Mahesh Bhupathi, il risultato fu 6-4, 6-2 per la coppia vincente. Nello stesso anno vinse il Warsaw Open 2005 - Doppio in coppia con Barbora Z\u00e1hlavov\u00e1-Str\u00fdcov\u00e1 battendo in finale con il risultato di 6-1, 6-4 Klaudia Jans-Ignacik e Alicja Rosolska, e due anni dopo vinse la stessa competizione, nell'occasione era in coppia con Vera Du\u0161evina e le avversarie in finale Elena Lichovceva e Elena Vesnina (punteggio finale: 7-5, 3-6, 10-2).\nNel 2008 vinse esibendosi con Zi Yan (detentrice del titolo insieme a Zheng Jie) l'Internationaux de Strasbourg 2008 - Doppio, sconfiggendo in finale Yung-jan Chan e Chia-jung Chuang con il punteggio di 6\u20134, 6\u20137(3), 10\u20136\nArriv\u00f2 ad essere 55\u00aa al mondo il 21 aprile 2008"}
{"id": "3143447", "revid": "647919", "url": "https://it.wikipedia.org/wiki?curid=3143447", "title": "Tatiana Perebiynis", "text": ""}
{"id": "3143458", "revid": "123308432", "url": "https://it.wikipedia.org/wiki?curid=3143458", "title": "Universit\u00e0 Deakin", "text": "L'Universit\u00e0 Deakin o Deakin University \u00e8 un'universit\u00e0 multi-campus dello Stato di Victoria, Australia.\nStoria.\nLa Deakin University \u00e8 stata fondata nel 1974 come la quarta Universit\u00e0 dello Stato di Victoria. Il nome di Deakin \u00e8 dato in onore a Alfred Deakin, Primo Ministro Australiano."}
{"id": "3143461", "revid": "72396", "url": "https://it.wikipedia.org/wiki?curid=3143461", "title": "Universit\u00e0 di tecnologia Swinburne", "text": "L'Universit\u00e0 di Swinburne o Swinburne University of Technology \u00e8 un'universit\u00e0 dello Stato di Victoria, Australia.\nStoria.\nLa scuola \u00e8 stata fondata dal filantropo e ingegnere George Swinburne nel 1908 ottenendo lo statuto di universit\u00e0 nel 1992. L'istituto conta cinque campus nell'area metropolitana di Melbourne e un campus a Sarawak in Malesia."}
{"id": "3143462", "revid": "36426", "url": "https://it.wikipedia.org/wiki?curid=3143462", "title": "Victoria University (Melbourne)", "text": "La Victoria University (VU) \u00e8 un'universit\u00e0 pubblica situata a Melbourne, nello Stato di Victoria, in Australia. Conta circa 45.000 studenti, di cui circa 15.000 stranieri.\nStoria.\nFu fondata nel 1916 come \"Footscray Technical School\". Nel corso dei successivi 70 anni \u00e8 cresciuta notevolmente, con diversi cambiamenti di nome e annessioni di altri istituti di insegnamento nei dintorni di Melbourne.\nNel 1990 il Parlamento dello Stato di Victoria le diede lo \"status\" di universit\u00e0, con il nome \"Victoria University of Technology\". Nel corso dello stesso anno la legge fu emendata e fu adottato il nome attuale di \"Victoria University\"."}
{"id": "3143468", "revid": "15756", "url": "https://it.wikipedia.org/wiki?curid=3143468", "title": "Campionato argentino di rugby a 15 1962", "text": "Il Campionato argentino di rugby a 15 1962 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Rosario.\nPer la prima volta la finale si svolse fuori da Buenos Aires, a Rosario."}
{"id": "3143469", "revid": "767487", "url": "https://it.wikipedia.org/wiki?curid=3143469", "title": "Omar Ait Said", "text": "Biografia.\nOmar Ait Said \u00e8 nato nel 1978 nella valle di Boumalne Dades nella provincia di Ouarzazate nel sud-est del Marocco.\nOmar Ait Said \u00e8 un insegnante, attivista politico, presidente dell'associazione anazur a Kelaat Mgouna e compositore di canzoni per bambini."}
{"id": "3143471", "revid": "399", "url": "https://it.wikipedia.org/wiki?curid=3143471", "title": "Deakin University", "text": ""}
{"id": "3143472", "revid": "31886", "url": "https://it.wikipedia.org/wiki?curid=3143472", "title": "Zecca di Sirmium", "text": "La zecca di Sirmium (\"Moneta\") era l'edificio presso il quale vi fu la prima coniazione di monete in epoca imperiale romana a Sirmium, l'attuale Sremska Mitrovica, a partire da Costantino I.\nEdificio.\nNon conosciamo con precisione dove si trovasse l'edificio della zecca di \"Sirmium\", possiamo solo presumere che si trovasse nei pressi del \"forum\" (piazza principale) dell'antica Sremska Mitrovica, in modo similare a quanto accadde a \"Mediolanum\".\nStoria e monetazione.\nCostantino e i figli (320-325/326).\nNegli anni 317-319 Costantino I combatt\u00e9 contro i Sarmati del tratto di \"limes pannonicus\", ottenendo per la prima volta il titolo vittorioso di \"Sarmaticus maximus\" come sembra dimostrare un'iscrizione rinvenuta in Mauretania, tanto da far ritenere al M\u00f3csy che lo stesso soggiorn\u00f2 a \"Sirmium\" quasi ininterrottamente fino al 324 (anno in cui le sue armate mossero contro Licinio), facendone la propria capitale. Anche Horst sostiene che le sue residenze imperiali preferite, nel corso degli anni compresi tra il 317 ed il 323, furono soprattutto\"Serdica\" e \"Sirmium\". \u00c8 quindi da questo periodo che Costantino potrebbe aver iniziato a battere moneta presso la zecca di quest'ultima citt\u00e0 (dal 320 al 325/326). Vinto Licinio, Costantino I era riuscito a riunificare l'intero mondo romano nelle sue mani, era di fatto divenuto monarca unico (\"Restitutor orbis\") ed assoluto dell'Impero romano (\"Dominus et Deus\"). La tetrarchia era cos\u00ec definitivamente naufragata nel 324, al termine di una lunga guerra civile durata quasi un ventennio (dal 306 al 324).\nE cos\u00ec nel 324 e/o 325, al termine di nuovi anni di campagne militari contro la federazione degli Alamanni da parte del figlio di Costantino I, Crispo, la monetazione ne celebr\u00f2 l'\"Alamannia devicta\", mentre il padre, continu\u00f2 ad utilizzare quali sue residenze imperiali preferite, oltre a \"Serdica\" e \"Sirmium\", anche \"Nicomedia\".\nDa Costanzo II a Graziano (351?-378?).\nLa zecca sembra riapr\u00ec nell'ultima parte del regno di Costanzo II (dal 351 ca.), continuando poi sotto Flavio Claudio Giuliano (anche con monete d'oro), fino alla riforma monetaria di Valentiniano I del 366-369. La zecca torn\u00f2 attiva, infine, questa volta per\u00f2 con sole monete d'argento, durante il regno dell'imperatore Graziano (attorno al 378-379).\nDa Teodosio al figlio Onorio (394-397 ca.).\nL'ultimo periodo in cui sembra che la zecca torn\u00f2 attiva fu a partire dall'usurpatore Flavio Eugenio (394) fino al regno del figlio di Teodosio I, Onorio (nel 397 ca.)."}
{"id": "3143479", "revid": "123485704", "url": "https://it.wikipedia.org/wiki?curid=3143479", "title": "Cerisano", "text": "Cerisano \u00e8 un comune italiano di abitanti della provincia di Cosenza in Calabria.\nDal 1984 Cerisano \u00e8 stato dichiarato comune di interesse turistico e di grande prestigio.\nGeografia fisica.\nPosto ai piedi del Monte Cucuzzo domina la conca cosentina. Dista 9,5\u00a0km dal centro urbano di Cosenza. Il profilo altimetrico del territorio \u00e8 compreso tra 299 e 1237 metri s.l.m., con il centro storico che va da 591 a 650 metri di quota.\nStoria.\nSecondo alcune ipotesi la localit\u00e0, fondata dagli Enotri, sarebbe stata conosciuta gi\u00e0 dai Greci con il nome di Citerium, \"Citerion\". Le prime testimonianze scritte risalgono al 1247 quando il paese risulta inserito nei registri della tassazione angioina insieme alla sua frazione Schiucchi. Nel periodo feudale Cerisano fu sotto la giurisdizione di vari signori, prima di Andrea Sersale e poi di Carluccio de Martino di Massa e di suo figlio Petrillo. Successivamente sotto il dominio di Luigi III d'Angi\u00f2 ebbe un breve periodo di autonomia poi Cerisano fu prima propriet\u00e0 dei De Matera e poi dei Sanseverino di Bisignano che trasformarono il paese in un avamposto militare. Nel 1489 Cerisano fu affidato al capitano regio Gaspare Firrao da Cosenza e poi a Bernardino de Marinis di Gragnano.\nL'anno successivo Bernardino Sanseverino rientr\u00f2 in possesso del centro. Nel 1519, con la morte di Bernardino, alla guida del paese successe il figlio Pierantonio che, dopo l'invasione francese, cerc\u00f2, senza riuscirci, di difendere la citt\u00e0 dall'attacco dell'esercito che marciava verso Cosenza. Cerisano venne quindi occupata per un breve periodo fino a quando l'esercito francese non venne sconfitto.\nNel 1528 il paese fu colpito da una carestia che uccise i due terzi della popolazione.\nNella seconda met\u00e0 del XVI secolo inizi\u00f2 la decadenza dei Sanseverino che vendettero Cerisano a Don Pietro Gonzales de Mendoza che affid\u00f2 la sua amministrazione alla moglie Eleonora Sanseverino, signora della contea di Rende.\nNel 1572 il possesso del feudo pass\u00f2 a Valerio Telesio, fratello del filosofo Bernardino Telesio. Questi nel 1567 venne accusato di eresia, reato punito con la pena di morte, ma grazie all'aiuto del cardinale Guglielmo Sirleto scamp\u00f2 alla condanna. Venne comunque ucciso il 10 agosto 1579 nella chiesa di San Giovanni a Castelfranco (oggi chiamato Castrolibero). Il feudo venne ereditato quindi dal figlio Roberto, che contrasse ingenti debiti e nel 1583 fu costretto a vendere il feudo a Orazio Sersale che spos\u00f2 Clarice Telesio, sorella di Roberto. Alla morte di Orazio nel 1594 il feudo pass\u00f2 al figlio Annibale che, dopo una richiesta formale all'autorit\u00e0 regia, ottenne il 25 novembre 1613 il titolo di duca di Cerisano. Dopo la sua morte il feudo pass\u00f2 al figlio, anch'esso chiamato Annibale al quale seguirono poi i fratelli Giulio e Geronimo.\nGeronimo Sersale venne nominato principe e duca di Cerisano nel 1657, spos\u00f2 Porzia Sanseverino di Calvera che nel matrimonio ebbe due gemelli: Orazio e Diego. Per stabilire chi dei due dovesse ereditare il feudo si decise che Orazio avrebbe ereditato i titoli con il consenso del fratello, quest'ultimo per\u00f2 avrebbe avuto diritto a ricevere la retta mensile.\nNel 1731 la situazione economica del paese, aggravatasi negli anni, fece s\u00ec che la Regia Udienza della Calabria Citra dispose d'ufficio l'affitto dei beni feudali di casa Sersale. Nel 1758 Domenico, altro figlio di Geronimo, affid\u00f2 la propriet\u00e0 al notaio Lorenzo Zupo che continu\u00f2 ad amministrare Cerisano anche dopo la morte del principe. Per tutta la fine del Settecento e gran parte dell'Ottocento Cerisano rimase sotto l'amministrazione della famiglia Zupo.\nMonumenti e luoghi d'interesse.\nInteressante \u00e8 il centro storico del paese e ancor pi\u00f9 lo sono le escursioni in montagna con una serie di altipiani con grandi boschi di faggio e castagno.\nIl centro storico di Cerisano si sviluppa ai piedi del Palazzo Sersale e della piazza antistante, che domina in posizione acropolica tutto il borgo, formato da rilassanti strade facilmente percorribili. Interessanti e ricche di pregevoli opere sono le numerose e antiche chiese che sorgono nel centro, tra le quali quelle di San Lorenzo Martire, patrono di Cerisano, di S. Ugolino, di San Domenico, del Carmine, di Santa Maria degli Angeli e convento dei Riformati (Oasi S. Antonio), della Madonna degli Schiucchi, quella di S. Giovanni Battista nella localit\u00e0 Santojanni.\nSono presenti anche monumenti di una certa rilevanza artistica e storica fra cui quelli di maggiore attrazione ed interesse sono Palazzo Sersale, Palazzo Zupi, Casino Greco, Monumenti ai Caduti, Villa Zupi.\nInfrastrutture e trasporti.\nIl comune \u00e8 interessato dalle seguenti direttrici stradali:\nCultura.\nA fine agosto e nei primi giorni di settembre vi si svolge il Festival delle Serre (arrivato alla XIX edizione) con varie sezioni dedicate al cinema, jazz, teatro, musica classica, arti visive ed incontri culturali."}
{"id": "3143484", "revid": "254059", "url": "https://it.wikipedia.org/wiki?curid=3143484", "title": "Bulgan", "text": "Bulgan (in mongolo \u0411\u0443\u043b\u0433\u0430\u043d) \u00e8 una citt\u00e0 della Mongolia, capoluogo della provincia di Bulgan, e si trova nell'omonimo distretto (\"sum\"). Aveva, nel censimento del 2000, una popolazione di 16.239 abitanti."}
{"id": "3143485", "revid": "339392", "url": "https://it.wikipedia.org/wiki?curid=3143485", "title": "\u00c0gape", "text": ""}
{"id": "3143486", "revid": "767487", "url": "https://it.wikipedia.org/wiki?curid=3143486", "title": "Man Wanted", "text": "Man Wanted \u00e8 un film del 1932 diretto da William Dieterle, una commedia sentimentale con Kay Francis e David Manners prodotta dalla Warner Bros. che, negli Stati Uniti, distribu\u00ec il film nelle sale il 23 aprile 1932.\nFu il primo film girato alla WB da Kay Francis.\nTrama.\nSposata a un dongiovanni che la trascura preferendo dedicare il suo tempo agli impegni della vita di societ\u00e0 e alla sua grande passione, il polo, la ricca Lois Ames si dedica anima e corpo al lavoro e alla sua carriera di editore di giornali. Quando conosce Thomas Sherman, lo prende come segretario e ben presto l'uomo diventa il suo braccio destro. Thomas si innamora della datrice di lavoro provocando la gelosia di Ruth, la fidanzata. Poich\u00e9 il suo \u00e8 un amore impossibile visto che Lois \u00e8 sposata, Thomas decide di licenziarsi e di sposare Ruth pur non amandola,\nFreddie, il marito di Lois, per\u00f2 annuncia che vuole divorziare per poter sposare Ann Le Maire, una giovane dell'alta societ\u00e0 con la quale condivide il proprio interesse per la vita mondana.\n\u00c8 l'ultimo giorno di lavoro al giornale per Thomas che viene trattenuto fino a tarda sera da Lois. Ruth, gelosa, li sorprende mentre stanno cenando e allora li minaccia di svelare la loro relazione a Freddie. Ma Lois, adesso, \u00e8 una donna libera. Thomas mette le cose in chiaro con Ruth: i due rompono il fidanzamento e il giovane pu\u00f2 finalmente cominciare una nuova vita con il suo capo.\nProduzione.\nIl film - con il titolo di lavorazione \"A Dangerous Brunette\" - fu prodotto dalla Warner Bros. Pictures Inc.. Prima che la pellicola fosse distribuita, furono usati anche i titoli \"Working Wives\" e \"Pleasure First\".\nMusiche.\nPioniera del cinema sonoro, la WB utilizzava all'epoca nei suoi film per la parte musicale la Vitaphone Orchestra che qui \u00e8 condotta da Leo F. Forbstein. La colonna sonora consta di cinque brani.\nDistribuzione.\nDistribuito dalla WB, il film usc\u00ec nelle sale cinematografiche USA il 23 aprile 1932. Nello stesso anno, il 4 novembre, fu distribuito anche in Svezia con il titolo \"En man \u00f6nskas\"."}
{"id": "3143492", "revid": "447535", "url": "https://it.wikipedia.org/wiki?curid=3143492", "title": "Ornitoptero", "text": ""}
{"id": "3143495", "revid": "110157", "url": "https://it.wikipedia.org/wiki?curid=3143495", "title": "Schk\u00f6len", "text": "Schk\u00f6len \u00e8 una citt\u00e0 di 2.684 abitanti della Turingia, in Germania.\nAppartiene al circondario della Saale-Holzland (targa SHK) ed \u00e8 indipendente delle comunit\u00e0 amministrative (\"Verwaltungsgemeinschaft\")."}
{"id": "3143497", "revid": "1543377", "url": "https://it.wikipedia.org/wiki?curid=3143497", "title": "RCW 47", "text": "RCW 47 \u00e8 una nebulosa a emissione visibile nella costellazione australe della Carena.\nSi osserva nella parte settentrionale della costellazione, poco a nord del brillante ammasso aperto NGC 3114; \u00e8 situata sul bordo pi\u00f9 occidentale della brillante regione dell'Arco della Carena, sul Braccio del Sagittario e appare piuttosto debole, fuori dalla portata di un binocolo, mentre pu\u00f2 essere fotografata attraverso un telescopio. La sua declinazione \u00e8 fortemente australe e ci\u00f2 comporta che dalle regioni boreali la sua osservazione sia possibile solo a partire dalle regioni temperate pi\u00f9 meridionali; dall'emisfero australe invece \u00e8 osservabile per quasi tutte le notti dell'anno e risulta persino circumpolare dalle latitudini temperate. Il periodo migliore per la sua osservazione nel cielo serale \u00e8 compreso fra i mesi di febbraio e giugno.\nSi tratta di una regione H II dall'aspetto irregolare, situata alla distanza di circa 3200\u00a0parsec (10430 anni luce); essa costituisce la parte ionizzata della nube molecolare gigante [GCB88]\u00a03, un vasto sistema nebuloso delle dimensioni di almeno 100\u00a0parsec e una massa stimata in circa 2.250.000\u00a0M\u2299. Le fonti della ionizzazione dei gas della nube sarebbero le due giganti blu HD\u00a0302505 e HD\u00a0302501; al suo interno si trovano diverse stelle giovani, fra le quali spicca la stella Be HD\u00a087643, coincidente con la sorgente di radiazione infrarossa IRAS\u00a010028-5825. Sebbene non sia particolarmente luminosa n\u00e9 nella banda della luce visibile n\u00e9 all'infrarosso, la nube appare discretamente visibile alle onde radio."}
{"id": "3143498", "revid": "224230", "url": "https://it.wikipedia.org/wiki?curid=3143498", "title": "Mario Palermo", "text": "Biografia.\nFiglio del Presidente della Camera degli avvocati penali di Napoli, fu allievo alla Scuola Militare Nunziatella di Napoli, e quindi segu\u00ec le orme paterne laureandosi in giurisprudenza e iniziando a esercitare come avvocato penalista.\nDiciassettenne allo scoppio della prima guerra mondiale, si offr\u00ec volontario, e durante i combattimenti sub\u00ec gravi ferite che lo resero invalido. Rientrato a Napoli, fond\u00f2 l'Associazione nazionale mutilati ed invalidi di guerra, diventandone tra l'altro Presidente. Liberale nazionale, guard\u00f2 con favore ai primi anni del governo fascista e nel 1924 collabor\u00f2 per l'inserimento di mutilati di guerra nel listone fascista, ma dopo il delitto Matteotti si allontan\u00f2 dal regime e nel 1925 si dimise dall'associazione.\nAder\u00ec per un breve periodo a \"Giustizia e Libert\u00e0\", e quindi nel 1930 al Partito Comunista Italiano, difendendo da avvocato molti confinati. Nel 1943 divenne membro del CLN ed ottenne la nomina a sub-commissario all'Annona e al Corso Pubblico del Comune di Napoli.\nDopo l'armistizio dell'8 settembre 1943 ebbe una fortunata carriera politica, che lo port\u00f2 a divenire il 22 aprile 1944 sottosegretario del Ministero della Guerra, nel secondo governo Badoglio (carica che conserv\u00f2 anche durante i Governi Bonomi II e III) fino al giugno 1945; \nTerminata la guerra, fu dal settembre 1945 al giugno 1946 membro della Consulta Nazionale e quindi consigliere comunale di Napoli (1946-1960).\nNella prima legislatura fu eletto senatore nell'aprile 1948, aderendo al gruppo del PCI, e fu pi\u00f9 volte rieletto, restando a Palazzo Madama fino al 1968. Al Senato fu vicepresidente della commissione difesa dal 1953 al 1968.\nIl suo impegno personale fu inoltre d'importanza fondamentale per la vita della Nunziatella, sua Alma Mater. Fu infatti grazie alla sua appassionata difesa, in quanto sottosegretario alla Guerra, che la scuola militare non fu chiusa dopo la seconda guerra mondiale. Le sanzioni irrogate dagli Alleati, che prevedevano un esteso ridimensionamento delle Forze Armate italiane (ad esempio vietando al costruzione di portaerei), comprendevano anche la soppressione di due delle tre Scuole Militari presenti sul territorio. Grazie a Palermo, la Nunziatella fu preservata, mentre le Scuole Militari di Roma e di Milano vennero cancellate.\n\u00c8 fratello di Giulio Palermo, nonno della giornalista e conduttrice Italiana Myrta Merlino.\nOpere.\nL'attivit\u00e0 pubblicistica e documentale di Mario Palermo \u00e8 raccolta in cinque serie di documenti, donate all'Icsr nel 1981, che ne testimoniano le diverse fasi di attivit\u00e0.\nLa I serie \"Guerra e fascismo\" raccoglie un diario relativo agli anni della prima guerra mondiale, tutti i documenti relativi all'attivit\u00e0 di Palermo in quanto presidente dell'Associazione nazionale mutilati ed invalidi di guerra, nonch\u00e9 quanto relativo al suo impegno forense in difesa degli oppositori del regime fascista inviati al confino a Ponza. Tra i fascicoli relativi ad internati di cui Palermo fu difensore ricordiamo quelli relativi a Francesco Stoka, Domenico Marchioro, Ferdinando Marenga, Leopoldo Lanfranco, Giovanni Bertino, Lucia Bianciotto, Carmine De Caro.\nLa II serie \"Sottosegretariato alla Guerra: 1944-1945\" comprende i documenti relativi all'attivit\u00e0 politica ed amministrativa in quanto componente del governo Badoglio II e del I e II governo Bonomi. Tra essi sono di rilievo storico-biografico le risultanze della missione eseguita da Palermo in Jugoslavia dal 9 al 21 ottobre del 1944, e di quella in Albania svoltasi dal 7 al 21 marzo del 1945. Da esse, infatti, si ricavano i profili di diversi esponenti politico-militari da lui incontrati, tra cui gli jugoslavi Risto Vuletic (commissario politico della Divisione Garibaldi) e Radoje Dakic (commissario politico del II Corpus); e gli albanesi Enver Hoxha (primo ministro albanese) e Omer Nishani (ministro degli affari esteri e presidente del Consiglio antifascista di liberazione nazionale). Sono inoltre di rilievo storico-sociale i rapporti che Palermo mandava al Partito comunista italiano, nella persona di Palmiro Togliatti, sulle sue attivit\u00e0, e le relazioni dello Stato Maggiore dell'Esercito sulle Forze Armate italiane.\nLa III serie \"Commissioni d'inchiesta\" comprende i documenti inerenti alla Commissione d'inchiesta per la mancata difesa di Roma; le Commissioni d'inchiesta per i criminali di guerra italiani in Jugoslavia e in URSS; la Commissione per la Difesa nazionale; la Commissione per la compilazione dei verbali, consistenza e stima autoveicoli guasti giacenti nei parchi e dei relitti in consegna fiduciaria a privati; e la Commissione per lo studio e l'ordinamento della Giustizia militare.\nLa IV serie \"Attivit\u00e0 politico-giudiziaria\" si riferisce invece a tutto quanto inerisce alle sue attivit\u00e0 in quanto amministratore locale del Comune e della Provincia di Napoli, l'attivit\u00e0 parlamentare in quanto deputato e senatore e l'attivit\u00e0 giudiziaria.\nLa V e ultima serie \"Corrispondenza\" contiene la corrispondenza di Palermo dal 1925 al 1980. Tra i suoi corrispondenti ricordiamo: Giorgio Amendola, Giulio Andreotti, Vincenzo Arangio Ruiz, Mario Berlinguer, Arrigo Boldrini, Renato Caccioppoli, Edoardo De Filippo, Floriano Del Secolo, Francesco De Martino, Gennaro Fermariello, Claudio Ferri, Luigi Gasparotti, Fausto Gullo, Arturo Labriola, Cesare Merzagora, Ferruccio Parri, Eugenio Reale, Emilio Sereni e Maurizio Valenzi."}
{"id": "3143499", "revid": "110157", "url": "https://it.wikipedia.org/wiki?curid=3143499", "title": "B\u00fcrgel", "text": "B\u00fcrgel \u00e8 una citt\u00e0 di 3.173 abitanti della Turingia, in Germania.\nAppartiene al circondario della Saale-Holzland (targa SHK).\nB\u00fcrgel svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di Beulbar-Ilmsdorf-Gerega, Graitschen b. B\u00fcrgel, Nausnitz e Poxdorf."}
{"id": "3143500", "revid": "767487", "url": "https://it.wikipedia.org/wiki?curid=3143500", "title": "Missa l'homme arm\u00e9 sexti toni", "text": "La Missa \"l'homme arm\u00e9\" sexti toni \u00e8 probabilmente l'ultima delle due messe, basate sulla melodia \"L'homme arm\u00e9\", composte da Josquin des Prez dove \"sexti toni\" si riferisce all'uso del \"sesto\" modo ipolidio. \nStruttura.\nIl tema \u00e8 suddiviso fra le diverse voci anzich\u00e9 essere confinato al solo tenor come nella prima messa di Josquin basata sullo stesso tema, Missa \"L'homme arm\u00e9\" super voces musicales. Le cinque parti della messa, composta secondo l'Ordinario, contengono diversi esempi di costruzione virtuosistica nel Sanctus/Osanna e simultanei annunci del tema, sia in senso diretto che retrogrado, nel finale dell'Agnus Dei."}
{"id": "3143501", "revid": "1543377", "url": "https://it.wikipedia.org/wiki?curid=3143501", "title": "Stadtroda", "text": "Stadtroda \u00e8 una citt\u00e0 della Turingia, in Germania.\nAppartiene al circondario della Saale-Holzland (targa SHK).\nStadtroda svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di M\u00f6ckern e Ruttersdorf-Lotschen.\nStoria.\nAnticamente la citt\u00e0 si chiamava semplicemente \"Roda\".\nIl 1\u00ba gennaio 2019 vennero aggregati alla citt\u00e0 di Stadtroda i comuni di Bollberg e Quirla."}
{"id": "3143502", "revid": "767487", "url": "https://it.wikipedia.org/wiki?curid=3143502", "title": "Indiscreet (FM)", "text": "Indiscreet \u00e8 l'album d'esordio del gruppo musicale FM, pubblicato nel 1986."}
{"id": "3143504", "revid": "767487", "url": "https://it.wikipedia.org/wiki?curid=3143504", "title": "Tough It Out", "text": "Tough It Out \u00e8 il secondo album della band FM, uscito nel 1989."}
{"id": "3143505", "revid": "767487", "url": "https://it.wikipedia.org/wiki?curid=3143505", "title": "Takin' It to the Streets (FM)", "text": "Takin' It to the Streets \u00e8 il terzo album della band FM, uscito nel 1991."}
{"id": "3143508", "revid": "466539", "url": "https://it.wikipedia.org/wiki?curid=3143508", "title": "Joe E. Brown", "text": "Biografia.\nNel 1902, all'et\u00e0 di nove anni, Joe E. Brown lasci\u00f2 la natia Holgate, in Ohio, per unirsi a una troupe di acrobati chiamata \"Five Marvellous Astons\", con la quale and\u00f2 in tourn\u00e9e negli Stati Uniti sfruttando la propria precoce abilit\u00e0 atletica in spettacoli circensi e frequentando nello stesso tempo anche il circuito del vaudeville. Nel 1906 fece ritorno a Toledo (Ohio) e per alcuni anni si dedic\u00f2 alla carriera sportiva, diventando giocatore di baseball, ma un infortunio a una gamba lo costrinse a rinunciare a un promettente contratto con i \"New York Yankees\". Ripresa la carriera artistica, Brown divenne un divo del vaudeville e del genere burlesque, debuttando a Broadway nel 1918 con lo show \"Listen Lester\", cui seguirono \"Jim Jam Jems\", che fece di lui un divo del palcoscenico, \"Greenwich Village Follies\" e \"Captain Jinks\" (eletto miglior \"musical\" della stagione teatrale 1925-1926).Nel 1928 approd\u00f2 al cinema e l'anno successivo firm\u00f2 un contratto con la casa produttrice Warner Brothers, dove si specializz\u00f2 nel genere comico, interpretando gag di buona fattura che sfruttarono al meglio la sua maschera dall'imperturbabile faccia di gomma e dalla grande bocca e il suo personaggio innocente e campagnolo, in commedie e film musicali come \"On with the Show\" (1929), \"Sally\" (1929), \"Hold Everything\" (1930) e \"Song of the West\" (1930). Il suo talento di atleta e il suo passato sportivo lo resero interprete ideale di una trilogia sul baseball: \"Fireman, Save My Child\" (1932), in cui imperson\u00f2 un giocatore dei \"Saint Louis Cardinals\", \"Elmer the Great\" (1933) e \"Alibi Ike\" (1935), in entrambi i quali vest\u00ec i panni di un giocatore dei \"Chicago Cubs\". Nello stesso anno affront\u00f2 per la prima e unica volta un ruolo shakespeariano quale splendido interprete del personaggio di Francis Flute (uno degli artigiani di Atene con James Cagney e Frank McHugh) in \"Sogno di una notte di mezza estate\" (1935), diretto da Max Reinhardt e William Dieterle, ruolo per il quale ricevette eccellenti recensioni.\nMalgrado le ottime critiche, Brown torn\u00f2 alla consueta comicit\u00e0 astratta e clownesca e, nel 1937, lasci\u00f2 la Warner Brothers per firmare un contratto con il produttore indipendente David Loew, ma la sua carriera declin\u00f2 progressivamente verso pi\u00f9 modeste commedie e B-movie a basso budget. Durante gli anni della seconda guerra mondiale impegn\u00f2 instancabilmente il proprio energico talento al servizio di spettacoli per le truppe americane impegnate sul fronte bellico, partecipando \u2013 fra le altre - alle iniziative della \"Hollywood Canteen\" (il club di intrattenimento per i soldati in licenza, fondato a Hollywood da Bette Davis e John Garfield) e compiendo lunghi viaggi al fronte e negli ospedali militari, esperienza che narr\u00f2 nel libro \"Your Kids and Mine\", pubblicato nel 1944. Dopo la fine della guerra continu\u00f2 l'attivit\u00e0 sul grande schermo, dando prova di ottime doti di attore drammatico in \"The Tender Years\" (1948), e sul palcoscenico, vincendo un \"Tony Award\" nel 1948 per la sua interpretazione teatrale nella commedia \"Harvey\". Apparve successivamente nella versione cinematografica del musical \"Show Boat\" (1951), in cui imperson\u00f2 un memorabile capitano Andy Hawks. Nel 1956 fece un'apparizione straordinaria ne \"Il giro del mondo in 80 giorni\" (1956), nella parte di un pittoresco capostazione di una cittadina del Nebraska, che Phileas Fogg (David Niven) incontra durante le sue avventurose peregrinazioni per il mondo. Nello stesso anno l'attore pubblic\u00f2 la propria autobiografia, intitolata \"Laughter is a Wonderful Thing\", scritta in collaborazione con Ralph Hancock.\nNel 1959 Brown interpret\u00f2 il personaggio grazie al quale \u00e8 oggi universalmente ricordato, quello dell'ingenuo milionario Osgood Fielding II nella celebre commedia \"A qualcuno piace caldo\" (1959) di Billy Wilder. L'attore recit\u00f2 irresistibili sequenze di corteggiamento e di danza in coppia con Jack Lemmon, il contrabbassista travestito da donna che assume la falsa identit\u00e0 di Daphne e fa innamorare di s\u00e9 il milionario. Brown contribu\u00ec a rendere indimenticabile il finale del film, pronunciando con ingenuo candore la celeberrima battuta \"Nessuno \u00e8 perfetto\" che conclude la pellicola. Dopo questo exploit, grazie al quale si assicur\u00f2 un meritato posto fra i grandi caratteristi del cinema hollywoodiano, Brown apparve ancora in due brevi interpretazioni nei film \"Questo pazzo, pazzo, pazzo, pazzo mondo\" (1963) di Stanley Kramer e \"Il clan del terrore\" (1963) di Jacques Tourneur, e si ritir\u00f2 dalle scene.\nVita privata.\nBrown spos\u00f2 Kathryn Francis McGraw nel 1915 e da lei ebbe due figli, Don Evan, nato nel 1916, e Joe LeRoy, nato nel 1918. In seguito la coppia adott\u00f2 altre due bambine, Mary Katharine Ann, nata nel 1930 e Kathryn Francis, nata nel 1934. Il primogenito Don, capitano della \"United States Army\" durante la seconda guerra mondiale, rimase ucciso in battaglia nel 1942 a bordo dell'aereo che stava pilotando. Il secondogenito Joe (morto nel 2010), ereditata dal padre la passione per il baseball, fu per vent'anni il general manager della squadra dei \"Pittsburgh Pirates\". Joe E. Brown mantenne vivo l'interesse per lo sport durante tutta la sua esistenza, cimentandosi come cronista radiofonico per i \"New York Yankees\" nel 1953, diventando presidente della \"Pony Baseball and Softball\" dal 1953 al 1964 e promuovendo attivamente il baseball presso le giovani generazioni. L'attore mor\u00ec per un infarto nel 1973, tre settimane prima del suo ottantunesimo compleanno.\nDoppiatori italiani.\nNelle versioni in italiano dei suoi film, Joe E. Brown \u00e8 stato doppiato da: "}
{"id": "3143509", "revid": "767487", "url": "https://it.wikipedia.org/wiki?curid=3143509", "title": "Dead Man's Shoes", "text": "Dead Man's Shoes \u00e8 il quinto album della band FM, uscito nel 1995."}
{"id": "3143512", "revid": "767487", "url": "https://it.wikipedia.org/wiki?curid=3143512", "title": "Metropolis (FM)", "text": "Metropolis \u00e8 il sesto album della band FM, uscito nel 2010."}
{"id": "3143514", "revid": "767487", "url": "https://it.wikipedia.org/wiki?curid=3143514", "title": "Aphrodisiac (FM)", "text": "Aphrodisiac \u00e8 il quarto album della band FM, uscito nel 1992."}
{"id": "3143517", "revid": "287204", "url": "https://it.wikipedia.org/wiki?curid=3143517", "title": "Kilroy Team", "text": "Il Team Kilroy \u00e8 un club sportivo di kickboxing di Palermo.\nOrigine.\nIl Team Kilroy viene fondato a Palermo nel 1985, dall'atleta e maestro di kickboxing Tony Cardella, gi\u00e0 campione italiano e mondiale di point fight.\nLa costante attivit\u00e0 agonistica svolta in seno alle federazioni nazionali ed internazionali sin dal 1985, ha consentito al Team di potersi fregiare di numerosi titoli e riconoscimenti sia \"a squadra\" (Campioni d'Italia 1987, 1988, 1990 e 1992) che individuali. Tra di essi, numerosi titoli mondiali individuali.\nIl palmar\u00e8s \"mondiale\" del Team.\nGianpaolo Calaj\u00f2 \u2013 Inizia a praticare col Kilroy Team verso la fine degli anni 80 e gi\u00e0 nel 1989 ottiene la prima importante affermazione agonistica vincendo la \u201cCoppa Europa\u201d WAKO. \nLe numerose affermazioni ottenute in campo nazionale lo portano a far parte, nel 1999, alla \u201cspedizione\u201d Italiana a Lisbona, dove si laurea Campione del Mondo WAKO, nella specialit\u00e0 del semi-contact.\nNel 2005, lascia il Team Kilroy per fondare l'Aikya Team.\nGregorio Di Leo \"GRILLO\" \u2013 Inizia a praticare col Kilroy Team alla fine degli anni 90. Facendosi notare in campo nazionale, guadagna la convocazione ai mondiali WAKO di Parigi del 2003 dove si laurea Campione del Mondo. Nel 2004 vince a Maribor anche il titolo Europeo WAKO.\nSegue, nel 2005, il M\u00b0 Calaj\u00f2 nell'Aikya Team. \nSi conferma campione del mondo WAKO per altre 3 edizioni consecutive (2005 Segez \u2013 2007 Coimbra \u2013 2009 Lignano) e Campione d'Europa nel 2006 a Lisbona.\nPiero Battaglia \u2013 Inizia a praticare Karate nel 1979. Nel 1996 si avvicina alla Kick Boxing ed entra nel Kilroy Team. Pur affermandosi nel point fight, predilige il combattimento continuato e nel 1999, a Perugia, si laurea Campione del Mondo nella specialit\u00e0 del Light Sanda.\nBissa il successo nel 2004 a Barcellona, vincendo il titolo Mondiale nel \"light contact\".\nTony Cardella \u2013 Inizia a praticare nel 1979 sotto la guida del M\u00b0 Pino DI PACE nel team \u201cTHE WARRIORS\u201d. Vince, dal 1982 al 1984, tre edizioni consecutive della \u201cCoppa Europa\u201d WAKO.\nNel 1985 fonda il KILROY TEAM.\nNel 2000 e nel 2010 si laurea Campione del Mondo per la W.U.M.A. ripetendosi poi, nel 2012 e nel 2013, per la W.M.K.F.\nFabrizio Paterna - Inizia a praticare nel 1991 sotto la guida del M\u00b0 Tony Cardella nel team KILROY, vince nel 1996 e 1997 il titolo italiano, la coppa Italia WAKO ed il bronzo alla coppa del mondo aggiudicandosi nello stesso anno la selezione negli azzurrabili nella specialit\u00e0 del semi-contact. Nel 2016 si laurea Campione del Mondo per la W.U.M.A..\nPiero Nolasco \u2013 Inizia a praticare alla fine degli anni 90 con il M\u00b0 Francesco Canalella del Kilroy Team. Tra le sue vittorie spiccano: il titolo Mondiali WUMA del 2006 a Malta; ben due titoli Mondiali nel 2008 in Grecia (cat.-90 e +90). Nel 2010 vince prima a marzo il titolo mondiale WUMA PRO ed in seguito, a novembre dello stesso anno ancora due titoli in due diverse categorie (-90\u00a0kg e +90\u00a0kg). Vince ancora, nel 2012, il titolo W.M.K.F. nella cat. +90 kg\nFrancesco Nolasco - Figlio e \"discepolo\" di Piero Nolasco, vince giovanissimo (otto anni) nel 2008 in Grecia il titolo Mondiale nella categoria \"speranze\" -1,35 e bissa il successo nel 2010 in Italia nella categoria -1,45\nAlessandro Nania \u2013 Inizia a praticare alla fine del 2005 col M\u00b0 Piero Battaglia del Kilroy Team. Mette subito in mostra ottime doti di figther che lo portano a vincere, nel 2009 a Massa Carrara, ben due titoli Mondiali WTKA (nel Light e nella Kick Light).\nMichele Marin e Marco D'Acquisto - Allievi del Maestro Nolasco, conquistano nel 2010 in Italia il titolo di Campione del Mondo WUMA rispettivamente nelle categorie -1,25 e -1,35 (specialit\u00e0 Point Fight).\nGiuseppe Buttacavoli e Giovanni Arduino - Allenati dal Maestro Santangelo, conquistano nel 2010, nella specialit\u00e0 del Light Contact, il titolo nelle categorie -1,45 e -1,55\nAndrea Nocera - Allievo del Maestro Francesco Canalella. Dopo una sosta dovuta ad un grave infortunio, riprende ad allenarsi con tenacia ed entusiasmo seguito dal Maestro Marco Russo. Conquista il titolo WUMA (specialit\u00e0 Point Fight) nel 2010.\nAndrea Santangelo - Allievo del Maestro Piero Battaglia. Oggi fa parte anche lui del gruppo dei maestri del KILROY TEAM\nUna buona esperienza da fighter lo ha portato a conquistare, nel 2010 in Italia, il titolo di campione del mondo nella categoria -65\u00a0kg Light Contact.\nMirko Mazzola - Inizia a praticare nel 2008 con il Maestro Cardella. Dopo aver maturato una discreta esperienza nel point fight, decide di passare alle specialit\u00e0 \"continuative\". Sotto la guida del Maestro Battaglia, vince nel 2010 il titolo nella specialit\u00e0 Kick Light.\nAlessandro e Valerio Vella - I due fratelli, allenati dal Maestro Cardella iniziano a praticare in tempi diversi ma sono accomunati da un'ottima tecnica. Vincono nel 2010 il titolo di campione del mondo rispettivamente nelle categorie -70 e -75 specialit\u00e0 Light Contact.\nAlessandro si ripeter\u00e0 anche nel 2012 nella W.M.K.F.\nVerdiana Geraci - Allenata dal Maestro Battaglia, \u00e8 la prima donna del team a laurearsi Campionessa del Mondo nel 2010 (categoria -65\u00a0kg, specialit\u00e0 Kick Light)\nDanj Hopps - Allievo del Maestro Cardella, ha maturato una lunga esperienza sia nel point che nel light. Nel 2010, in Italia, si laurea Campione del Mondo nella categoria +90\u00a0kg Light Contact"}
{"id": "3143522", "revid": "447735", "url": "https://it.wikipedia.org/wiki?curid=3143522", "title": "Buffy Anne Summers", "text": ""}
{"id": "3143523", "revid": "110157", "url": "https://it.wikipedia.org/wiki?curid=3143523", "title": "Vy\u0161nevolockij rajon", "text": "Il Vy\u0161nevolockij rajon () \u00e8 un rajon dell'Oblast' di Tver', nella Russia europea; il capoluogo \u00e8 Vy\u0161nij Volo\u010d\u00ebk. Ricopre una superficie di 3.389 chilometri quadrati ed ospitava nel 2010 una popolazione circa 25.000 abitanti."}
{"id": "3143524", "revid": "123597281", "url": "https://it.wikipedia.org/wiki?curid=3143524", "title": "Mar\u00eda Emilia Salerni", "text": "Biografia.\nOrigini.\nFiglia di Abelardo e Maria Del Carmen, ha due sorelle, Mariana e Natalia, e due fratelli, Fernando e Luciano.\nCarriera tennistica.\nNel 1999 vinse il torneo di doppio juniores in coppia con D\u00e1ja Bed\u00e1\u0148ov\u00e1 sconfiggendo in finale Tetjana Perebyjnis e Iroda Tulyaganova con 6-1, 2-6, 6-2.\nL'anno seguente si aggiudic\u00f2 il singolare juniores sconfiggendo in finale nuovamente la Perebiynis con il punteggio di 6\u20134, 7\u20135, che sconfisse anche due mesi pi\u00f9 tardi nella finale degli US Open, torneo in cui vinse anche il titolo di doppio in coppia con la connazionale Gisela Dulko. Sempre nel 2000 rappresent\u00f2 il suo Paese alle Olimpiadi, senza per\u00f2 vincere medaglie.\nNel 2002 arriv\u00f2 in finale nel doppio al Bell Challenge in coppia con Fabiola Zuluaga perdendo poi contro Samantha Reeves e Jessica Steck.\nIn carriera ha raggiunto la 65\u00aa posizione del ranking di singolare il 25 febbraio 2008."}
{"id": "3143527", "revid": "35234862", "url": "https://it.wikipedia.org/wiki?curid=3143527", "title": "AMD Radeon", "text": ""}
{"id": "3143528", "revid": "287204", "url": "https://it.wikipedia.org/wiki?curid=3143528", "title": "Maria Emilia Salerni", "text": ""}
{"id": "3143529", "revid": "767487", "url": "https://it.wikipedia.org/wiki?curid=3143529", "title": "Steve Overland", "text": "Biografia.\nLa carriera di Steve Overland inizi\u00f2 nel 1980 con la formazione, assieme al fratello Chris, della band Wildlife. La band firm\u00f2 un contratto con la Chrysalis Records, che pubblic\u00f2 nel 1980 il disco d'esordio \"Burning\". Nel 1983 il gruppo firm\u00f2 per la Swan Song Records e pubblic\u00f2 il secondo disco \"Wildlife\", con Simon Kirke alla batteria. Il fallimento della Swan Song non permise un'adeguata pubblicazione al disco e la band si sciolse.\nOverland form\u00f2 cos\u00ec gli FM, assieme a Pete Jupp e Chris Overland. Il primo disco pubblicato fu \"Indiscreet\" nel 1986. Ad esso segu\u00ec nel 1989 \"Tough It Out\", disco che s'avvalse dei testi di Desmond Child. La band raggiunse un grande successo commerciale, grazie anche a singoli come \"Frozen Heart\", \"Bad Luck\" e \"Let Love Be The Leader\".\nDopo aver firmato per la Music for Nations, gli FM pubblicarono \"Takin' It to the Streets\", a cui segu\u00ec la dipartita di Chris Overland, sostituito da Andy Barnett. Il quarto disco, \"Aphrodisiac\", usc\u00ec nel 1992. Dopo questa uscita il gruppo firm\u00f2 con la Raw Power e pubblic\u00f2 \"Dead Man's Shoes\". Nel marzo 1996 Steve Overland e Pete Jupp sciolsero gli FM per formare i So! e pubblicare l'album d'esordio \"Brass Monkey\".\nOverland form\u00f2 poi nuovi gruppi (The Ladder, Shadowman) e un suo progetto solista. Nel 2007 vi fu la reunion degli FM. Nel 2010 la band ha pubblicato un nuovo album, \"Metropolis\".\nDiscografia.\nWildlife\nFM\nSo!\nThe Ladder\nShadowman\nOverland"}
{"id": "3143535", "revid": "110157", "url": "https://it.wikipedia.org/wiki?curid=3143535", "title": "Gustave Reese", "text": "Biografia.\nReese fu uno studioso avido di conoscenze che aveva interessi in molti settori al di fuori della musica, tra arte, architettura e letteratura. Occorre inoltre considerare che gli mancava una solida formazione musicologica. Studi\u00f2 legge all'Universit\u00e0 di New York, laureandosi nel 1921. Anche se venne ammesso al \"New York State Bar\", scelse di proseguire gli studi conseguendo un baccellierato in musica presso la New York University che consegu\u00ec nel 1930. Nel 1927, per\u00f2, era gi\u00e0 titolare di classi di insegnamento, presso la stessa universit\u00e0, di musica medievale e rinascimentale. Continu\u00f2 l'insegnamento saltuariamente fino al 1974, e divenne professore emerito nel 1973. Ha lavorato anche come visiting professor presso numerose universit\u00e0, tra cui Harvard, la Duke University, l'UCLA, la University of Southern California, l'Universit\u00e0 del Michigan, la Oxford University e la Juilliard School of Music.\nFu uno dei membri fondatori dell'American Musicological Society (AMS) nel 1934 divenendone il suo primo segretario (1934-1946). Fu poi vice presidente nel 1946 e presidente dell'organizzazione nel 1950. Ha inoltre ricoperto posizioni nella \"International Musicological Society\" (IMS), nella \"Renaissance Society of America\" e nella \"Plainsong and Medieval Music Society\".\nAttivo anche nel settore dell'editoria musicale, ha diretto il dipartimento di pubblicazione \"G. Schirmer\" (1940-1945) ed \u00e8 stato direttore delle pubblicazioni presso Carl Fischer (1945-1955). Inoltre, \u00e8 stato redattore di \"Musical Quarterly\" dal 1933 fino al 1945.\nGustave Reese avuto un profondo impatto su generazioni di studenti di musica attraverso il suo insegnamento appassionato e penetrante. Egli ha lasciato un'eredit\u00e0 preziosa in \"Music in the Middle Ages\" e \"Music in the Renaissance\". Questi due pilastri hanno promosso una ripresa di interesse nello studio della musica antica. Egli \u00e8 spesso percepito come colui che ha sollevato le barriere, che impedivano la conoscenza della musica antica, con la sua attenta ricerca intellettuale e globale. Ha chiesto ad altri studiosi di contribuire a sezioni specializzate dei suoi libri, come con Igor Buketoff sul canto russo in \"Music in the Middle Ages\"."}
{"id": "3143539", "revid": "767487", "url": "https://it.wikipedia.org/wiki?curid=3143539", "title": "Sowilo", "text": "Nome.\nLe parole germaniche per \"sole\" hanno la peculiarit\u00e0 di alternare i temi \"-l-\" e \"-n-\", a seconda della loro discendenza dal proto-germanico \"*sunnon\" (antico inglese \"sunne\", antico norreno, antico sassone ed alto tedesco antico \"sunna\") o dal proto-germanico \"*s\u00f4wil\u00f4\"/\"*saewel\u00f4\" (antico norreno \"s\u00f3l\", gotico \"sauil\", forme dell'alto tedesco antico come \"suhil\").\nCi\u00f2 deriva dall'alternanza nel proto-indoeuropeo dei due temi \"*suwen-\" e \"*sewol-\" (avestico \"xweng\" da una parte, latino \"s\u014dl\", greco \"helios\", sanscrito \"s\u016brya\", gallese \"haul\", bretone \"heol\", antico irlandese \"suil\" \"occhio\" dall'altra), rimanenza di un arcaico tipo di declinazione che resta solo nelle lingue anatoliche.\nIl nome antico inglese della runa, scritto \"sigel\" o \"si\u021del\" (pronunciato /\u02c8s\u026a jel/), \u00e8 assai spesso spiegato come tutto ci\u00f2 che resta di un'altra variante con tema \"-l-\" della parola \"sole\", ma sono state proposte spiegazioni alternative.\nVarianti della runa.\nLa \"sowilo\" del Fu\u00feark antico \u00e8 attestata in due varianti, una forma a \u03a3 (con quattro tratti), pi\u00f9 prevalente nelle iscrizioni pi\u00f9 antiche (III-V secolo, come la pietra runica di Kylver), ed una forma a S (con tre tratti), pi\u00f9 prevalente nelle iscrizioni pi\u00f9 tarde (V-VII secolo, come i corni d'oro di Gallehus e il bratteato Seeland-II-C).\nAnche il nome della lettera fenicia \"\u0161in\", da cui \u00e8 derivata la lettera \"s\" dell'alfabeto etrusco, deriva da quello del sole, \"\u0160ama\u0161\", ed \u00e8 basata sul geroglifico egizio dell'ureo.\nLe rune \"sol\" e \"sigel\" sono identiche nella forma, una versione ruotata della \"sowilo\" tarda, con il tratto centrale crescente e gli altri due verticali. Il nome \"sigel\"/\"si\u021del\" \u00e8 fonologicamente /si\u02d0jel/ (da \"*s\u00e6wel\"), con la yogh solamente ortografica.\nIl Fu\u00feorc svilupp\u00f2 anche una variante della \"sigel\" (, \u16b4) ispirata probabilmente alla s lunga (\u017f) della scrittura insulare; questa variante viene utilizzata nell'alfabeto scritto sullo scramasax di Beagnoth.\nPoemi runici.\nLa \"sowilo\" viene nominata in tutti e tre i poemi runici:\nUsi recenti.\nLa forma della \"sigel\"/\"sol\" ispir\u00f2 molto liberamente quella della runa \"sig\" dell'Armanen Fu\u00feark di Guido von List, cambiando cos\u00ec il concetto associato ad essa da \"sole\" a \"vittoria\" (tedesco \"Sieg\") e stabilendo un ordine delle rune tale che alla \"sig\" seguisse la \"tyr\" (suggerendo cos\u00ec un riferimento a \"Sigt\u00fdr\", ovvero Odino).\nLe rune di List furono in seguito adottate e modificate da Karl Maria Wiligut, uno dei promotori del loro uso occulto da parte del Partito Nazista: la \"sig\" fu dunque ampiamente utilizzata nella letteratura e nella propaganda del Terzo Reich, ad esempio sulle insegne della Schutzstaffel (il responsabile di tale adozione fu Walter Heck).\nLa runa \"sowilo\" \u00e8 anche comunemente usata nel Neopaganesimo germanico, spesso senza implicazioni politiche."}
{"id": "3143540", "revid": "486946", "url": "https://it.wikipedia.org/wiki?curid=3143540", "title": "Old Dispensary", "text": ""}
{"id": "3143541", "revid": "486946", "url": "https://it.wikipedia.org/wiki?curid=3143541", "title": "Dispensario Ithnashiri", "text": ""}
{"id": "3143543", "revid": "110989675", "url": "https://it.wikipedia.org/wiki?curid=3143543", "title": "Lina Krasnoruckaja", "text": "Biografia.\nFiglia di Vladimir e Marina, ha un fratello di nome Sasha.\nNel 1999 ha vinto l'US Open 1999 - Singolare ragazze sconfiggendo in finale Nadia Petrova con il punteggio di 6\u20133, 6\u20132; due anni dopo, nel 2001, \u00e8 giunta ai quarti di finale dell'Open di Francia 2001 - Singolare femminile dove ha perso con la belga Justine Henin, e nello stesso anno \u00e8 arrivata al quarto turno del torneo di Wimbledon 2001 singolare ragazze venendo sconfitta da Conchita Mart\u00ednez.\nNel 2003 in coppia con Daniel Nestor \u00e8 arrivata in finale all'US Open 2003 - Doppio misto arrendendosi a Katarina Srebotnik e Bob Bryan. Nello stesso anno ha vinto l'Ordina Open in doppio con Elena Dement'eva, battendo nuovamente Nadia Petrova, questa volta in coppia con Mary Pierce, col punteggio di 2-6, 6-3, 6-4.\nNel ranking ha raggiunto la 25\u00aa posizione il 19 gennaio del 2004. Si \u00e8 ritirata a sorpresa l'anno seguente. Oggi commenta telecronache di tennis per NTV Plus."}
{"id": "3143545", "revid": "204012", "url": "https://it.wikipedia.org/wiki?curid=3143545", "title": "Lina Krasnoroutskaya", "text": ""}
{"id": "3143546", "revid": "114325", "url": "https://it.wikipedia.org/wiki?curid=3143546", "title": "S\u00f4wil\u00f4", "text": ""}
{"id": "3143547", "revid": "222603", "url": "https://it.wikipedia.org/wiki?curid=3143547", "title": "Esoincrocio", "text": ""}
{"id": "3143548", "revid": "114325", "url": "https://it.wikipedia.org/wiki?curid=3143548", "title": "S\u014dwil\u014d", "text": ""}
{"id": "3143549", "revid": "767487", "url": "https://it.wikipedia.org/wiki?curid=3143549", "title": "Per favore, occupati di Amelia", "text": "Per favore, occupati di Amelia \u00e8 un film del 1982 diretto da Flavio Mogherini.\nTrama.\nUn finto matrimonio, per ottenere una grande eredit\u00e0, trasforma chi ha inventato la frode in una vittima."}
{"id": "3143550", "revid": "114325", "url": "https://it.wikipedia.org/wiki?curid=3143550", "title": "Saewel\u00f4", "text": ""}
{"id": "3143551", "revid": "114325", "url": "https://it.wikipedia.org/wiki?curid=3143551", "title": "Saewelo", "text": ""}
{"id": "3143552", "revid": "114325", "url": "https://it.wikipedia.org/wiki?curid=3143552", "title": "Si\u021del", "text": ""}
{"id": "3143557", "revid": "267975", "url": "https://it.wikipedia.org/wiki?curid=3143557", "title": "Chiesa cattolica in Repubblica Centrafricana", "text": ""}
{"id": "3143559", "revid": "114325", "url": "https://it.wikipedia.org/wiki?curid=3143559", "title": "\u16ca", "text": ""}
{"id": "3143560", "revid": "114325", "url": "https://it.wikipedia.org/wiki?curid=3143560", "title": "\u16cb", "text": ""}
{"id": "3143561", "revid": "114325", "url": "https://it.wikipedia.org/wiki?curid=3143561", "title": "\u16cc", "text": ""}
{"id": "3143564", "revid": "767487", "url": "https://it.wikipedia.org/wiki?curid=3143564", "title": "Jolanda, la figlia del Corsaro Nero (film 1953)", "text": "Jolanda, la figlia del Corsaro Nero \u00e8 un film del 1953, diretto da Mario Soldati, tratto dal romanzo omonimo di Emilio Salgari del 1905.\nIl film \u00e8 stato girato negli Studi Ponti-De Laurentiis.\nTrama.\nRaccolta all'et\u00e0 di due anni, in condizioni estreme, da una compagnia di zingari, Jolly \u00e8 cresciuta tra loro, insieme all'uomo che l'accompagnava e che l'ha successivamente educata alle arti militari, rendendola, nell'aspetto e nel portamento, molto simile ad un giovanotto. Un giorno, nei pressi di Maracaibo, i due intervengono in aiuto della scorta di Consuelo, figlia del conte di Medina, assalita da un gruppo di briganti. Gravemente ferito, in punto di morte, il tutore narra a Jolly delle sue origini. Il suo vero nome \u00e8 Jolanda, figlia del conte di Ventimiglia, il leggendario Corsaro Nero, assassinato a tradimento da Van Guld, conte di Medina, che gli aveva poi affidato la bambina per sopprimerla. Le racconta anche dell'esistenza di un tesoro di famiglia.\nPer vendicare la morte del padre, Jolanda, in compagnia dei fidi compagni di scorrerie del corsaro nero, Van Stiller e Agonia, si allea, alla Tortuga, col pirata Morgan, che, sotto le insegne inglesi, sta combattendo la Spagna. Ma la guerra volge al termine. Al momento della firma dell'armistizio, l'infido Van Guld, con uno stratagemma, riesce ad ottenere dal rappresentante inglese il consenso all'arresto e al processo dei pirati presenti a Maracaibo, tra cui il figlio di Morgan, Ralf, divenuto nel frattempo l'amante di Jolanda.\nElla, non avendo accettato di deporre le armi, si \u00e8, invece, sottratta alla cattura. Introdottasi nel palazzo dei Medina, riesce a raggiungere Consuelo che, ingannata dal suo sembiante maschile, se n'era follemente innamorata sin dal loro primo incontro, sei mesi prima. Cos\u00ec, non \u00e8 difficile per Jolanda sequestrare la contessina e utilizzarla come mezzo di scambio per il rilascio di Ralf e dei pirati arrestati. Ma Van Guld tende l'ennesimo tranello e, sul luogo dello scambio, predispone un'imboscata. La giovane, catturata e torturata, non rivela l'ubicazione del tesoro. Intanto, Ralf e i suoi uomini sono assediati dagli armigeri spagnoli nel convento femminile di Santa Esperancia, presso cui ha sede un lazzaretto per i lebbrosi.\nUna sortita permette a Van Stiller di raggiungere Henry Morgan che, per i meriti speciali ottenuti presso la corona inglese, si era sottratto all'arresto ed era stato posto sotto sorveglianza sulla sua nave. Informato del corso degli eventi, il pirata si risolve ad intervenire. La situazione si rovescia e, mentre in un ultimo tentativo di fuga il conte di Medina si ritrova alla deriva in una barca carica di lebbrosi, Jolanda e i suoi si impossessano del tesoro.\nProduzione.\nIn conclusione di un periodo di inesauribile attivismo che lo port\u00f2 a dirigere dieci film, tra il 1950 e il 1953, Mario Soldati realizz\u00f2 \"in simultanea\", con la stessa troupe questo ed un altro film di argomento piratesco, \"I tre corsari\", tratti ambedue da romanzi salgariani. Freschi reduci dalla Lux Film, cui rimase comunque la distribuzione del film, Carlo Ponti e Dino De Laurentiis, non largheggiarono certo in disponibilit\u00e0: le scene navali dei due film furono girate su un'unica \"mezza nave, inchiodata sulla spiaggia, a Palo, vicino al castello Odescalchi\", in quella che poi sar\u00e0 Marina di San Nicola, costringendo attori e comparse ad una certa cautela nelle scene belliche, per evitare di danneggiarla. Scoperta dai due in uno studio fotografico in Svezia, la protagonista May Britt fu presentata come la nuova Greta Garbo.\nCritica.\nSecondo Orio Caldiron, Mario Soldati si muove con disinvoltura e \"sovrano divertimento\" tra le pagine di Emilio Salgari, senza temere le critiche dei pi\u00f9 accesi fan dello scrittore veronese all'\"irriverenza della sua decostruzione\" e - secondo \"Il Mereghetti\" - al suo approccio autoironico."}
{"id": "3143575", "revid": "767487", "url": "https://it.wikipedia.org/wiki?curid=3143575", "title": "Jolanda, la figlia del Corsaro Nero (film 1921)", "text": "Jolanda, la figlia del corsaro nero \u00e8 un film del 1921, diretto da Vitale De Stefano, che faceva parte di un ciclo di 5 pellicole tratte dalla serie \"I corsari delle Antille\" scritta da Emilio Salgari.\nTrama.\nFiglia del Corsaro nero e di Honorata e nata in Italia, Jolanda torna ai Caraibi per reclamare il patrimonio del nonno Van Gould. Ma il suo viaggio \u00e8 contrastato dall'attuale governatore spagnolo Medina. Il pirata Morgan, gi\u00e0 luogotenente del Corsaro nero viene a sapere che Jolanda \u00e8 prigioniera e riesce a liberarla. Ma, durante il viaggio di ritorno, un naufragio li spinge su un'isola dove si innamorano. A causa di un traditore Jolanda \u00e8 di nuovo fatta prigioniera e condotta a Panama. Morgan raccoglie un gruppo di pirati, assalta la fortezza, libera la giovane ed uccide i loro nemici. In seguito sposa Jolanda e diventa governatore della Jamaica per il regno d'Inghilterra.\nProduzione.\n\"Jolanda, la figlia del Corsaro Nero\", tratto dall'omonimo romanzo salgariano, fu il terzo film di una serie prodotta dalla \"Rosa Film\", a sua volta basata sul ciclo avventuroso \"I corsari delle Antille\" composto da 5 romanzi, di cui, nell'ordine cronologico, questo \u00e8 il terzo. La pellicola era divisa in due episodi, senza titolo autonomo, lunghi 1.845 e 940 metri L'intero ciclo rappresenta la prima trasposizione cinematografica mai realizzata da opere dello scrittore veronese, che da allora conobbe una grande fortuna sugli schermi. \nIn questa occasione la direzione di tutte le pellicole venne affidata a Vitale De Stefano, che aveva esordito con compagnie teatrali dialettali piemontesi, per poi passare negli anni precedenti la guerra al fiorente ambiente della cinematografia torinese dove aveva lavorato con la \"Itala Film\", la \"Savoia Film\" e la \"Ambrosio\" . Era poi arrivato alla notoriet\u00e0 con l'interpretazione di Massinissa nel \"Cabiria\" del 1914. Anche in questa occasione fu interprete, oltrech\u00e9 regista.\nLa \"Rosa Film\" era un'azienda di produzione cinematografica fondata a Milano nel 1916 da Alfredo de Rosa, nata proprio, con gli auspici dei figli di Salgari, per portare sugli schermi i racconti avventurosi ideati dalla fantasia dello scrittore. Tuttavia, solo nel 1920 gli ambiziosi progetti iniziali dell'azienda si tradussero nell'acquisizione del Parco Gorla, dove vennero costruiti alcuni \"set\" e fu solo in quell'anno che si dette il via alla lavorazione dei film del ciclo.\nUna promozione della \"Rosa Film\" pubblicata nell'aprile 1921 dava come ultimata la serie basata sui 5 romanzi. Nello stesso periodo, per\u00f2, si stava aggravando le crisi della cinematografia italiana, che poi per tutti gli anni 20 ne avrebbe compromesso l'esistenza, rendendo vani gli appelli alla \u00abnecessit\u00e0 di riconquista nei mercati stranieri, essendo passato il tempo in cui il solo fatto di essere italiana era sufficiente a valorizzare la merce\u00bb. Neppure la costituzione, avvenuta nel gennaio 1919, dell'U.C.I., pot\u00e9 arrestarne la decadenza ed, anzi, forse l'aggrav\u00f2.\nLe riprese delle 5 pellicole che costituirono la serie salgariana della \"Rosa Film\" (\"Il Corsaro Nero\", primo della serie, pi\u00f9 \"Il figlio del Corsaro rosso\", \"La Regina dei Caraibi\" ed infine \"Gli ultimi filibustieri\") furono effettuate per lunghi periodi in Sicilia ed in Spagna, con un considerevole impegno finanziario. La serie di film venne presentata tutta insieme nel settembre - ottobre 1921 al visto della censura. Furono le ultime pellicole ad essere prodotte dall'impresa milanese che in seguito, come tante altre aziende italiane del settore, cess\u00f2 l'attivit\u00e0, nonostante che, ancora nella prima met\u00e0 del 1921, si parlasse di una sua collaborazione con la \"\u00c9clair\" e dell'apertura di una filiale a Parigi.\nAccoglienza.\nL'intera serie della \"Rosa Film\" tratta dal ciclo romanzesco salgariano, la cui distribuzione era stata affidata alla milanese \"Felix Film\", riscosse pochi commenti, e tutti scarsamente favorevoli. Secondo le opinioni oggi disponibili si prefer\u00ec puntare, senza guardare troppo per il sottile, sul risultato commerciale derivante dalla fama dello scrittore: \u00abArtisticamente ci sarebbe molto da dire su queste riduzioni edite dalla \"Rosa film\", ma la critica di dettaglio non potrebbe impedire di rilevare che lo scopo della Casa, quello di speculare sulla notoriet\u00e0 del romanziere per riempire la cassetta, \u00e8 stato pienamente raggiunto\u00bb.\nNessuna delle 5 pellicole del ciclo salgariano della \"Rosa Film\" risulta oggi reperibile: \"Jolanda, la figlia del corsaro nero\", \u00e8 quindi considerato un film perduto."}
{"id": "3143589", "revid": "287204", "url": "https://it.wikipedia.org/wiki?curid=3143589", "title": "Iroda Tuljaganova", "text": "Biografia.\nNel 1999 vinse il torneo di Wimbledon 1999 - Singolare ragazze sconfiggendo in finale Lina Krasnoruckaja con 7-6(3), 6-4 e nello stesso anno vinse anche l'US Open 1999 - Doppio ragazze in coppia con D\u00e1ja Bed\u00e1\u0148ov\u00e1. \nApprodata al professionismo, nel 2000 prese parte alle Olimpiadi estive come singolarista, dove usc\u00ec al primo turno. Sempre nel 2000 vinse il Tashkent Open 2000, Singolare femminile battendo in finale l'italiana Francesca Schiavone con 6\u20133, 2\u20136, 6\u20133. Altro titolo conquistato, in coppia con Silvia Farina Elia, quello dell'Internationaux de Strasbourg, edizione del 2001: le due vinsero in finale Amanda Coetzer e Lori McNeil con un punteggio di 6-1, 7-6. Sempre nel 2001 la tennista uzbeka vinse da singolarista i tornei di Vienna e Knokke-Heist (battendo Patty Schnyder e Gala Le\u00f3n Garc\u00eda nelle rispettive finali).\nL'anno dopo, nel 2002, venne sconfitta a fatica da Patty Schnyder all'Open di Francia 2002 - Singolare femminile. Nello stesso anno ai XIV Giochi asiatici ricevette la medaglia d'oro (quella d'argento nell'occasione and\u00f2 a Tamarine Tanasugarn). Arriv\u00f2 ad essere 16\u00aa nel ranking WTA il 17 giugno 2002, piazzamento mai raggiunto da alcuna sua connazionale.\nRitiratasi nel 2010, attualmente \u00e8 il coach della tennista connazionale Akgul Amanmuradova."}
{"id": "3143592", "revid": "35235828", "url": "https://it.wikipedia.org/wiki?curid=3143592", "title": "Diocesi di Brindisi", "text": ""}
{"id": "3143599", "revid": "4175", "url": "https://it.wikipedia.org/wiki?curid=3143599", "title": "Serie A1 2010-2011 (rugby a 15)", "text": "La serie A1 2010-11 fu il 77\u00ba campionato di seconda divisione di rugby a 15 in Italia.\n a girone unico con una coda di \"play-off\" tra le prime tre classificate e la prima della serie A2.\nLa stagione regolare fu vinta da , volontariamente retrocessa dal Super 10 solo due stagioni prima per ragioni economiche e riassegnato alla serie A2.\nI bresciani giunsero fino alla finale promozione di Reggio Emilia, dove batterono 19-0 conquistando il titolo di categoria e la promozione in Eccellenza\nI playout videro e spareggiare rispettivamente contro i di Benevento e il .\nI milanesi persero lo spareggio e retrocessero in serie B mentre i veneti di Badia, vincendo lo spareggio, scesero in A2 relegando i campani in serie B.\nPer l'Amatori Milano fu l'ultimo campionato portato a termine: pochi mesi pi\u00f9 tardi, in serie B, dopo tre partite disertate per motivi economici, il club, in passato 18 volte campione d'Italia, fu escluso dal campionato e dichiar\u00f2 fallimento dopo 84 anni di storia.\nFormula.\nIl campionato, come nelle edizioni precedenti, si tenne a girone unico; a essere interessati ai \"play-off\" e ai \"play-out\" furono le prime tre classificate e le ultime due.\nPer quanto riguarda i \"play-off\" la loro composizione fu la seguente:"}
{"id": "3143604", "revid": "767487", "url": "https://it.wikipedia.org/wiki?curid=3143604", "title": "Occhei, occhei", "text": "Occhei, occhei \u00e8 un film italiano del 1983 diretto da Claudia Florio.\nTrama.\nDue adolescenti della periferia di Roma, Rosy e Bianca, si vestono in modo eccentrico, ispirate dalla moda americana. Bianca \u00e8 stata tradita dal ragazzo che ama, e accetta un passaggio in macchina da tre sconosciuti che la violentano. Rosy invece si innamora di un disc-jockey che la umilia davanti ai suoi amici. Dopo questi fatti, le due ragazze decidono di scappare di casa e di vendicarsi degli affronti subiti con l'aiuto di una nonna cartomante, ma rischiano di passare altri guai se non venisse a salvarle un amico poliomielitico in carrozzella. Tra Bianca e questo ragazzo c'\u00e8 anche un breve flirt."}
{"id": "3143616", "revid": "767487", "url": "https://it.wikipedia.org/wiki?curid=3143616", "title": "Pronto... Lucia", "text": "Pronto... Lucia \u00e8 un film del 1982 diretto da Ciro Ippolito e ambientato a Napoli.\nTrama.\nTonino, fidanzato di Lucia, emigra in Austria per lavorare in miniera ma in un incidente perde la memoria. Helga, una ragazza madre austriaca, ne approfitta e lo fa passare per suo marito. Lucia, disperata, accetta di sposare l'antipatico ma ricco don Alfredo. In un secondo incidente Tonino riacquista la memoria e torna a Napoli per trovare la sua amata Lucia."}
{"id": "3143622", "revid": "228587", "url": "https://it.wikipedia.org/wiki?curid=3143622", "title": "Blur (disambigua)", "text": ""}
{"id": "3143626", "revid": "110157", "url": "https://it.wikipedia.org/wiki?curid=3143626", "title": "Bodelwitz", "text": "Bodelwitz \u00e8 un comune di 617 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143627", "revid": "125833579", "url": "https://it.wikipedia.org/wiki?curid=3143627", "title": "Sconcerto Rock", "text": "Sconcerto rock \u00e8 un film del 1982 diretto da Luciano Manuzzi, prodotto da Bernardo Bertolucci. \nGirato a Bologna con protagonista Victor Cavallo, il film vanta un cameo di Gianna Nannini (anche autrice della colonna sonora).\nTrama.\nIl film \u00e8 ambientato in una piccola televisione privata, \"Teleocchio\", che con grande sforzo dei suoi proprietari riesce ad arrivare a competere addirittura con la TV di Stato. Il passo indietro del principale sponsor della rete, che potrebbe dare il colpo di grazia all'esperienza televisiva, non scoraggia Bruno, una delle anime dell'emittente, il quale organizza una diretta sulle difficolt\u00e0 di Teleocchio al fine di raccogliere finanziamenti ed evitare il fallimento.\nTeleocchio non solo riesce a risollevarsi grazie ad un nuovo sponsor, ma ottiene anche la solidariet\u00e0 dell'affermata cantante Gianna Nannini la quale offre una sigla musicale all'emittente."}
{"id": "3143628", "revid": "110157", "url": "https://it.wikipedia.org/wiki?curid=3143628", "title": "D\u00f6britz", "text": "D\u00f6britz \u00e8 un comune di 205 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143629", "revid": "110157", "url": "https://it.wikipedia.org/wiki?curid=3143629", "title": "Peel en Maas", "text": "Peel en Maas \u00e8 un comune olandese di 43.020 abitanti situato nella provincia del Limburgo. Il comune \u00e8 nato il 1\u00ba gennaio 2010 dalla fusione di Helden, Kessel, Meijel e Maasbree."}
{"id": "3143630", "revid": "1776051", "url": "https://it.wikipedia.org/wiki?curid=3143630", "title": "Gertewitz", "text": "Gertewitz \u00e8 un comune di 166 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143631", "revid": "1776051", "url": "https://it.wikipedia.org/wiki?curid=3143631", "title": "Grobengereuth", "text": "Grobengereuth \u00e8 un comune di 229 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143632", "revid": "2373", "url": "https://it.wikipedia.org/wiki?curid=3143632", "title": "Unincorporated area", "text": ""}
{"id": "3143633", "revid": "110157", "url": "https://it.wikipedia.org/wiki?curid=3143633", "title": "Langenorla", "text": "Langenorla \u00e8 un comune di 1.469 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143636", "revid": "599013", "url": "https://it.wikipedia.org/wiki?curid=3143636", "title": "Kimmel", "text": ""}
{"id": "3143637", "revid": "1696163", "url": "https://it.wikipedia.org/wiki?curid=3143637", "title": "Lausnitz", "text": "Lausnitz \u00e8 un comune di 303 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143638", "revid": "110157", "url": "https://it.wikipedia.org/wiki?curid=3143638", "title": "Nimritz", "text": "Nimritz \u00e8 un comune di 317 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143639", "revid": "1649409", "url": "https://it.wikipedia.org/wiki?curid=3143639", "title": "Salvatore Rossi", "text": "Biografia.\nStudi e carriera istituzionale.\nLaureato in matematica presso l'Universit\u00e0 di Bari nel 1975, compie soggiorni di studio su temi economici presso il Fondo monetario internazionale e il Massachusetts Institute of Technology di Cambridge (MA). \nIn Banca d'Italia dal 1976, prima presso gli uffici di vigilanza bancaria della sede di Milano poi, dal 1979, presso il servizio studi, di cui diviene responsabile nel 2000. Dal 2007 al 2011 \u00e8 direttore centrale per la ricerca economica e le relazioni internazionali (chief economist). Nel 2011 diviene segretario generale e consigliere del direttorio per i problemi della politica economica. Da gennaio 2012 \u00e8 membro del direttorio e vice direttore generale della Banca d'Italia. Ha rappresentato la Banca d'Italia in numerosi consessi ufficiali, in Italia e all'estero. Dal 2013 al 2019 \u00e8 Direttore generale della Banca d'Italia e presidente dell'Istituto per la vigilanza sulle assicurazioni (IVASS) .\nHa fatto parte del \"Gruppo dei saggi\" in materia economico-sociale ed europea istituito nel 2013 dal Presidente della Repubblica Giorgio Napolitano. Dal 2013 fino a febbraio 2016 \u00e8 stato membro del comitato strategico del Fondo Strategico Italiano. Da maggio 2012 a maggio 2019 \u00e8 membro del consiglio di amministrazione della Fondazione del Centro internazionale di studi monetari e bancari (ICMB) di Ginevra. Ha tenuto corsi e seminari presso l'Universit\u00e0 di Roma Tor Vergata e l'Universit\u00e0 degli Studi di Bari Aldo Moro.\nDa settembre 2019 \u00e8 presidente della Federazione tra Scuola Superiore Sant'Anna, Scuola Normale Superiore e IUSS e da ottobre 2019 \u00e8 presidente di Telecom Italia S.p.A.. \u00c8 \"Professor of practice\" presso la Libera universit\u00e0 internazionale degli studi sociali Guido Carli (Luiss) \"School of European Political Economy\". Membro del consiglio di amministrazione della Fondazione Giovanni Agnelli, dell'Associazione Italiana del Private Equity e Venture Capital (AIFI), dell'Advisory Board della Fondazione Economia Tor Vergata. \nOpere.\n\u00c8 autore di numerosi articoli, saggi e libri su temi di economia internazionale, politica e storia economica, economia industriale."}
{"id": "3143640", "revid": "1543377", "url": "https://it.wikipedia.org/wiki?curid=3143640", "title": "Kimmel (Stati Uniti d'America)", "text": "Kimmel \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.609 abitanti.\nSociet\u00e0.\nEvoluzione demografica.\nLa composizione etnica vede una maggioranza della razza bianca (99,44%) seguita da quella dei nativi americani (0,12%), dati del 2000."}
{"id": "3143641", "revid": "767487", "url": "https://it.wikipedia.org/wiki?curid=3143641", "title": "Requiem (film 2006)", "text": "Requiem \u00e8 un film del 2006, diretto da Hans-Christian Schmid.\nAmbientato nella Germania Ovest degli anni settanta, il film narra fatti realmente accaduti ispirati alla storia di Anneliese Michel, ragazza affetta da epilessia e morta in seguito ad un esorcismo. Nell'ultimo anno della sua vita fu seguita da due parroci esorcisti, per poi morire durante una crisi epilettica, oltre che di fame (raccontava che i demoni le impedivano di mangiare e di bere) e di dolore per le lesioni che si auto infliggeva. Nell'ultimo periodo della sua vita Annaliese aveva scritto molte lettere e in una di queste aveva predetto la sua morte, avvenuta il 1\u00ba luglio 1976, a soli 24 anni.\nTrama.\nMichaela, una ragazza di 21 anni, proveniente da una famiglia molto religiosa, decide di lasciare il suo paese di campagna per andare a frequentare l'universit\u00e0 di Tubinga. La ragazza soffre di una grave forma di epilessia, e per questo la madre \u00e8 contraria alla sua decisione di andare a studiare fuori citt\u00e0, che lei peraltro vede come covo di peccatori e di tentazioni; per sua fortuna per\u00f2 Michaela ha il totale appoggio di suo padre, che pur timorosamente sostiene le sue decisioni.\nA Tubinga Michaela viene accolta dapprima in maniera molto fredda dai suoi compagni di corso, a causa della sua timidezza e dell'estrema religiosit\u00e0; pian piano, per\u00f2, la ragazza riesce ad aprirsi a nuove esperienze. Per prima cosa fa amicizia con Hanna, una ragazza del suo stesso paese e sua ex compagna di scuola (Michaela aveva dovuto lasciare gli studi a causa dell'epilessia). Hanna la introduce al mondo dei semplici divertimenti da ragazzi e la incita a fare amicizia con gli altri. Grazie a lei, Michaela conosce anche Stefan, un ragazzo piuttosto solitario che si rivela ben presto attratto da lei: i due iniziano una semplicissima storia d'amore, la prima della vita di Michaela.\nMichaela per\u00f2 inizia ben presto a temere la sua stessa nuova vita, specie quando, una volta tornata a casa, sua madre la tratta con astio, facendole pesare quelli che lei ritiene veri e propri peccati. Durante un pellegrinaggio, Michaela sperimenta per la prima volta una singolare condizione: durante un lieve attacco epilettico, non riesce a toccare un rosario donatole da sua madre, e percepisce delle presenze che la insultano e le impediscono di pregare. Suo padre la ritrova il giorno dopo in stato confusionale, ma pur di accontentarla preferisce sorvolare sull'accaduto e rimandarla comunque a Tubinga.\nUn giorno Hannah trova Michaela nella sua stanza in preda a un attacco epilettico, e la soccorre; Michaela le dice di sentire voci di esseri malvagi che non le consentono di toccare crocefissi e altri simboli religiosi, ma Hannah le consiglia di farsi visitare da un dottore; Michaela si arrabbia perch\u00e9 non vuole essere considerata malata, ma accetta comunque di fare delle analisi.\nIl referto medico viene letto da suo padre, che comprende la gravit\u00e0 della situazione ma, pur di non ferire sua figlia, lo tace a lei per prima.\nLe situazioni intorno a Michaela si complicano: per prima cosa, parla della sua condizione a due sacerdoti, che per\u00f2 la liquidano dicendole di farsi vedere da un dottore scatenando le sue furie; poi Hannah le comunica che di l\u00ec a poco si trasferir\u00e0 ad Amburgo per uno stage, e lei si sente abbandonata; infine, tornata a casa per le vacanze di Natale, sua madre le butta via i suoi nuovi vestiti poich\u00e9 li ritiene peccaminosi. In seguito a questo episodio, la ragazza avr\u00e0 un altro attacco di epilessia, ma decide di non dire nulla ai suoi e di tornare a Tubinga prima del tempo.\nSempre pi\u00f9 magra e disperata, Michaela si lega al suo ragazzo Stefan, con cui ha anche il suo primo rapporto sessuale. Lui \u00e8 molto innamorato di lei e le propone di fare un viaggio insieme per consolidare il loro rapporto; ma Michaela \u00e8 concentrata su una relazione semestrale da consegnare al suo professore, che non riesce a portare avanti a causa delle solite \"presenze\" che ora le impediscono anche di lavorare. Grazie all'aiuto di Stefan la relazione viene terminata, ma invece di ringraziarlo la ragazza lo porta in un sordido locale dove si ubriaca e prende a ballare forsennatamente. Anche il ragazzo a questo punto suggerisce a Michaela di farsi curare, ma lei reagisce con violenza; lui rimane spaventato da questo suo atteggiamento e, pur non abbandonandola completamente, allenta la relazione.\nQualche settimana dopo Hannah fa il suo ritorno e trova Michaela in condizioni pietose: magra, allucinata e a malapena capace di distinguere la realt\u00e0. Con l'aiuto di Stefan la ragazza viene portata a casa, dove ha una violenta reazione di rifiuto quando i suoi genitori iniziano a pregare per la sua salvezza. A questo punto i due sacerdoti che prima avevano pensato che lei fosse malata iniziano a credere che la ragazza sia realmente posseduta, e decidono di tentare un esorcismo.\nGiorni dopo, Hannah va a trovare Michaela e la porta a fare un giro, durante il quale rimane sconvolta nel comprendere ci\u00f2 a cui sta andando incontro la sua amica. Hannah tenta di convincerla che non ci sia nessun demone, e le suggerisce per l'ennesima volta di farsi curare da uno psichiatra prima che sia troppo tardi; ma Michaela, con un'inquietante serenit\u00e0, rivela alla sua amica di aver capito la ragione del suo tormento: se Dio permette che lei soffra cos\u00ec, \u00e8 perch\u00e9 ha un disegno per lei, e probabilmente la sua sofferenza sar\u00e0 d'esempio a tutti gli uomini.\nIl film si conclude con una didascalia che spiega come Michaela sia morta dopo venti giorni di esorcismi."}
{"id": "3143642", "revid": "1776051", "url": "https://it.wikipedia.org/wiki?curid=3143642", "title": "Oberoppurg", "text": "Oberoppurg \u00e8 un comune di 184 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143644", "revid": "36426", "url": "https://it.wikipedia.org/wiki?curid=3143644", "title": "Compagnia del santo ritiro", "text": ""}
{"id": "3143645", "revid": "110157", "url": "https://it.wikipedia.org/wiki?curid=3143645", "title": "Oppurg", "text": "Oppurg \u00e8 un comune di 1.121 abitanti della Turingia, in Germania.\nAppartiene al circondario della Saale-Orla (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3143646", "revid": "287204", "url": "https://it.wikipedia.org/wiki?curid=3143646", "title": "Basodino", "text": ""}
{"id": "3143650", "revid": "110157", "url": "https://it.wikipedia.org/wiki?curid=3143650", "title": "P\u00f6\u00dfneck", "text": "P\u00f6\u00dfneck \u00e8 una citt\u00e0 di 11.924 abitanti della Turingia, in Germania.\nAppartiene al circondario della Saale-Orla (targa SOK) ed \u00e8 indipendente delle comunit\u00e0 amministrative (\"Verwaltungsgemeinschaft\")."}
{"id": "3143651", "revid": "1086846", "url": "https://it.wikipedia.org/wiki?curid=3143651", "title": "Pisa Calcio 2005-2006", "text": "Questa pagina raccoglie i dati riguardanti il Pisa Calcio nelle competizioni ufficiali della stagione 2005-2006.\nStagione.\nNell'estate 2005 i proprietari della societ\u00e0 Mian-Gentili riescono a vendere la squadra al perugino Leonardo Covarelli.\nIl nuovo presidente affida la panchina a Manuele Domenicali ed allestisce una squadra (formata da molti giovani provenienti dalle categorie inferiori), che mostra subito per\u00f2 non essere molto competitiva. Saranno pi\u00f9 volte decisive le reti di Eddy Baggio a togliere le castagne dal fuoco per i neroazzurri, che nel corso dell'anno cambiano anche varie volte allenatore (subentreranno Ferruccio Mariani ed Antonio Toma).\nA fine stagione il Pisa finisce in zona play-out e deve giocarsi la salvezza contro la Massese. All'andata a Massa i neroazzurri cadono 1-0. Il ritorno a Pisa \u00e8 quasi drammatico visto che i pisani devono vincere a tutti i costi (basta un gol di scarto visto il miglior piazzamento nella stagione regolare): il Pisa passa in vantaggio nel primo tempo, ma si fa raggiungere quasi subito, con l'avvicinarsi del fischio finale il pubblico pisano inizia a protestare rumorosamente, costringendo l'arbitro a sospendere la gara per alcuni minuti, poi il gioco riprende e dopo oltre 7 minuti di recupero arriva il liberatorio gol del 2-1 di Eddy Baggio, che consente alla squadra di rimanere in Serie C1."}
{"id": "3143653", "revid": "767487", "url": "https://it.wikipedia.org/wiki?curid=3143653", "title": "Stangata napoletana", "text": "Stangata napoletana, conosciuto anche con il sottotitolo La trastola, \u00e8 un film del 1983 diretto da Vittorio Caprioli.\nTrama.\nL'ultimo desiderio di Vito Fonseca morendo \u00e8 quello di essere sepolto nella natia Napoli. E cos\u00ec \u00e8. Quando la giovane e bella moglie Fanny arriva a Napoli scopre che il marito aveva un figlio, Ferdinando, una moglie e una villa di cui \u00e8 unica erede. \u00c8 tutto una \"trastola\", una truffa, e Fanny si trova con 100 milioni di meno. Ma anche lei non \u00e8 da meno e quando Don Vincenzo Coppola scopre l'inganno, Fanny si intromette nel gioco che vede al centro l'acquisto da parte di un gruppo di Marsiglia di una parte della costiera amalfitana. E tra inganni e controinganni, truffe e controtruffe, amori veri e amori falsi, la storia ha il suo lieto fine dove era iniziata: in America."}
{"id": "3143655", "revid": "74801", "url": "https://it.wikipedia.org/wiki?curid=3143655", "title": "Bad Lobenstein", "text": "Bad Lobenstein \u00e8 una citt\u00e0 di abitanti della Turingia, in Germania. Appartiene al circondario della Saale-Orla."}
{"id": "3143658", "revid": "767487", "url": "https://it.wikipedia.org/wiki?curid=3143658", "title": "Nungwi", "text": "Nungwi \u00e8 un villaggio di pescatori situato all'estremit\u00e0 settentrionale di Unguja, la principale isola dell'arcipelago di Zanzibar, in passato noto soprattutto per essere uno dei pi\u00f9 attivi centri di costruzione dei \"dhow\" (le imbarcazioni da pesca tipiche di Zanzibar). Fino alla met\u00e0 degli anni novanta la popolazione locale si \u00e8 opposta con decisione all'arrivo del turismo, e di conseguenza la spiaggia di Nungwi \u00e8 stata una delle ultime di Unguja ad avere alberghi e ristoranti. In seguito Nungwi \u00e8 diventata una meta turistica rinomata, e oggi il tratto di spiaggia direttamente antistante il villaggio, denominato \"Jambo Square\", \u00e8 costantemente affollato di visitatori. A Nungwi \u00e8 stato aperto recentemente un piccolo acquario con tartarughe marine."}
{"id": "3143659", "revid": "767487", "url": "https://it.wikipedia.org/wiki?curid=3143659", "title": "Una adorabile idiota", "text": "Una adorabile idiota (\"Une ravissante idiote\") \u00e8 un film del 1963 diretto da \u00c9douard Molinaro.\nIl film, con protagonisti Brigitte Bardot ed Anthony Perkins, \u00e8 tratto da un romanzo di Charles Exbrayat e fu considerato \"offensivo\" dagli inglesi.\nTrama.\nAnni sessanta: siamo in piena guerra fredda e Nicholas Maukouline, un francese di origine russa rimasto senza lavoro, decide di combattere il capitalismo, entrando a far parte dei servizi segreti sovietici.\nViene cos\u00ec ingaggiato per rubare un importante dossier: assunto il nome di Harry Compton, durante la missione si imbatte in Penelope Lightfeather, una svampita sarta/\"mannequin\" che lavora in una casa di mode, per la quale perde la testa e alla quale rivela tutto quanto riguardo al proprio incarico, ignaro del fatto che la donna lavori per i servizi segreti britannici."}
{"id": "3143663", "revid": "72811", "url": "https://it.wikipedia.org/wiki?curid=3143663", "title": "Diritto all'istruzione", "text": ""}
{"id": "3143664", "revid": "729019", "url": "https://it.wikipedia.org/wiki?curid=3143664", "title": "Adaptec", "text": "Adaptec \u00e8 una societ\u00e0 con sede a Milpitas, California (USA) specializzata nella produzione di host per collegare al computer memorie di massa tramite USB, FireWire, SCSI, iSCSI, Fibre Channel, Serial ATA, ma anche audio/video. Adaptec produce anche alcuni componenti hardware quali gli hub USB e dispositivi NAS quali la linea Snap Server.\nAdaptec sviluppava anche il software di masterizzazione per CD/DVD Easy CD Creator, che adesso \u00e8 supportato da Roxio, una societ\u00e0 formata dall'uscita da Adaptec della divisione che seguiva i prodotti software.\nIl 18 giugno 2010 PCM-Sierra ha acquistato per 34 milioni di dollari il marchio e tutto l'assetto di Adaptec."}
{"id": "3143665", "revid": "174925", "url": "https://it.wikipedia.org/wiki?curid=3143665", "title": "Voce di popolo, voce di Dio", "text": ""}
{"id": "3143666", "revid": "121839912", "url": "https://it.wikipedia.org/wiki?curid=3143666", "title": "Another Day (Paul McCartney)", "text": "Another Day \u00e8 un brano musicale di Paul McCartney pubblicato come singolo nel 1971. Si tratta del primo singolo da solista pubblicato dall'ex Beatle dopo l'uscita dal gruppo.\nIl brano.\nRegistrazione.\nSebbene la registrazione del brano risalga al dicembre 1970, durante le sessioni in studio per l'album \"Ram\", la composizione dello stesso \u00e8 databile durante le sedute di registrazione dei Beatles per il disco \"Let It Be\" nel 1969. Il singolo venne ufficialmente pubblicato il 19 febbraio 1971 con \"Oh Woman, Oh Why\" come B-side.\nSi tratta di un brano prettamente pop, scritto da McCartney con reminiscenze dello stile contemplativo utilizzato per la composizione di \"Eleanor Rigby\" e \"She's Leaving Home\". Denny Seiwell, batterista durante le sessioni per \"Ram\", definiva la canzone \"Eleanor Rigby a New York City\". Lo stesso Seiwell ha ricordato l'incisione: \"Registrammo la traccia con Paul all'acustica e Dave Spinozza all'elettrica...Partimmo alle dieci del mattino e per pranzo avevamo gi\u00e0 la take buona!\". Il testo tratteggia la figura di una donna triste che si sente non amata, descrivendo la stanca routine della sua vita tra casa e lavoro. L'accattivante melodia e i \"du du du\" del coro, contrastano con l'atmosfera generale piuttosto malinconica delle liriche.\nLa moglie di Paul, Linda McCartney, fornisce eloquenti armonie vocali in \"Another Day\". Descrivendo le distintive armonie presenti nel brano, McCartney disse: \"\u00abVolevo un nostro sound\u00bb\". Paul stava deliberatamente cercando di creare uno \"stile McCartney\", una identit\u00e0 musicale propria, ben definita, al di fuori dei Beatles. McCartney decise di co-accreditare Linda come autrice di pi\u00f9 della met\u00e0 dei brani apparsi su \"Ram\", incluso l'hit single \"Another Day\". Nonostante Linda non avesse mai scritto canzoni prima, Paul insistette che lei era stata parte integrante del processo di composizione, dando suggerimenti importanti circa i testi e le melodie.\nPubblicazione.\nPubblicata come singolo il 19 febbraio 1971, la canzone fu un successo negli Stati Uniti ed anche in Gran Bretagna, raggiungendo rispettivamente la posizione numero 5 e la numero 2 in classifica nel marzo 1971.\nAnche se \"Another Day\" e \"Oh Woman, Oh Why\" non furono originariamente incluse in \"Ram\", le pi\u00f9 recenti ristampe in CD dell'album hanno entrambe le canzoni come tracce bonus.\nCritiche.\nLa canzone era particolarmente invisa a John Lennon, che la riteneva un palese esempio dello stile \"troppo pop\" di McCartney. Il brano viene citato nella canzone di Lennon \"How Do You Sleep?\" sull'album \"Imagine\", dove viene definita \"muzak\" e messa a confronto con \"Yesterday\" (con la quale inevitabilmente perde il confronto) come emblema della scarsa qualit\u00e0 della musica creata dal McCartney solista, rispetto a quella creata insieme ai Beatles."}
{"id": "3143667", "revid": "22229", "url": "https://it.wikipedia.org/wiki?curid=3143667", "title": "Edilnord", "text": ""}
{"id": "3143669", "revid": "1543377", "url": "https://it.wikipedia.org/wiki?curid=3143669", "title": "King (Pennsylvania)", "text": "King \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.264 abitanti.\nSociet\u00e0.\nEvoluzione demografica.\nLa composizione etnica vede una maggioranza della razza bianca (99,37%) seguita da quella dei nativi americani (0,24%), dati del 2000."}
{"id": "3143670", "revid": "767487", "url": "https://it.wikipedia.org/wiki?curid=3143670", "title": "Aiutami a sognare", "text": "Aiutami a sognare \u00e8 un film del 1981 diretto da Pupi Avati.\nLa trama.\nNel 1943, in piena guerra, Francesca, rimasta vedova, si trasferisce con le sue tre figlie nella sua casa di campagna, per allontanarsi dai bombardamenti su Bologna. Nella villa ritrova gli amici di infanzia e il vecchio amore Guido, che non l'ha dimenticata. Francesca ha una passione per tutto ci\u00f2 che viene dall'America, come la musica e il cinema. Arriva persino a raccontare alle figlie che il marito morto in guerra in realt\u00e0 sarebbe partito per gli USA, dove vivrebbe.\nUn giorno un aereo americano atterra nei pressi della villa a causa di un guasto e tra il pilota e Francesca nasce una tenera amicizia, rafforzata dalla conoscenza dell'aviatore, tra l'altro ottimo pianista, per tutto ci\u00f2 che \u00e8 musica e canzoni del suo paese. Il pilota si impegna ad insegnare alle figlie di Francesca a suonare il pianoforte, e l'amore tra la vedova e l'americano diventa una cosa seria, ma non appena l'aereo sar\u00e0 riparato, costui riparte lasciando la giovane donna ai suoi sogni e ricordi.\nVersione televisiva.\nDel film fu realizzata anche un'edizione televisiva della durata di 185 minuti complessivi, che and\u00f2 in onda in prima visione in tre parti, il 14, 21 e 28 dicembre 1982 alle ore 20:30 su Rete 1."}
{"id": "3143675", "revid": "729019", "url": "https://it.wikipedia.org/wiki?curid=3143675", "title": "Centrale nucleare di Kaiga", "text": "La centrale nucleare di Kaiga, \u00e8 una centrale nucleare indiana situata a Kaiga presso il distretto del Kannada Settentrionale, nello stato di Karnataka. La centrale \u00e8 composta da 4 reattori di tipologia PHWR per 808 MW totali.\nEspansione dell'impianto.\n\u00c8 prevista l'espansione dell'impianto con due nuovi reattori di tipologia PWR per 2-3000 MW totali."}
{"id": "3143676", "revid": "120823508", "url": "https://it.wikipedia.org/wiki?curid=3143676", "title": "Atlet AB", "text": "Atlet \u00e8 una societ\u00e0 che produce e commercializza carrelli elevatori per trasporto interno ed esterno. L'azienda offre anche servizi correlati ai carrelli elevatori e alla movimentazione del materiale, come l'analisi della logistica, la formazione e l'assistenza tecnica. La sede, lo stabilimento produttivo e il centro di formazione si trovano a M\u00f6lnlycke, vicino a G\u00f6teborg, in Svezia.\nAtlet fa parte di Mitsubishi Nichiyu Forklift Co., Ltd. e ha filiali in Belgio, Danimarca, Francia, Lussemburgo, Norvegia, Svezia, Paesi Bassi, Regno Unito, Germania e Stati Uniti. I suoi rivenditori sono presenti in altri 36 paesi.\nStoria.\nKnut Jacobsson fond\u00f2 la Elitmaskiner a G\u00f6teborg nel 1958. A quell'epoca, l'azienda costruiva solo carrelli per trasporto interno. Il nome Elitmaskiner divent\u00f2 poi Atlet nel 1966.\nL'azienda ha iniziato costruendo carrelli manuali per pallet. Attorno al 1960, gli stoccatori elettrici e i carrelli retrattili dominavano il mercato. Knut Jacobsson ha poi inventato il carrello elevatore elettrico a timone, che aveva una capacit\u00e0 di sollevamento paragonabile ai carrelli retrattili ma poteva essere utilizzato in corsie pi\u00f9 strette grazie ai suoi stabilizzatori laterali brevettati.\nAtlet ha iniziato a offrire formazione agli operatori dei carrelli elevatori negli anni '70. Le innovazioni tecniche sono continuate con le simulazioni computerizzate delle soluzioni per la gestione dei magazzini, con i carrelli automatici e i sistemi terminali mobili, e tra il 1988 e il 1994 Atlet ha partecipato a un progetto di sviluppo in collaborazione con medici e terapisti occupazionali. Da questa collaborazione \u00e8 nato Tergo, un carrello retrattile dotato di particolari soluzioni ergonomiche come il sistema di sterzo mini e il bracciolo flottante.\nNissan Forklift, consociata di Nissan Motor Company, ha comprato la Atlet AB nel 2007. Nissan Motor Company si \u00e8 staccata dalla sua Industrial Machinery Division creando una nuova societ\u00e0, la \"Nissan Forklift Co., Ltd.\", diventata operativa a partire dal 1\u00ba ottobre 2010.\nNel 2012 inizia una fusione tra Nissan Forklift Co., Ltd e TCM Corporation, dal 2013 queste due entit\u00e0 operano come Unicarriers Corporation. \nNel gennaio del 2017 Mitsubishi Nichiyu Forklift Co., Ltd. che deteneva gi\u00e0 il 35% delle azioni di Unicarriers Corporation ha terminato l'operazione di acquisto del restante 65% delle quote societarie trasformandola di fatto in una sua controllata."}
{"id": "3143681", "revid": "767487", "url": "https://it.wikipedia.org/wiki?curid=3143681", "title": "L'altra donna (film 1981)", "text": "L'altra donna \u00e8 un film del 1981 diretto da Peter Del Monte. Menzione Speciale della Giuria alla Mostra Internazionale d'Arte Cinematografica di Venezia del 1980.\nTrama.\nOlga \u00e8 sposata con Philipp, un americano ed \u00e8 la mamma di Andrea, un ragazzino di dieci anni. Philipp, freddo e ostile, non si prende cura di lei. Tradisce Olga e il loro matrimonio fallisce presto. Regina, una etiope assunta come governante, \u00e8 una delle persone che sostengono Olga ma un giorno Regina scompare e Olga, sola e smarrita, va a cercarla."}
{"id": "3143682", "revid": "38120", "url": "https://it.wikipedia.org/wiki?curid=3143682", "title": "Nodulo solitario della tiroide", "text": ""}
{"id": "3143687", "revid": "486946", "url": "https://it.wikipedia.org/wiki?curid=3143687", "title": "Piano di continuit\u00e0 aziendale", "text": ""}
{"id": "3143690", "revid": "729019", "url": "https://it.wikipedia.org/wiki?curid=3143690", "title": "Centrale nucleare di Kakrapar", "text": "La centrale nucleare di Kakrapar, \u00e8 una centrale nucleare indiana situata a Surat presso il Distretto di Surat, nello stato di Gujarat. La centrale \u00e8 composta da 4 reattori di tipologia PHWR per 1464 MW totali, 3 in funzione ed uno in costruzione."}
{"id": "3143691", "revid": "767487", "url": "https://it.wikipedia.org/wiki?curid=3143691", "title": "Augh! Augh!", "text": "Augh! Augh! \u00e8 un film del 1981 diretto da Marco Toniato."}
{"id": "3143693", "revid": "38120", "url": "https://it.wikipedia.org/wiki?curid=3143693", "title": "Lingua fissurata", "text": ""}
{"id": "3143695", "revid": "38120", "url": "https://it.wikipedia.org/wiki?curid=3143695", "title": "Lingua rugosa", "text": ""}
{"id": "3143696", "revid": "1869172", "url": "https://it.wikipedia.org/wiki?curid=3143696", "title": "Serie A2 2010-2011 (rugby a 15)", "text": "La serie A2 2010-11 fu il quarto campionato intermedio tra la seconda e la terza divisione di rugby a 15 in Italia.\n a girone unico, e le sue due prime classificate parteciparono serie A1 della stagione successiva, mentre solo la prima classificata fu ammessa ai \"play-off\" promozione in Eccellenza della contemporanea edizione di serie A1.\nVincitore del torneo fu che guadagn\u00f2 la promozione in serie A1 2011-12 insieme a , classificatosi alle sue spalle, e accedette ai \"play-off\" promozione in Eccellenza contro le prime tre classificate di serie A1 2010-11.\nAsti e Piacenza retrocedettero direttamente, mentre Roccia e Gladiatori Sanniti spareggiarono contro, rispettivamente, e , undicesima e dodicesima classificata di serie A1 2010-11.\n batt\u00e9 i milanesi relegandoli in serie B e mantenendo la propria posizione in A2; i furono invece sconfitti da e furono retrocessi.\nFormula.\nIl campionato si tenne a girone unico; a essere interessati ai \"play-off\" e ai \"play-out\" furono la prima, la nona e la decima classificata, mentre le ultime due classificate di A2 retrocedettero direttamente in serie B."}
{"id": "3143699", "revid": "6923", "url": "https://it.wikipedia.org/wiki?curid=3143699", "title": "Gioeni", "text": "I Gioeni sono una famiglia nobile dimorante anticamente a Catania.\nSono una famiglia principesca discendente dalla dinastia reale d'Angi\u00f2. Il loro capostipite fu un Enrico o Arrigo d'Angi\u00f2, consanguineo del re Carlo I d'Angi\u00f2, il quale uccise in battaglia re Manfredi di Sicilia e ricevette in moglie dallo stesso Carlo I d'Angi\u00f2 la figlia di Manfredi, Beatrice, con in dote le terre siciliane di Fiume di Nisi, Calatabiano, Noara e Motta Camastra. A causa dell'odio che provavano le famiglie siciliane per gli Angioini, cambiarono il cognome in Gioeni e cambiarono anche il blasone.\nLa famiglia si stanzi\u00f2 quindi in Sicilia a seguito dei Vespri, godette di nobilt\u00e0 in Palermo e Catania ed ebbe la signoria di 16 feudi, 4 ducati e 5 principati.\nOrigine ed evoluzione.\nDall'epoca aragonese a quella spagnola:\nRamo di Novara di Sicilia.\nRamo di Novara di Sicilia, duchi di Angi\u00f3 di Montallegro, reinvestiti della Terra di Noara: \nPerrone I Gioeni.\nPerrone Gioeni o Pirrono I Gioeni, altrimenti menzionato come Perrono o Perronio o Pietro (de) Iuvenio. (? - \u2020 1394), Giudice della Gran Corte, Protonotaro del Regno 1373 regnante Federico IV di Sicilia. Sposo di una figlia di Blasco Alagona.\nSignore dei casali di Baccarato di Aidone 1374, Caluchuri di Palagonia 1365, Canachia di Bronte 1356, Castiglione di Castiglione di Sicilia 1373, Monachi di Palagonia 1365, Serravalle di Mineo 1361, Valcorrente di Maletto 1361, Aidone 1374, Fessima di Aidone 1375, Pietralixa di Aidone 1374, Pietratagliata di Aidone 1375, Bauso di Villafranca Tirrena 1356, Calvaruso di Villafranca Tirrena 1356, Maurojanni di Roccavaldina 1356, Rapano di Rometta 1356, Rocca di Roccavaldina 1356, Saponara, Tonnara di San Nicola Bondoni di Palermo, Belriparo di Campobello di Mazara 1376, Belice di Castelvetrano 1357, Calasio 1357, Collibassi e Sant'Andrea 1356.\nBartolomeo II Gioeni.\nBartolomeo Gioeni o Bartolomeo II Gioeni o Bartolomeo II Gioeni e Alagona, altrimenti menzionato come Bartolomeo (de) Iuvenio. Figlio di Perrone Gioeni.\nGran Cancelliere del Regno di Sicilia dal 1396 al 1414. Consigliere di stato di Martino I di Sicilia dal 1397 ed in seguito protonotaro, Giudice della Gran Corte 1393. Spos\u00f2 in prime nozze Leonora Ventimiglia; successivamente nel 1402, spos\u00f2 Giovannella d'Aragona, figlia di Guglielmo d'Aragona, conte di Malta e Gozo, figlio illegittimo di Federico il Semplice.\nSignore dei casali di Baccarato di Aidone 1392, Canachia di Bronte 1392, Carbone tra Troina e Patern\u00f2 1392 \u2013 1408, Castiglione di Castiglione di Sicilia 1394, Miraglia presso Bronte e Troina 1392, Piccari di Castiglione di Sicilia 1399, Serravalle di Mineo 1392, Valcorrente di Maletto 1392, Aidone 1392, Asmundo di Aidone 1392, Fessima di Aidone 1392, Pietralixa di Aidone, Pietratagliata di Aidone 1392, Bauso di Villafranca Tirrena 1397, Bonvassallo di Roccella Valdemone 1399, Calvaruso di Villafranca Tirrena 1397, Maurojanni di Roccavaldina 1397, Novara di Novara di Sicilia 1397, Liverii di Oliveri 1399, Rapano di Rometta 1397, Revocato di Roccella Valdemone 1399, Roccella di Roccella Valdemone 1399, Saponara 1397, Tonnara di San Nicola Bondoni di Palermo 1392, Belriparo di Campobello di Mazara 1392, Belice di Castelvetrano 1392, Collibassi, Pietra Intossicata 1392, Sant'Andrea, Xari.\nIl sovrano Martino il Giovane, fautore di questo secondo matrimonio volle dimostrare, cos\u00ec, la sua gratitudine a Bartolomeo Gioeni per dei servizi che gli aveva reso, dopo l'agitazione degli abitanti di Castiglione nei confronti di Giovanni Silvestri, le terre e i possedimenti passarono per donazione dello stesso re nel 1397. Per le terre e i possedimenti della signoria di Novara, forte dell'elevata posizione e dei consensi, con ulteriori intrighi e sotterfugi, fingendosi parente della moglie del defunto Guglielmo Raimondo di Montecateno, riusc\u00ec ad ottenere l'investitura alle stesse condizioni della precedente concessione. Riconoscendo di non poter alienare l'inalienabile, il sovrano revoc\u00f2 la concessione.\nDurante la sessione itinerante del parlamento siciliano tenutosi a Siracusa nel 1398, fu avanzata la candidatura della citt\u00e0 di Novara per l'inserimento in elenco fra quelle per essere elevate al titolo baronia. In effetti fu dichiarata tale e il Gioeni si ritenne autorizzato a richiedere una nuova concessione. Salvo poi procedere con la verifica postuma dei componenti del consesso, e, mancando il numero legale dei canonici presenti, rese nulle le decisioni prese, ed invalidare la seduta per gravi vizi di forma e sostanza smascherando la bramosia di possesso del perfido ma potente cancelliere.\nCon altrettanti astuti raggiri si impossess\u00f2 dei territori di Patti, Tindari, Oliveri. Scoperto e cacciato si ritir\u00f2 dapprima nel castel di Naso, indi a Capo d'Orlando. Arresosi, col fratello Federico Gioeni, gli fu consentito di lasciare liberamente le terre e i possedimenti, e di abbandonare il regno."}
{"id": "3143703", "revid": "767487", "url": "https://it.wikipedia.org/wiki?curid=3143703", "title": "La baraonda", "text": "La baraonda \u00e8 un film del 1980 diretto da Florestano Vancini. Il film \u00e8 stato distribuito anche con il titolo Passioni popolari.\nTrama.\nDurante la Sei giorni di ciclismo al Palasport di San Siro un medico deve vedersela con la sua ex-fidanzata."}
{"id": "3143705", "revid": "767487", "url": "https://it.wikipedia.org/wiki?curid=3143705", "title": "Malaysian Open 2010", "text": "Il Malaysian Open 2010 (conosciuto anche come Proton Malaysian Open 2010 per ragioni di sponsor) \u00e8 stato un torneo di tennis giocato sul cemento indoor. \u00c8 stata la 2\u00aa edizione del Malaysian Open, che fa parte della categoria ATP World Tour 250 series nell'ambito dell'ATP World Tour 2010. Si \u00e8 giocato al Bukit Jalil Sports Complex di Kuala Lumpur in Malaysia, dal 27 settembre al 3 ottobre 2010.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Michail Ju\u017enyj ha battuto in finale Andrej Golubev, 67-7, 6-2, 7-63\nDoppio.\n Franti\u0161ek \u010cerm\u00e1k / Michal Merti\u0148\u00e1k hanno battuto in finale Mariusz Fyrstenberg / Marcin Matkowski, 7\u20136(3), 7\u20136(5)."}
{"id": "3143708", "revid": "767487", "url": "https://it.wikipedia.org/wiki?curid=3143708", "title": "Bello di mamma", "text": "Bello di mamma \u00e8 un film del 1980 diretto da Rino Di Silvestro.\nTrama.\nDomenico, detto Mim\u00ec, giovane rampollo, deve dimostrare ai genitori di non essere impotente e omosessuale, solo cos\u00ec potr\u00e0 sbloccarsi e ricevere la ricca eredit\u00e0 di famiglia."}
{"id": "3143710", "revid": "1543377", "url": "https://it.wikipedia.org/wiki?curid=3143710", "title": "Liberty (contea di Bedford)", "text": "Liberty \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.477 abitanti.\nSociet\u00e0.\nEvoluzione demografica.\nLa composizione etnica vede una maggioranza della razza bianca (98,78%) seguita da quella degli afroamericani (0,27%), dati del 2000."}
{"id": "3143712", "revid": "287204", "url": "https://it.wikipedia.org/wiki?curid=3143712", "title": "Volbeat", "text": ""}
{"id": "3143713", "revid": "287204", "url": "https://it.wikipedia.org/wiki?curid=3143713", "title": "Malaysian Open 2010 - Singolare", "text": "Il singolare del Malaysian Open 2010 \u00e8 stato un torneo di tennis facente parte dell'ATP World Tour 2010.\nNikolaj Davydenko era il detentore del titolo, ma \u00e8 stato eliminato al secondo turno da Igor' Andreev.\nMichail Ju\u017enyj ha battuto in finale Andrej Golubev 67-7, 6-2 7-63.\nTeste di serie.\nLe prime quattro teste di serie passano direttamente al secondo turno. "}
{"id": "3143714", "revid": "324026", "url": "https://it.wikipedia.org/wiki?curid=3143714", "title": "Leutarnia", "text": "Leutarnia fu un'antica citt\u00e0 della Magna Grecia, situata probabilmente nei pressi dell'attuale Albidona, in provincia di Cosenza. La citt\u00e0 era situata nella regione sibaritica o turina. La sua esistenza non \u00e8 stata documentata da ricerche archeologiche, come per Sibari e Eraclea, ma si desume dagli svariati testi in cui \u00e8 stata citata.\nStoria.\nLa citt\u00e0 di Leutarnia si trovava nei pressi di \"Statio ad Vicenumum\" (considerata l'odierna Trebisacce o Amendolara), ma meno discosta dalla spiaggia. Fu descritta da Licofrone nella sua \"Alexandra\", come citt\u00e0 antichissima della Magna Grecia, posta non lontano da Siri, e da Strabone nella sua \"Geographia\".\nIsacio Tzetza, rifacendosi a queste parole, afferm\u00f2 invece che Siri e Leutarnia furono citt\u00e0 e fiumi d'Italia, colonizzate dai superstiti troiani della guerra di Troia, i quali fuggirono dalla citt\u00e0 invasa dagli Achei e raggiunsero le coste della Magna Grecia. I coloni erano guidati dal famoso indovino Calcante, accompagnato da Podalirio e Macaone, figli di Esculapio, i quali guidarono nella fuga da Troia trenta navi di soldati. Lo stesso Calcante fu ucciso con un colpo alla testa in questi luoghi, perch\u00e9 non riusc\u00ec ad indovinare, su richiesta di Sisifo, il numero di fichi che si trovavano su un albero.\nIsacio narra, invece, che Podalirio fu ucciso con un pugno da Ercole, e fu sepolto dallo stesso in un sepolcro accanto a quello di Calcante.\nStrabone, invece, parla di una citt\u00e0 chiamata \"Leuternia\", nei pressi di Leuca, dove abitavano secondo il mito i \"giganti Leuternii\", uccisi da Ercole in quel lido, e \"chiara personificazione delle solfuree esalazioni\", come afferma il Coscia nella \"Storia delle due Sicilie: dall'antichit\u00e0 pi\u00f9 remota al 1789\". Quindi, etimologicamente, il termine Leuternia o Leutarnia potrebbe indicare le fetide esalazioni, che accomunano la citt\u00e0 di \"Leuternia\", di cui parla Strabone, e la citt\u00e0 di Leutarnia, che ospitava nel suo territorio una fonte sulfurea, forse la \"fontana Fetente\", la quale si trova nel Bosco \"Potente\" nel territorio di Albidona.\nSebbene le notizie sulla fondazione di Leutarnia siano vaghe e frammentarie, le informazioni sulla sua scomparsa sono ancora pi\u00f9 labili. Massimo Nugnes la inserisce nell'elenco di quelle citt\u00e0 completamente distrutte dai Saraceni, ma non si riscontrano altre fonti che trattano tale argomentazione.\nAlbidona costruita sulle rovine dell'antica Leutarnia?\nLe notizie su Leutarnia narrate da Licofrone, Strabone e Isacio, sono citate principalmente nell'opera di Alessio Simmaco Mazzocchi, \"Commentariorum in regii Herculanensis Musei aeneas Tabulas Heracleenses\". Ma saranno il Barrio e il Fiore, i primi a ipotizzare che Leutarnia sorgesse nel luogo in cui oggi \u00e8 situata Albidona. In tempi pi\u00f9 recenti ne parlano Giuseppe Antonini, l'abate Romanelli, l'autore inglese Cramer, il Coscia e Gustavo Valente, il Vannucci, William Hazlitt, e Lorenzo Giustiniani, rifacendosi alle fonti sopra menzionate.\nAddirittura nel \"Vocabolario italiano-latino\" di Giuseppe Pasini (1817) e nel \"Vocabula latini italique sermonis, ex auries et optimi scriptoribus...\" (1833) Leutarnia viene considerata la variante latina di Alvidonia, cio\u00e8 Albidona."}
{"id": "3143717", "revid": "21880", "url": "https://it.wikipedia.org/wiki?curid=3143717", "title": "Peromyscus polionotus ammobates", "text": ""}
{"id": "3143721", "revid": "339392", "url": "https://it.wikipedia.org/wiki?curid=3143721", "title": "Symphonic progressive rock", "text": ""}
{"id": "3143726", "revid": "1543377", "url": "https://it.wikipedia.org/wiki?curid=3143726", "title": "Centrale nucleare di Rajasthan", "text": "La centrale nucleare di Rajastan, chiamata anche Progetto atomico di Rawatbhata \u00e8 una centrale nucleare indiana situata a Kota presso il Distretto di Chittorgarh, nello stato del Rajasthan. La centrale \u00e8 composta da 8 reattori di tipologia HWR, i primi due sono di tipologia CANDU per 277 MW mentre gli altri 6 sono di tipologia PHWR, 4 in funzione per 808 MW, mentre sono 2 da 630 MW ognuno sono in costruzione.\nL'impianto \u00e8 l'unico in india ad avere reattori CANDU ed \u00e8 servito per lo sviluppo dei successivi modelli indiani."}
{"id": "3143728", "revid": "767487", "url": "https://it.wikipedia.org/wiki?curid=3143728", "title": "Car Crash", "text": "Car Crash \u00e8 un film del 1981 diretto da Antonio Margheriti.\nTrama.\nUn pilota, Paul e il suo meccanico, Nick, gareggiano in gare stock car. Un boss delle scommesse clandestine, Eli Wronsky, costringe Paul a perdere una gara a cui partecipa, ma Paul non si sottomette e la vince, cos\u00ec il boss gli distrugge la macchina. Nick chiede aiuto ad un suo carissimo amico, Paquito, questi aveva preparato una macchina per lui, ma, a seguito di un pestaggio da parte degli uomini di Wronsky, ha perso l'uso di una gamba e non pu\u00f2 pi\u00f9 guidare, la cede ai due per partecipare alla gara clandestina chiamata Car Crash. Durante il tragitto per recarsi alla Car Crash i due salvano una ragazza, Janice, che commercia in reperti archeologici, da malviventi che non vogliono fargli vendere una statuetta a un ricco collezionista, mister Kirby.\nPaul, ormai innamorato di Janice, e Nick accompagnano Janice da Kirby per vendere la statuetta, ma questi gli dir\u00e0 che purtroppo \u00e8 falsa. Kirby \u00e8 anche appassionato di automobili e vorrebbe acquistare la vettura di Paul e Nick: al rifiuto dei due sfida Paul a una gara nel suo parco privato. Paul vince e Kirby scommette in segreto su Paul come vincitore della Car Crash. Prima della gara Nick riceve la notizia che Paquito \u00e8 stato ucciso dagli uomini di Wronsky; inoltre Paul scopre che Janice era d'accordo con Wronsky per distrarlo e non farlo partecipare alla gara. Paul vince la Car Crash, abbraccia Janice e Wronsky perde il giro di scommesse clandestine.\nCuriosit\u00e0.\nLa vettura dei protagonisti \u00e8 una Pontiac Firebird del 1973. La vettura di Kirby \u00e8 una Pontiac Firebird del 1977."}
{"id": "3143729", "revid": "1226", "url": "https://it.wikipedia.org/wiki?curid=3143729", "title": "Condizionamento psicologico", "text": ""}
{"id": "3143730", "revid": "1543377", "url": "https://it.wikipedia.org/wiki?curid=3143730", "title": "Darhan", "text": "Darhan (in mongolo \u0414\u0430\u0440\u0445\u0430\u043d, che significa \"ferriera\"), detta anche Darkhan, \u00e8 una citt\u00e0 della Mongolia, capoluogo della provincia di Darhan-Uul, e si trova nel distretto di Darhan-Uul (\"sum\"). Aveva, secondo le stime del 2013, una popolazione di 96.428 abitanti.\nGeografia fisica.\nClima.\nDarhan ha un clima continentale umido secondo la classificazione climatica di K\u00f6ppen, vicino per\u00f2 alle caratteristiche del clima subartico riscontrabile nelle aree della Mongolia settentrionale ad altitudine pi\u00f9 elevata, e con un regime precipitativo non lontano da quello tipico del clima semiarido. Un clima \"border-line\" tra i tre citati caratterizza buona parte dell'area di confine tra Mongolia e Russia, cos\u00ec come l'area mongola al confine con il Kazakistan. Gli inverni di Darhan sono estremamente freddi e secchi, mentre le estati sono piuttosto calde e relativamente umide.\nStoria.\n\u00c8 la terza citt\u00e0 pi\u00f9 grande della Mongolia, fondata il 17 ottobre del 1961 con l'aiuto economico dell'Unione Sovietica e, come il suo nome suggerisce, concepita come citt\u00e0 industriale (polo manifatturiero del nord della Mongolia).\nMonumenti e luoghi d'interesse.\nA Darhan sorge il monastero Kharagiin, situato in una capanna di tronchi nella parte pi\u00f9 antica della citt\u00e0; negli ultimi anni la struttura \u00e8 stata adibita a monastero buddhista. Inoltre, la citt\u00e0 ospita il Museo di Darhan-Uul; questa struttura, chiamata anche Museo Tradizionale dell'Arte Popolare, ospita una collezione di reperti archeologici, vestiti tradizionali, oggetti religiosi e animali impagliati. La citt\u00e0 ha anche un monumento dedicato al morin khuur, lo strumento musicale tradizionale mongolo.\nSociet\u00e0 ed economia.\nLa citt\u00e0 \u00e8 tuttora fortemente industrializzata e in essa vive l'82% degli abitanti della provincia di Darhan-Uul. Come la maggior parte dei mongoli che vivono nelle aree urbane, l'86% dei residenti di Darhan vive in appartamenti in zone residenziali, mentre il restante 14% vive nelle tradizionali yurte alla periferia della citt\u00e0.\nCultura.\nDarhan \u00e8 la seconda citt\u00e0 della Mongolia per afflusso di studenti (sia residenti in citt\u00e0, sia provenienti da altre aree del Paese). Nella provincia di Darhan-Uul hanno sede l'Istituto dell'Amministrazione e dello Sviluppo, il Centro per lo Sviluppo dell'Economia Regionale e l'Istituto di Ricerca di Agraria e di Botanica."}
{"id": "3143733", "revid": "486946", "url": "https://it.wikipedia.org/wiki?curid=3143733", "title": "Agente psicoattivo", "text": ""}
{"id": "3143736", "revid": "1226", "url": "https://it.wikipedia.org/wiki?curid=3143736", "title": "Precipitazione elettrostatica", "text": ""}
{"id": "3143738", "revid": "1543377", "url": "https://it.wikipedia.org/wiki?curid=3143738", "title": "Londonderry (contea di Bedford)", "text": "Londonderry \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.760 abitanti.\nSociet\u00e0.\nEvoluzione demografica.\nLa composizione etnica vede una maggioranza della razza bianca (98,98%) seguita da quella dei nativi americani (0,40%), dati del 2000."}
{"id": "3143741", "revid": "729019", "url": "https://it.wikipedia.org/wiki?curid=3143741", "title": "Centrale nucleare di Tarapur", "text": "La centrale nucleare di Tarapur, \u00e8 una centrale nucleare indiana situata a Tarapur presso il Distretto di Thane, nello stato del Maharashtra. La centrale \u00e8 composta da 2 reattori di tipologia BWR per 300 MW e 2 reattori PHWR per 980 MW.\nDallo spegnimento della Centrale nucleare di Oldbury in Gran Bretagna, avvenuto il 29 febbraio 2012, \u00e8 divenuta la pi\u00f9 vecchia centrale elettrica nucleare in servizio nel mondo.\nL'impianto \u00e8 al momento l'unico in india ad avere reattori BWR."}
{"id": "3143746", "revid": "298055", "url": "https://it.wikipedia.org/wiki?curid=3143746", "title": "Foresta di Darkwood", "text": ""}
{"id": "3143751", "revid": "1494169", "url": "https://it.wikipedia.org/wiki?curid=3143751", "title": "Darkwood", "text": ""}
{"id": "3143755", "revid": "1929943", "url": "https://it.wikipedia.org/wiki?curid=3143755", "title": "Stefano Santamaria", "text": "Era il fratello di Aristodemo Santamaria o Santamaria I, suo compagno di squadra alla Novese ed al , per cui fu noto come \"Santamaria II\".\nCarriera.\nCresciuto nel SC Balilla Genova, nel 1921 venne ingaggiato dalla Novese. Con i piemontesi vinse il campionato organizzato dalla FIGC.\nDurante l'esperienza alla Novese milit\u00f2 insieme al fratello Aristodemo Santamaria che ritrover\u00e0 al nel 1925. In rossoblu esord\u00ec il 22 novembre, nella vittoria esterna per 5-2 contro il .\nSegner\u00e0 la sua prima rete tra le file del , nell'incontro dell'11 aprile 1926 del girone di ritorno contro il , terminato 3-1 per i rossoblu dove Santamaria II fu protagonista con una doppietta.\nLasci\u00f2 il sodalizio genovese dopo una sola stagione e nel 1927 pass\u00f2 alla .\nNel 1928 torna Genova, tra le file della Rivarolese."}
{"id": "3143756", "revid": "293377", "url": "https://it.wikipedia.org/wiki?curid=3143756", "title": "Benedetto Santamaria", "text": ""}
{"id": "3143757", "revid": "1543377", "url": "https://it.wikipedia.org/wiki?curid=3143757", "title": "Lincoln (contea di Bedford)", "text": "Lincoln \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 380 abitanti.\nSociet\u00e0.\nEvoluzione demografica.\nLa composizione etnica vede una maggioranza della razza bianca (98.42%) seguita da quella degli afroamericani (0,79%), dati del 2000."}
{"id": "3143758", "revid": "729019", "url": "https://it.wikipedia.org/wiki?curid=3143758", "title": "Centrale nucleare di Kumharia", "text": "La centrale nucleare di Kumharia, \u00e8 una centrale nucleare indiana situata presso la citt\u00e0 di Kumharia, nel Distretto di Fatehabad nello stato di Haryana. La centrale \u00e8 attualmente in progettazione, sono previsti 4 reattori PHWR per 2560MW.\nL'inizio della costruzione dei primi reattori non \u00e8 ancora pianificata, bench\u00e9 si presume che la preparazione del sito inizi per il 2012."}
{"id": "3143759", "revid": "228587", "url": "https://it.wikipedia.org/wiki?curid=3143759", "title": "Mello (cognome)", "text": "Mello \u00e8 un cognome portoghese. Le varianti sono Melo, de Mello, de Melo, De Mello, De Melo, D'Mello, D'Melo.\nDiffusione.\nIl cognome Mello risulta particolarmente diffuso in Italia nelle regioni Puglia, Piemonte e Veneto."}
{"id": "3143760", "revid": "199745", "url": "https://it.wikipedia.org/wiki?curid=3143760", "title": "Aconito screziato", "text": ""}
{"id": "3143763", "revid": "339392", "url": "https://it.wikipedia.org/wiki?curid=3143763", "title": "SFH 18 15cm.", "text": ""}
{"id": "3143764", "revid": "54354", "url": "https://it.wikipedia.org/wiki?curid=3143764", "title": "Castello normanno di Stilo", "text": ""}
{"id": "3143769", "revid": "729019", "url": "https://it.wikipedia.org/wiki?curid=3143769", "title": "Centrale nucleare di Haripur", "text": "La centrale nucleare di Haripur, \u00e8 una centrale nucleare indiana situata presso la citt\u00e0 di Haripur, nel Distretto di Bardhaman nello stato del Bengala Occidentale. La centrale \u00e8 attualmente in progettazione, sono previsti 4 reattori VVER1200 per 4800MW.\nL'inizio della costruzione dei primi reattori non \u00e8 ancora pianificata, bench\u00e9 si presume che la preparazione del sito inizi per il 2017."}
{"id": "3143776", "revid": "287204", "url": "https://it.wikipedia.org/wiki?curid=3143776", "title": "Giuseppe Simonelli", "text": "Biografia.\nGiuseppe Simonelli nacque a Napoli nel 1650, anche se altri storici dell'arte fissano la sua data di nascita all'anno precedente, mentre l'Abate Lanzi nella sua \"Storia pittorica dell'Italia\" sposta la sua data di morte:\nFu uno dei pi\u00f9 importanti pittori della scuola di Luca Giordano. Con \"Luca fa presto\" (soprannome del Giordano datogli vista la velocit\u00e0 con cui dipingeva anche grandi opere) si esercit\u00f2 nella rifinitura delle sue opere. Il Simonelli apprese l'arte del maestro a tal punto che, quando questi lasci\u00f2, nel 1692, Napoli per la Corte del re di Spagna, dette a Simonelli il compito di concludere le sue opere napoletane per consegnarle ai committenti.\nPurtroppo questa dote della ricopiatura dei dipinti del Giordano ha fatto un po' di pubblicit\u00e0 negativa intorno alle vere capacit\u00e0 espressive del Simonelli, come si deduce da questo passaggio, abbastanza spietato, della \"Vita\" del pittore scritta da Bernardo de Dominici, tratto dal suo libro \"Vite dei pittori, scultori e architetti napoletani\" (1846):\nE anche il gi\u00e0 citato Abate Lanzi, scrive:\nIn seguito il Simonelli cominci\u00f2 a dipingere anche tele di propria mano, visto che a Napoli rimaneva il pi\u00f9 talentuoso tra gli allievi del Giordano ed ebbe molte commissioni soprattutto per le chiese partenopee e del suo territorio. In un primo tempo i lavori di Simonelli furono spesso \"ritoccati\" dal Giordano stesso tanto che alcune opere del Simonelli furono confuse con quelle del pi\u00f9 celebrato maestro.\nUna delle sue prime opere fu un quadro con \"I santi martiri\" per il Collegio dei Gesuiti di Trapani, datata 1690. All'anno successivo risale una tela con \"San Nicola da Tolentino\" per la chiesa di Santa Maria della Speranza. Lavor\u00f2 continuamente sino alla sua morte e la lista delle sue opere \u00e8 molto lunga. Il Rosini nella \"Storia della pittura italiana esposta coi monumenti\" (1847) lo definisce: \"pittor fecondissimo e fortunatissimo\". La pi\u00f9 celebre delle sue opere \u00e8 stata la serie di 28 quadri per la Chiesa dell'Annunziata di Aversa, dipinti tra il 1702 e il 1703 insieme al fratello Gennaro. Attivo anche a Teano, la sua \"Assunta\" adornava la Chiesa di San Francesco fino al secondo conflitto mondiale, quando fu perso per sempre a causa dei bombardamenti alleati.\nGiuseppe Simonelli si spense a Napoli nel 1710, o 1713. Fra i suoi allievi possiamo annoverare Gian Leonardo Pinto, Gennaro Abbate, il fratello Gennaro Simonelli e il figlio Matteo Simonelli, suoi collaboratori.\nAltre opere.\nNelle descrizioni della citt\u00e0 di Napoli, scritte tra il Settecento e l'Ottocento, vengono citate altre opere del Simonelli, talvolta non pi\u00f9 \"in situ\".\nGiuseppe de Simone ci dice, ad esempio che nella Chiesa di San Nicola da Tolentino \nLuigi Catalani gli attribuisce \nMentre il Celano nel suo tomo \"Notizie del bello e dell'antico e del curioso della citt\u00e0 di Napoli\" (1856) gli attribuisce:"}
{"id": "3143783", "revid": "767487", "url": "https://it.wikipedia.org/wiki?curid=3143783", "title": "Udomel'skij rajon", "text": "Il Udomel'skij rajon () \u00e8 un rajon dell'Oblast' di Tver', nella Russia europea; il capoluogo \u00e8 Udomlja. Istituito nel 1929, ricopre una superficie di 2.476,2 chilometri quadrati ed ospitava nel 2010 una popolazione circa 40.000 abitanti."}
{"id": "3143789", "revid": "56620", "url": "https://it.wikipedia.org/wiki?curid=3143789", "title": "Pane azimo", "text": ""}
{"id": "3143796", "revid": "298229", "url": "https://it.wikipedia.org/wiki?curid=3143796", "title": "Hyung Taik Lee", "text": ""}
{"id": "3143798", "revid": "599013", "url": "https://it.wikipedia.org/wiki?curid=3143798", "title": "China Open 2006 - Singolare maschile", "text": "Il singolare maschile del torneo di tennis China Open 2006, facente parte dell'ATP Tour, ha avuto come vincitore Marcos Baghdatis che ha battuto in finale Mario An\u010di\u0107 6\u20134, 6-0."}
{"id": "3143813", "revid": "33689", "url": "https://it.wikipedia.org/wiki?curid=3143813", "title": "Kaypro", "text": "Kaypro Corporation, comunemente nota come Kaypro, \u00e8 stata una societ\u00e0 statunitense produttrice di home e personal computer degli anni ottanta. La societ\u00e0 fu fondata da Andrew Kay, gi\u00e0 fondatore e presidente di Non-Linear Systems, per sviluppare dei computer che fossero stati in grado di competere con l'allora popolare computer portatile Osborne 1. Kaypro produsse una linea di computer dall'aspetto un po' grezzo ma suggestivo basati sul sistema operativo CP/M che soppiantarono i diretti concorrenti e divennero ben presto i personal computer pi\u00f9 venduti dei primi anni ottanta.\nLa sua ostinazione nel non voler abbandonare i suoi primi clienti, continuando a produrre macchine basate sul CP/M in un periodo in cui il mercato stava effettuando la transizione verso gli IBM compatibili e il loro sistema operativo PC-DOS, port\u00f2 Kaypro ad adattarsi ai cambiamenti tecnologici che stavano avvenendo molto lentamente e in ritardo rispetto ai concorrenti. A causa di questa inerzia Kaypro lentamente vide la sua quota del mercato ridursi fino al punto in cui fu costretta a dichiarare il fallimento e la bancarotta nel 1992.\nStoria.\nLa storia di Kaypro inizia come Non-Linear Systems (NLS), un produttore di strumenti di misura elettronici fondata nel 1952 da Andrew Kay, l'inventore del voltmetro digitale. Nel 1981 NLS decise di produrre un proprio computer che avrebbe dovuto competere con il popolare Osborne 1. La macchina fu chiamata inizialmente KayComp.\nNel 1982 NLS cre\u00f2 una societ\u00e0 distinta per gestire questo nuovo mercato, la Kaypro Corporation: il computer fu rinominato con lo stesso nome. Nello stesso anno fu presentato il Kaypro II che, a dispetto del nome, era in realt\u00e0 il primo prodotto della neonata azienda. La designazione in numeri romani fu scelta perch\u00e9 all'epoca il computer pi\u00f9 diffuso era l'Apple II.\nIl Kaypro II fu progettato per essere portatile come l'Osborne 1 (quando i computer laptop arrivarono sul mercato, le macchine che allora avevano quell'appellativo furono ribattezzate \"trasportabili\"). Grazie al case in alluminio pesava 13 Kg ma, a differenza dell'Osborne 1 che ne pesava circa 2 in meno, aveva un monitor da 9\" contro i 5\" del rivale. Le altre caratteristiche indicavano una CPU Zilog Z80, 64 KB di RAM, 2 unit\u00e0 floppy per dischi da 5\"\u00bc a doppia densit\u00e0. Il sistema operativo era il CP/M.\nInizialmente offerto a 1.795 $, come l'Osborne 1, nel 1983 fu riprezzato a 1.595 $, divenendo ben presto un successo a livello mondiale: ogni mese ne venivano prodotte pi\u00f9 di 10.000 unit\u00e0, facendo di Kaypro Corporation il quinto produttore al mondo di computer. Questa popolarit\u00e0 derivava da un certo numero di fattori: aveva uno schermo pi\u00f9 grande di quello dell'Osborne; in un mercato in cui la stragrande maggioranza degli acquirenti di computer erano persone che compravano un sistema informatico per la prima volta, il Kaypro II era un sistema gi\u00e0 pronto all'uso e relativamente economico; veniva offerto con delle popolari applicazioni comprese nel prezzo (PerfectWriter e PerfectCalc, in seguito sostituite da WordStar e CalcStar di MicroPro); era supportato da una rete di rivenditori qualificati.\nI Kaypro II erano cos\u00ec diffusi negli Stati Uniti che favorirono la nascita di diversi gruppi di utenti che, a livello hobbystico fornivano supporto locale ai prodotti di Kaypro. Il successo di Kaypro fu anche uno dei fattori che portarono Osborne Computer Corporation e Morrow Designs al fallimento.\nKaypro pubblicava anche \"ProFiles: The Magazine for Kaypro Users\", una rivista mensile di 72 pagine a colori dedicata non solo ai prodotti di Kaypro ma anche alle novit\u00e0 del mondo CP/M ed MS-DOS. Tra gli autori degli articoli sono da citare personaggi che in seguito si sono affermati come scrittori: Ted Chiang, David Gerrold, Robert J. Sawyer e Ted Silveira.\nUn'altra rivista che parlava dei computer Kaypro era \"Micro Cornucopia\", pubblicata a Bend, Oregon.\nAggrappata al successo del Kaypro II e alle esigenze della sua iniziale clientela, Kaypro non seppe capire per tempo l'evoluzione del mercato, che stava spostando il proprio interesse dai sistemi CP/M verso il sempre pi\u00f9 diffuso PC IBM e il nuovo sistema MS-DOS. Solo nel 1985 Kaypro inizi\u00f2 a commercializzare una serie di macchine compatibili IBM: il Kaypro 16 (trasportabile, stesso case del predecessore Kaypro II), il Kaypro PC, il Kaypro AT (il primo compatibile PC AT 286,) il Kaypro 386 e il Kaypro 2000 (un laptop in alluminio alimentato a batteria con tastiera staccabile).\nIl lento avvio nel mercato dei cloni IBM ebbe importanti e serie ripercussioni. La quota di mercato detenuta da Kaypro si affievol\u00ec sempre pi\u00f9, e con essa gli utili, tanto che nel marzo del 1990 Kaypro dovette andare in amministrazione controllata secondo quanto stabilito dalla legislazione americana sui fallimenti. Nonostante la successiva ristrutturazione, l'azienda non riusc\u00ec a riprendersi economicamente e fu costretta nel giugno del 1992 a dichiarare il fallimento. Nel 1995 le rimanenti attivit\u00e0 di Kaypro furono vendute per 2,7 milioni di dollari.\nIl marchio Kaypro riemerse nel 1999 come venditore online di PC ma fu poi eliminato nel 2001 dalla societ\u00e0 che lo deteneva, Premio Computers Inc., per le scarse vendite.\nIl fondatore di Kaypro, Andrew Kay, apr\u00ec nel 2005 una nuova societ\u00e0 denominata \"Kay Computers\", anch'essa dedita alla vendita online dei computer. Tale societ\u00e0 non \u00e8 pi\u00f9 in attivit\u00e0.\nI computer Kaypro.\nLa produzione di Kaypro Corporation \u00e8 stata varia:\nSoftware.\nIl CP/M \u00e8 stato il sistema operativo standard per la prima generazione di computer Kaypro. Il Kaypro II includeva un word processor semisconosciuto, \"Select\", che fu presto sostituito da una suite di programmi per l'ufficio prodott da Perfect Software che includeva PerfectWriter, PerfectCalc, PerfectFiler e PerfectSpeller, oltre ad una versione compilata del BASIC prodotta da Kaypro denominata S-BASIC (in grado di generare eseguibili codice_1). PerfectFiler offriva un database non relazionale capace di fondere una lista di contatti con dei campioni di lettera scritti con PerfectWriter. A sua volta PerfectWriter era inizialmente \"Mince and Scribble\" di \"Mark of the Unicorn\" con un diverso nome, che era una implementazione per CP/M delle versioni mainframe di Emacs e Scribe in BDS C.\nIn seguito al pacchetto di software incluso furono aggiunti l'MBasic, una variante del Microsoft Basic, e il controllore ortografico \"The Word Plus\": questo includeva un insieme di strumenti che potevano aiutare a risolvere le parole crociate e gli anagrammi, inserire trattini, analizzare liste di parole e calcolare la frequenza delle parole. \"Uniform\" era un altro programma aggiunto alla suite: esso permetteva ai computer Kaypro di poter leggere i dischi formattati dai computer Osborne, Xerox o TRS-80.\nLe applicazioni offerte inizialmente con i computer furono ben presto sostituite da altre pi\u00f9 note e diffuse: WordStar come word processor, il foglio elettronico SuperCalc, due versioni dell'interprete BASIC di Microsoft (L'S-BASIC di Kaypro ed un BASIC compilato detto C-Basic), e il database dBaseII\nUsando il formato CVS (che usa la \"virgola\" per la separazione dei dati) i dati potevano essere passati facilmente da un programma all'altro, aumentando cos\u00ec l'utilit\u00e0 della suite. I manuali erano destinati a persone senza una conoscenza di base dei computer, i programmi erano semplici da usare e la diffusione del CP/M e dei computer Kaypro permetteva di trovare sempre il software di cui si necessitava, sviluppato da una piccola societ\u00e0 oppure da qualche appassionato.\nIl Kaypro II e i modelli successivi avevano anche qualche gioco nel parco software, come le versioni solo testo di vecchi giochi quali Star Trek oppure i rifacimenti in ASCII di giochi arcade quali \"CatChum\" (simile al Pac-Man) e \"Ladder\" (simile a Donkey Kong).\nLa dotazione di programmi che veniva offerta con la macchina era quindi un indiscusso valore aggiunto dato che tutto questo software, se comprato separatamente, sarebbe costato molto pi\u00f9 dell'intero hardware e del pacchetto software stesso messi insieme.\nI computer Kaypro in versione MS-DOS avevano un bundle software similare.\nIl Kaypro II fu una potente (per l'epoca) macchina per l'ufficio e per l'uso domestico, anche se il suo case in alluminio lo faceva assomigliare pi\u00f9 ad uno strumento di laboratorio piuttosto che ad un computer."}
{"id": "3143819", "revid": "1543377", "url": "https://it.wikipedia.org/wiki?curid=3143819", "title": "ISMN", "text": "L'ISMN, sigla di \"International Standard Music Number\", \u00e8 un codice di tredici cifre assegnato dall'ISO che permette la classificazione e l'identificazione delle partiture musicali.\nIl codice fu promosso dall'IAML (International Association of Music Libraries), in particolare da Alan Pope e Malcolm Lewis, e venne presentato ad Amsterdam nel 1987; nel 1989 ne venne decisa l'adozione da parte di Francia, Germania, Regno Unito e altre nazioni, e dopo due conferenze a Ottawa e Parigi, venne definitivamente approvato dall'ISO nel 1993."}
{"id": "3143820", "revid": "180202", "url": "https://it.wikipedia.org/wiki?curid=3143820", "title": "International Standard Music Number", "text": ""}
{"id": "3143823", "revid": "1305772", "url": "https://it.wikipedia.org/wiki?curid=3143823", "title": "Basilica della Santissima Trinit\u00e0", "text": "Basilica della Santissima Trinit\u00e0"}
{"id": "3143825", "revid": "838137", "url": "https://it.wikipedia.org/wiki?curid=3143825", "title": "Kunratice", "text": "Kunratice pu\u00f2 riferirsi a diversi toponimi della Repubblica Ceca:"}
{"id": "3143830", "revid": "2039387", "url": "https://it.wikipedia.org/wiki?curid=3143830", "title": "Stati per tasso di natalit\u00e0", "text": "Questa voce mostra due versioni della lista di stati per tasso di natalit\u00e0. Il tasso di natalit\u00e0 \u00e8 il rapporto tra il numero delle nascite in un popolo in un determinato periodo di tempo e la quantit\u00e0 della popolazione media dello stesso periodo. \nSi esprime come numero di nascite per 1.000 abitanti.\nIl primo elenco \u00e8 basato sulle stime e le proiezioni quinquennali della Divisione Popolazione delle Nazioni Unite.\nLe cifre si riferiscono al periodo 2020-2025 con l'ipotesi di media. Il tasso medio di natalit\u00e0 per il mondo intero \u00e8 stimato a 17,5 nascite ogni 1.000 abitanti.\nLa seconda lista \u00e8 basata sulle stime per l'anno 2021 del \"CIA World Factbook\"; gli stati non pienamente riconosciuti non sono classificati. "}
{"id": "3143832", "revid": "599013", "url": "https://it.wikipedia.org/wiki?curid=3143832", "title": "Kyjovice", "text": "Kyjovice pu\u00f2 riferirsi a diversi toponimi della Repubblica Ceca:"}
{"id": "3143834", "revid": "110157", "url": "https://it.wikipedia.org/wiki?curid=3143834", "title": "Sy\u010d\u00ebvo", "text": "Sy\u010d\u00ebvo \u00e8 una cittadina della Russia europea centrale, situata nella oblast' di Mosca (\"rajon\" Volokolamskij).\nSorge circa 90 chilometri a nordovest di Mosca, nella regione delle alture di Mosca."}
{"id": "3143836", "revid": "287204", "url": "https://it.wikipedia.org/wiki?curid=3143836", "title": "Sycevo", "text": ""}
{"id": "3143838", "revid": "1442080", "url": "https://it.wikipedia.org/wiki?curid=3143838", "title": "BCR Open Romania 2006 - Singolare", "text": "Il singolare del torneo di tennis BCR Open Romania 2006, facente parte dell'ATP Tour, ha avuto come vincitore J\u00fcrgen Melzer che ha battuto in finale Filippo Volandri 6\u20131, 7\u20135."}
{"id": "3143841", "revid": "599013", "url": "https://it.wikipedia.org/wiki?curid=3143841", "title": "Ky\u0161ice", "text": "Ky\u0161ice pu\u00f2 riferirsi a diversi toponimi della Repubblica Ceca:"}
{"id": "3143842", "revid": "80339", "url": "https://it.wikipedia.org/wiki?curid=3143842", "title": "Sychyovo", "text": ""}
{"id": "3143844", "revid": "1342360", "url": "https://it.wikipedia.org/wiki?curid=3143844", "title": "Malm\u00f6 Fotbollf\u00f6rening 1981", "text": "Questa voce raccoglie le informazioni riguardanti il Malm\u00f6 Fotbollf\u00f6rening nelle competizioni ufficiali della stagione 1981.\nStagione.\nAl termine della stagione 1981 il Malm\u00f6 si classific\u00f2 quinto in Allsvenskan, perdendo la possibilit\u00e0 di qualificarsi in Coppa UEFA. Nell'ultima parte della stagione la squadra fu impegnata proprio nella terza competizione europea, dove usc\u00ec ai sedicesimi a causa di una doppia sconfitta per 1-0 contro il Neuch\u00e2tel Xamax\nDivisa e sponsor.\nNella stagione 1981 fanno per la prima volta la comparsa gli sponsor sulla maglia del Malm\u00f6, che per l'occasione adotta come partner ufficiale ABV. A partire da quell'anno le divise sono inoltre prodotte dall'Adidas."}
{"id": "3143855", "revid": "287204", "url": "https://it.wikipedia.org/wiki?curid=3143855", "title": "K\u00e1men", "text": ""}
{"id": "3143856", "revid": "287204", "url": "https://it.wikipedia.org/wiki?curid=3143856", "title": "Kysice", "text": ""}
{"id": "3143857", "revid": "1452073", "url": "https://it.wikipedia.org/wiki?curid=3143857", "title": "Denise Perrier", "text": "Biografia.\nDenise Perrier \u00e8 stata la terza vincitrice di Miss Mondo nel 1953 in rappresentanza della Francia. Quello stesso anno alla Francia and\u00f2 anche il titolo di Miss Universo, grazie alla vittoria di Christiane Martel.\nDopo la vittoria, la Perrier ha brevemente lavorato come attrice. Il suo ruolo pi\u00f9 celebre \u00e8 stata una parte non accreditata nel film del 1971 \"Agente 007 - Una cascata di diamanti\".\nDopo aver abbandonato il mondo dello spettacolo, la Perrier \u00e8 diventata molto attiva nella politica. Nel 2005 \u00e8 tornata al concorso di Miss Mondo nelle vesti di giurata."}
{"id": "3143859", "revid": "458786", "url": "https://it.wikipedia.org/wiki?curid=3143859", "title": "Club Atl\u00e9tico Atlanta", "text": "Il Club Atl\u00e9tico Atlanta \u00e8 una societ\u00e0 calcistica argentina di Buenos Aires, fondata il 12 ottobre 1904."}
{"id": "3143861", "revid": "801704", "url": "https://it.wikipedia.org/wiki?curid=3143861", "title": "K\u0159elovice", "text": "K\u0159elovice pu\u00f2 riferirsi a diversi toponimi della Repubblica Ceca:"}
{"id": "3143862", "revid": "287204", "url": "https://it.wikipedia.org/wiki?curid=3143862", "title": "Krelovice", "text": ""}
{"id": "3143864", "revid": "599013", "url": "https://it.wikipedia.org/wiki?curid=3143864", "title": "K\u0159enice", "text": "K\u0159enice pu\u00f2 riferirsi a diversi toponimi della Repubblica Ceca:"}
{"id": "3143865", "revid": "889336", "url": "https://it.wikipedia.org/wiki?curid=3143865", "title": "May Louise Flodin", "text": "Biografia.\nMay Louise Flodin \u00e8 stata la seconda svedese a vincere il concorso di Miss Mondo, dopo che la prima edizione dell'anno precedente era stata vinta da Kiki Haakonson.\nOltre alla moda, May Louise Flodin divent\u00f2 celebre insieme al marito per le pubbliche esibizioni di sci d'acqua. gestisce una catena di alberghi in Giordania ed ha quattro figli."}
{"id": "3143866", "revid": "287204", "url": "https://it.wikipedia.org/wiki?curid=3143866", "title": "Krenice", "text": ""}
{"id": "3143875", "revid": "1305772", "url": "https://it.wikipedia.org/wiki?curid=3143875", "title": "K\u0159enovice", "text": ""}
{"id": "3143877", "revid": "287204", "url": "https://it.wikipedia.org/wiki?curid=3143877", "title": "Krenovice", "text": ""}
{"id": "3143880", "revid": "1450446", "url": "https://it.wikipedia.org/wiki?curid=3143880", "title": "Kiki H\u00e5kansson", "text": "Biografia.\nKiki H\u00e5kansson \u00e8 stata la prima vincitrice del concorso Miss Mondo e la prima ad apparire in bikini, (nei venti anni successivi le concorrenti hanno sempre sfilato in costume intero)."}
{"id": "3143882", "revid": "223320", "url": "https://it.wikipedia.org/wiki?curid=3143882", "title": "Kiki Haakonson", "text": ""}
{"id": "3143883", "revid": "599013", "url": "https://it.wikipedia.org/wiki?curid=3143883", "title": "K\u0159epice", "text": "K\u0159epice pu\u00f2 riferirsi a diversi toponimi della Repubblica Ceca:"}
{"id": "3143884", "revid": "287204", "url": "https://it.wikipedia.org/wiki?curid=3143884", "title": "Krepice", "text": ""}
{"id": "3143887", "revid": "599013", "url": "https://it.wikipedia.org/wiki?curid=3143887", "title": "K\u0159e\u0161\u00edn", "text": "K\u0159e\u0161\u00edn pu\u00f2 riferirsi a diversi toponimi della Repubblica Ceca:"}
{"id": "3143891", "revid": "371529", "url": "https://it.wikipedia.org/wiki?curid=3143891", "title": "Fight the Power", "text": "Fight the Power \u00e8 un brano musicale del gruppo rap Public Enemy, incluso nella colonna sonora del film \"Fa' la cosa giusta\" del 1989 e pubblicato come singolo lo stesso anno dalla Motown Records (lato B: \"Fight the Power (Flavor Flav Meets Spike Lee)\"). Nel 1990, una versione modificata venne inclusa nel terzo album del gruppo, \"Fear of a Black Planet\".\nNel 2021 la rivista \"Rolling Stone\" l'ha inserita al secondo posto nella lista delle 500 migliori canzoni di tutti i tempi, seconda solo alla versione di Aretha Franklin di \"Respect\".\nIl brano.\n\"Fight the Power\" (\"Combatti il potere\") \u00e8 considerata il testamento politico della band, e il loro singolo di maggior successo. Recentemente, \"Fight the Power\" si \u00e8 classificata al primo posto della classifica VH1's 100 Greatest Hip-Hop's Songs, a dimostrazione dell'impatto della canzone. All'epoca della pubblicazione, il singolo raggiunse la posizione numero 1 nella classifica Hot Rap Singles e la numero 20 nella Hot R&amp;B Singles.\nUna versione alternativa del brano \u00e8 presente nel disco compilation \"Chuck D Presents: Louder than a Bomb\", con un assolo di sassofono da parte di Branford Marsalis.\nA proposito della canzone Brian Hardgroove, il bassista del gruppo, disse: \u00abLe forze dell'ordine sono necessarie. Come specie umana non ci siamo evoluti abbastanza da poterne fare a meno. \"Fight the Power\" non parla di combattere l'autorit\u00e0, non \u00e8 affatto cos\u00ec. Parla piuttosto di combattere l'abuso di potere da parte dell'autorit\u00e0\u00bb.\nNel 2004 il brano \u00e8 stato classificato alla posizione numero 322 della \"lista delle 500 migliori canzoni di sempre\" redatta dalla rivista \"Rolling Stone\".\nAntefatti.\nNel 1988, poco tempo dopo la pubblicazione del loro secondo album \"It Takes a Nation of Millions to Hold Us Back\", i Public Enemy si stavano preparando per la seconda parte europea del Run's House Tour insieme ai Run\u2013D.M.C. Prima di imbarcarsi nel tour, il regista Spike Lee approcci\u00f2 i Public Enemy con la proposta di incidere una canzone per uno dei suoi film. Lee, che stava dirigendo \"Fa' la cosa giusta\", voleva usare il pezzo come leitmotif del film, che parla delle tensioni razziali nel quartiere di Brooklyn a New York. Egli raccont\u00f2 della sua decisione nel corso di un'intervista successiva concessa alla rivista \"Time\": \u00abVolevo che il pezzo fosse provocatorio, volevo che fosse arrabbiato, volevo che fosse molto ritmico. Ho pensato subito ai Public Enemy\u00bb. In una riunione a Lower Manhattan, Lee disse a Chuck D, al produttore Hank Shocklee del The Bomb Squad e al produttore esecutivo Bill Stephney, di avere bisogno di una \"canzone inno\" per il film.\nMentre si trovava in Italia in tour, Chuck D scrisse la maggior parte del testo della canzone. Circa l'ispirazione egli raccont\u00f2: \u00abVolevo avere pi\u00f9 o meno lo stesso tema dell'originale \"Fight the Power\" degli Isley Brothers e riempirlo con una sorta di visione modernista di cosa il nostro ambiente era in quel particolare momento\u00bb.\nRegistrazione e produzione.\nThe Bomb Squad, il team produttivo dei Public Enemy, costru\u00ec la musica di \"Fight the Power\", attraverso looping, layering, e trasfigurando numerosi campionamenti. La traccia include solamente due strumenti: il sassofono, suonato da Branford Marsalis, e lo scratching fornito da Terminator X, il DJ del gruppo.\nIn contrasto alla scuola di pensiero di Marsalis, membri dei Bomb Squad come Hank Shocklee volevano evitare la chiarezza melodica e la coerenza armonica a favore di uno stato d'animo specifico nella composizione. Shocklee gli spieg\u00f2 che la loro abilit\u00e0 musicale dipendeva da strumenti diversi, esercitati in un mezzo diverso, ed era ispirata da priorit\u00e0 culturali diverse dal \"virtuosismo\" apprezzato nel jazz e nella musica classica.\nCome per altre canzoni dei Public Enemy, The Bomb Squad aggiunse svariati campioni nella traccia, utilizzandoli per completare il testo e l'atmosfera di \"Fight the Power\". I suoni percussivi sono stati posizionati prima o dietro il \"beat\", per creare una sensazione di facilit\u00e0 o tensione. Particolari elementi, come l'assolo di Marsalis, sono stati rielaborati da Shocklee in modo che significhino qualcosa di diverso dalla coerenza armonica. Riguardo alla produzione della canzone, il musicologo Robert Walser, scrisse che l'assolo \"\u00e8 stato accuratamente rielaborato in qualcosa che Marsalis non avrebbe mai pensato di suonare, perch\u00e9 gli obiettivi e le premesse di Schocklee sono diversi dai suoi\".\nIl 24 agosto 2014, Chuck D post\u00f2 una fotografia su Twitter di una musicassetta proveniente dallo studio Green St. Recording di New York. L'etichetta sul nastro \u00e8 marchiata con il logo dello studio e un titolo scritto a mano suggerisce che questo studio sia stato utilizzato per la registrazione della canzone.\nTesto.\nIl testo di \"Fight the Power\" \u00e8 una retorica rivoluzionaria che chiama a combattere i \"poteri forti\". I versi sono \"consegnati\" da Chuck D, che rappa in tono conflittuale e impenitente. David Stubbs di \"The Quietus\" scrive che la canzone \"brilla e ribolle di tutta la rabbia controllata e incendiaria e l'intento rivoluzionario dei Public Enemy \u00e8 al suo apice. \u00c8 ambientato nell'immediato futuro, una condizione di insurrezione permanentemente e imminente\".\n\"Fight the Power\" si apre con Chuck D che esclama: \"\u00ab1989!\u00bb\". Il testo \u00e8 declamato dal punto di vista di un afroamericano, che nel primo verso chiama a raccolta tutti i \"fratelli e sorelle\" promettendo di \"divertirli mentre canta e dare loro quello che occorre\". Egli chiarisce inoltre la piattaforma ideologica del suo gruppo come artisti musicali: \"\u00abNow that you've realized the pride's arrived / We've got to pump the stuff to make us tough / From the heart / It's a start, a work of art / To revolutionize\u00bb\" (\"Ora che avete capito l'apice \u00e8 arrivato / Dobbiamo ingrandire la cosa per rafforzarci / Sinceramente / \u00c8 un inizio, un'opera d'arte / per rivoluzionare\"). Nell'affrontare la questione del razzismo, i testi respingono la nozione liberale dell'uguaglianza razziale e la dinamica di trascendere le proprie circostanze per quanto riguarda la propria comunit\u00e0: \"\u00abPeople, people we are the same / No, we're not the same / 'Cause we don't know the game\u00bb\" (\"Gente, gente siamo tutti uguali / No, non siamo uguali / Perch\u00e9 non conosciamo il gioco\"). Chuck D prosegue chiamando all'attivismo politico le persone e auspicando l'organizzazione intelligente all'interno della comunit\u00e0 afroamericana. Nella strofa, egli si referisce al suo pubblico con il termine \"miei amati\", un'allusione alla visione di Martin Luther King Jr. di una \"comunit\u00e0 amorevole\".\nI campioni incorporati nel brano derivano dalla cultura afroamericana, tratti da artisti neri che sono figure importanti nello sviluppo della musica nera della fine del XX secolo. Gli elementi vocali caratteristici di questo sono varie esortazioni comuni nella musica afroamericana e durante le funzioni religiose in chiesa, incluse frasi come \"\u00abLet me hear you say\u00bb\", \"\u00abCome on and get down\u00bb\" e \"\u00abBrothers and sisters\u00bb\", ma anche i \"grugniti\" tipici di James Brown e le esclamazioni elaborate elettronicamente di Afrika Bambaataa, tratte dalla sua canzone \"Planet Rock\" del 1982. I campioni sono rafforzati da allusioni testuali a tale musica, citate da Chuck D nei suoi testi, tra cui \"\u00absound of the funky drummer\u00bb\" (\"Funky Drummer\" di James Brown e Clyde Stubblefield), \"\u00abI know you got soul\u00bb\" (Bobby Byrd), \"\u00abfreedom or death\u00bb\" (Stetsasonic), \"\u00abpeople, people\u00bb\" (\"Funky President\" di Brown) e \"\u00abI'm black and I'm proud\u00bb\" (\"Say It Loud - I'm Black and I'm Proud\" ancora di Brown). Il titolo stesso della traccia \u00e8 un rimando all'omonima canzone degli Isley Brothers.\nLa strofa su \"Elvis\".\nUna delle strofe pi\u00f9 celebri del testo, ed anche una di quelle che ha creato pi\u00f9 scalpore \u00e8 quella che accusa Elvis Presley (e anche John Wayne, altro mito americano) di essere stato un razzista:\nLa persistenza di tale atteggiamento \u00e8 stata alimentata dal risentimento per il fatto che Presley, il cui linguaggio musicale e visivo deriva da fonti africane in America, ha riscosso il successo e il riconoscimento culturale e commerciale in gran parte negato ai suoi contemporanei neri. A tutt'oggi, la nozione che Presley ha \"rubato\" la musica dei neri per edulcorarla e ricavarne profitto, trova ancora dei seguaci.\nChuck D fu ispirato a scrivere la strofa dall'ascolto del brano \"Blowfly Rapp\" (1980) dell'artista proto-rap Clarence \"Blowfly\" Reid, nel quale Reid ingaggia una \"battaglia di insulti\" con un fittizio membro del Ku Klux Klan che proferisce nei suoi confronti degli insulti razzisti simili attaccando il pugile Muhammad Ali.\nSuccessivamente, lo stesso Chuck D chiar\u00ec l'associazione da lui fatta tra Elvis Presley e razzismo. In un'intervista concessa a \"Newsday\" in occasione del 25\u00ba anniversario della morte di Presley, Chuck D riconobbe che Elvis era tenuto in alta considerazione dai musicisti neri, e che lo stesso Presley ammirava i musicisti afroamericani. Chuck D chiar\u00ec che l'obiettivo della \"strofa su Elvis\" era la cultura dei bianchi che esaltava Elvis come \"Re del rock and roll\" senza riconoscere i meriti degli artisti neri venuti prima di lui.\nIl riferimento a John Wayne \u00e8 dovuto ai suoi controversi punti di vista personali in fatto di politica, incluse le dichiarazioni razziste fatte dall'attore nell'intervista rilasciata nel 1971 alla rivista \"Playboy\", dove Wayne dichiar\u00f2: \u00abCredo nella supremazia dei bianchi finch\u00e9 i neri non saranno educati ad essere responsabili. Non credo nel dare autorit\u00e0 e posizioni di leadership e comando a persone irresponsabili\u00bb.\nVideo musicale.\nSpike Lee produsse e diresse due video musicali per la canzone. Il primo contiene varie scene tratte dal film \"Fa' la cosa giusta\". Nel secondo video, Lee usa centinaia di comparse per simulare disordini razziali a Brooklyn. Le comparse portano cartelli con sopra le effigi di Paul Robeson, Malcolm X, Marcus Garvey, Chuck Berry, Sugar Ray Robinson, Angela Davis, Muhammad Ali e Martin Luther King. Il video fu girato a Brooklyn il 22 aprile 1989. Il biografo dei Public Enemy Russell Myrie scrisse che il video \"ha [portato] in vita accuratamente [...] l'emozione e la rabbia di una manifestazione politica\".\nTawana Brawley fa un cameo nel video. La Brawley era salita alla ribalta dei notiziari nel 1987 quando, all'et\u00e0 di 15 anni, accus\u00f2 diversi agenti di polizia di averla violentata. Le accuse furono archiviate in tribunale, in quanto gli esami medici non rilevarono alcun segno di violenza e la ragazza fu invece incriminata per falsa testimonianza.\nRiferimenti in altri media.\n\"Fight the Power\" \u00e8 inclusa nella colonna sonora del film di Spike Lee \"Fa' la cosa giusta\" (\"Do the Right Thing\"). Il brano si ascolta sui titoli di testa mentre Tina, il personaggio interpretato da Rosie Perez, danza sulle note della canzone. Inoltre, estratti della canzone sono presenti nelle scene che coinvolgono il personaggio di \"Radio Raheem\", che gira per il quartiere con una grossa radio suonando ad alto volume \"Fight the Power\" come simbolo della consapevolezza nera.\n\"Fight the Power\" \u00e8 stata inclusa anche nei titoli di testa del documentario \"Style Wars\" della PBS circa l'utilizzo dei graffiti nelle citt\u00e0 da parte dei giovani come forma artistica di resistenza sociale.\nNel 1989 \"Fight the Power\" fu suonata per le strade di Overtown, Miami per festeggiare il verdetto di colpevolezza dell'agente di polizia William Lozano, che sparando a un automobilista nero aveva causato due vittime e una rivolta di tre giorni a Miami che contribu\u00ec ad acuire le tensioni tra afroamericani e ispanici. Quello stesso anno, la canzone fu suonata durante i disordini di Virginia Beach tra forze di polizia e afroamericani. Secondo un testimone, i disordini cominciarono dopo che la folla era stata aizzata dal testo della canzone che risuonava da un furgone nero parcheggiato nei pressi.\n\"Fight the Power\" \u00e8 stata inserita anche nelle colonne sonore dei film \"Jarhead\" (2005), \"Piovono polpette\" (2009) e \"Star Trek Beyond\" (2016).\nCover.\n\"Fight the Power\" \u00e8 stata fatta oggetto di cover dai Barenaked Ladies nel 1991, e dai Korn con il rapper Xzibit nel disco della colonna sonora del film \"\". Nel 2011 la band mathcore The Dillinger Escape Plan reinterpret\u00f2 la canzone insieme a Chuck D nell'album \"Homefront: Songs for the Resistance\"; colonna sonora del videogioco \"Homefront.\" "}
{"id": "3143897", "revid": "446353", "url": "https://it.wikipedia.org/wiki?curid=3143897", "title": "Luis Firmin de Carvajal", "text": "Carlo III di Spagna gli confer\u00ec il titolo di conte de la Union il 2 agosto 1778.\nInizi\u00f2 la carriera militare nel 1765 come cadetto nel reggimento delle guardie reali spagnole per passare poi alla fanteria di Maiorca con cui partecip\u00f2 all'assedio di Gibilterra del 1779 e alla presa di Mah\u00f3n del 1781. Divenne colonnello nel 1783 e maresciallo di campo nel 1791, grado con cui prese parte alla difesa di Orano.\nDopo la morte del generale Antonio Ricardos assunse il comando, 1794, dell'armata spagnola durante la Guerra del Rossiglione contro la Francia. Mor\u00ec durante la Battaglia di San Lorenzo de la Muga."}
{"id": "3143905", "revid": "125735633", "url": "https://it.wikipedia.org/wiki?curid=3143905", "title": "Propriet\u00e0 meccaniche", "text": "Una propriet\u00e0 meccanica \u00e8 una propriet\u00e0 di un materiale che indica se il materiale in questione risponde ad una sollecitazione in maniera elastica (ad esempo deformando reversibile) o inelastica (ad esempio rompendosi).\nTali propriet\u00e0 vengono determinate a mezzo di opportune prove (ad esempio prova di trazione e compressione), che in genere sono standardizzate in modo da potere essere ripetibili; alcuni organismi di normalizzazione che definiscono gli standard delle prove meccaniche sono: ASTM International, Deutsches Institut f\u00fcr Normung (DIN), Comitato europeo di normazione (CEN) e Organizzazione internazionale per la normazione (ISO).\nDescrizione.\n\u00c8 da notare che durante un provino di un materiale pu\u00f2 presentare un comportamento meccanico differente a seconda della direzione lungo la quale si effettua la prova; ci\u00f2 \u00e8 vero nel caso in cui il materiale di cui \u00e8 costituito il provino sia anisotropo (ad esempio il legno ha una resistenza a trazione maggiore se la sollecitazione avviene nel senso delle fibre e minore se avviene in senso trasversale), mentre nel caso in cui il materiale sia isotropo il valore determinato dalla prova sar\u00e0 sempre lo stesso per qualsiasi direzione.\nLa conoscenza delle propriet\u00e0 meccaniche dei materiali \u00e8 fondamentale per scegliere quale tipo di materiale \u00e8 pi\u00f9 adatto per un determinato utilizzo. Ad esempio, se un manufatto deve essere sottoposto a continue sollecitazioni dinamiche o periodiche (come nel caso di una molla o di un ammortizzatore), \u00e8 necessario che sia costruito con un materiale che abbia un'elevata resistenza alla fatica (ad esempio acciaio ad alto tenore di carbonio). Oppure se un manufatto durante il suo utilizzo \u00e8 sottoposto a continue forze di attrito (come nel caso di un cuscinetto o i pattini del freno), \u00e8 necessario che sia costruito con un materiale che abbia un'elevata resistenza d'attrito (ad esempio materiali sinterizzati).\nTipologie di sollecitazione.\nLe propriet\u00e0 meccaniche possono essere determinate in risposta a diverse tipologie di sollecitazione.\nA seconda del modo in cui vengono applicate, le sollecitazioni si dividono in:\nEsempi di propriet\u00e0 meccaniche.\nA seconda del tipo di sollecitazione alla quale si fa riferimento, si definiscono le seguenti propriet\u00e0 meccaniche:\nRiguardo alla resistenza meccanica, a seconda del tipo di sollecitazione statica applicata, si parla pi\u00f9 specificatamente di:\nSpesso il miglioramento di una propriet\u00e0 meccanica pu\u00f2 portare al peggioramento di altre propriet\u00e0 meccaniche. In genere aumentando la durezza, la resistenza meccanica e la resistenza all'usura si diminuisce la resilienza e la resistenza alla fatica."}
{"id": "3143906", "revid": "1310927", "url": "https://it.wikipedia.org/wiki?curid=3143906", "title": "Luiz Carlos Nascimento J\u00fanior", "text": ""}
{"id": "3143921", "revid": "767487", "url": "https://it.wikipedia.org/wiki?curid=3143921", "title": "Muriel Gustavo Becker", "text": "Biografia.\n\u00c8 il fratello di Alisson Becker, portiere del e numero uno della Nazionale Brasiliana."}
{"id": "3143922", "revid": "729019", "url": "https://it.wikipedia.org/wiki?curid=3143922", "title": "Giorgio Del Lungo", "text": "Biografia.\nNato a Roma nel 1933, terzo dei nove figli di Angiolo Del Lungo, rivel\u00f2 nell'infanzia il suo talento per il disegno. A partire dall'et\u00e0 di 13 anni si \u00e8 dedicato all'illustrazione soprattutto umoristica, collaborando con alcuni giornali italiani per ragazzi, apparsi nel dopoguerra. Fu incoraggiato in tale attivit\u00e0 da Sergio Tofano, il creatore del personaggio del Signor Bonaventura. Si dedic\u00f2 anche all'ideazione e realizzazione di opuscoli didattici e divulgativi di propaganda antinfortunistica per conto dell'ENPI (Ente Nazionale per la Prevenzione degli Infortuni).\nNel 1953 vinse a pari merito il Premio Diomira patrocinato dall'Editore Piccoli di Milano.\nAssolse il servizio militare presso la Scuola Allievi ufficiali, allora in Ascoli Piceno.\nAll'et\u00e0 di 20 anni scelse un cammino di apostolato cattolico laico. Lasci\u00f2 la famiglia paterna e ader\u00ec come membro numerario della Prelatura Opus Dei. Per diffonderne il messaggio di santificazione del lavoro professionale in altre culture, nel 1961 si trasfer\u00ec a Zurigo.\nLaureato in Storia dell'Arte all'Universit\u00e0 La Sapienza con una tesi sul pittore tedesco Paul Klee, continu\u00f2 gli studi in Svizzera, conseguendo il diploma in Psicologia Diagnostica presso l'Institut fuer Angewandte Psychologie annesso all'Universit\u00e0 di Zurigo, frequentando contemporaneamente corsi serali di pittura e nudo presso la \"Schule f\u00fcr Gestaltung\" del Canton Zurigo.\nNel 1971 appena diplomato, fu assunto dallo Schulpsychologischer Dienst der Stadt Zuerich come psicologo delle scuole cittadine. Per la sua conoscenza anche di Italiano, Spagnolo, Francese e Portoghese si occup\u00f2 specialmente dei molti alunni immigrati e delle loro famiglie.\nNel 1992, con lo pseudonimo di Gorigus ha pubblicato per Mursia editore (Milano) il suo primo libro \"Guardate ho catturato un altro mostro\", una sorta di manuale dedicato ai bambini, per aiutarli a eliminare i mostri e le paure. Nel 1995 ha visto il Premio Bancarellino con il libro \"La grande evasione dei magnifici magnolici\".\nPer la Mursia ha in totale scritto e illustrato nove libri per ragazzi, l'ultimo \u00e8 in corso di pubblicazione. Tre di questi libri sono stati tradotti e pubblicati in Spagna.\nHa inoltre illustrato diversi libri di altri autori: Testi di matematica insiemistica per la scuola elementare presso la SEI (Torino) e altri libri per bambini per le case editrici RIALP (Madrid) e L'Isola dei Ragazzi (Napoli).\nHa dipinto maioliche su grandi superfici per ambienti pubblici e chiese. Dal 1992 ha iniziato a dipingere a olio e acrylico. Il suo genere preferito \u00e8 il ritratto, ma dipinge anche figure e paesaggi espressionistici."}
{"id": "3143935", "revid": "1318658", "url": "https://it.wikipedia.org/wiki?curid=3143935", "title": "Larissa Ramos", "text": "Carriera.\nStudentessa di biologia presso l'Universit\u00e0 federale di Amazonas, Larissa Ramos \u00e8 stata incoronata Miss Terra il 22 novembre 2009, diventando la seconda rappresentante del Brasile a vincere il titolo, spuntandola contro altre settantanove concorrenti. La sua vittoria \u00e8 stata salutata con grande onore dal governo brasiliano, rappresentato dal ministro della cultura Rob\u00e9rio Braga.\nDurante l'anno di regno, Miss Terra ha partecipato a numerosi eventi internazionali, fungendo da madrina per il Carnevale di Rio, e comparendo in vari concorsi come Miss Guam, Miss Filippine e Miss Vietnam. Inoltre, in quanto Miss Terra, \u00e8 stata portavoce per diverse opere di sensibilizzazione ecologica, viaggiando in Europa, Vietnam e Guam, per eventi organizzati da enti importanti come Discovery Channel o l'UNESCO."}
{"id": "3143939", "revid": "287204", "url": "https://it.wikipedia.org/wiki?curid=3143939", "title": "Vanillish", "text": ""}
{"id": "3143940", "revid": "287204", "url": "https://it.wikipedia.org/wiki?curid=3143940", "title": "Vanilluxe", "text": ""}
{"id": "3143944", "revid": "1372005", "url": "https://it.wikipedia.org/wiki?curid=3143944", "title": "Casata di Lussemburgo", "text": "La Casata di Lussemburgo fu una delle maggiori dinastie medioevali, i cui membri divennero imperatori del Sacro Romano Impero e successivamente di numerosi altri territori europei (dapprima conti e poi duchi di Lussemburgo, poi re di Boemia e di Ungheria, duchi di Brabante, margravi di Brandeburgo, Lusazia e Moravia, duchi di Slesia, ecc.). La dinastia traeva origine da una ramo dell'antica casata delle Ardenne-Verdun e prese nome della Contea di Lussemburgo che divenne loro possesso.\nLe fortune della casata dei Lussemburgo emersero con l'elezione nel 1308 di Enrico conte di Lussemburgo quale Imperatore del Sacro Romano Impero (con il nome di Enrico VII), il cui figlio Giovanni I di Boemia ricevette anche la corona di Boemia. Durante tutto il secolo XIV i Lussemburgo dovettero disputare la corona alla casa bavarese dei Wittelsbach, che in ben due occasioni riuscirono a vincere la contesa, assicurandosi il trono imperiale. Con la morte dell'ultimo esponente maschile in linea diretta della casata, l'imperatore Sigismondo di Lussemburgo, i loro possedimenti principali vennero ereditati dalle dinastie degli Asburgo e degli Jagelloni.\nAlcuni rami cadetti della Casata di Lussemburgo, furono investiti di feudi minori, come i Lussemburgo-Ligny (signori e poi conti di Ligny e per un certo periodo anche conti di Saint-Pol), i quali, mentre il ramo primigenio si estingueva nel XV secolo, sopravvissero sino al XVII secolo, restando coinvolti nella storia della monarchia francese."}
{"id": "3143949", "revid": "35241440", "url": "https://it.wikipedia.org/wiki?curid=3143949", "title": "Torrente Masino", "text": ""}
{"id": "3143950", "revid": "120955295", "url": "https://it.wikipedia.org/wiki?curid=3143950", "title": "Val di Spluga", "text": "La valle di Spluga \u00e8 una valle tributaria della Val Masino, da non confondere con l'omonima Valle Spluga (o Valle san Giacomo). Non presenta strade carreggiabili. Vi si entra dal paese di Civo per raggiungere un sistema di laghetti e la Cima Spluga. Da qui si pu\u00f2 passare alla valle dei Ratti.\nGeografia.\nOrgrafia.\nIl Monte Spluga, alla \"Cima del Calvo\" (\"sci\u00f6ma del munt Spl\u00fcga\"), misura 2967\u00a0m.\nDallo Spluga lungo il versante Sud:\nDallo Spluga lungo il versante Nord:\nLocalit\u00e0.\nDal Masino alla Bocchetta di Spluga:"}
{"id": "3143952", "revid": "339392", "url": "https://it.wikipedia.org/wiki?curid=3143952", "title": "Federico d'Assia-Eschewege", "text": ""}
{"id": "3143954", "revid": "144796", "url": "https://it.wikipedia.org/wiki?curid=3143954", "title": "Cristina Federica di W\u00fcrttemberg-Stoccarda", "text": ""}
{"id": "3143958", "revid": "767487", "url": "https://it.wikipedia.org/wiki?curid=3143958", "title": "Globus", "text": "Globus (conosciuto anche come Globus Music) \u00e8 il nome commerciale di un insieme di produttori, musicisti e cantanti di primo piano della societ\u00e0 di produzione di trailer cinematografici Immediate Music. I compositori principali sono Yoav Goren e Jeffrey Fayman.\nIl loro stile aggiunge alla musica da film elementi rock, pop ed altri\nIl gruppo, nato nel 2006, pubblica il primo album, \"Epicon\", il 24 luglio 2006, in Regno Unito. Due giorni dopo inizia al \"The Grand Hall\" di Londra un piccolo tour promozionale di supporto.\nNel 2008 \u00e8 stato pubblicato sulla TV satellitare Sky britannica il film/concerto \"Globus \u2014 Live At Wembley\" ed in DVD il 29 luglio 2008.\nIl 3 febbraio 2009 hanno pubblicato il singolo \"Orchard of Mines\", che \u00e8 stato in classifica della Billboard Hot Singles, per 9 settimane. Il 27 giugno dello stesso anno partecipano al concerto multimediale \"Trailer Music Live\" con gli Immediate Music.\nIl 3 febbraio 2010 hanno pubblicato l'album live \"Globus Epic Live\", registrazione dello spettacolo con gli \"Immediate Music\" al Grand Hotel."}
{"id": "3143964", "revid": "210951", "url": "https://it.wikipedia.org/wiki?curid=3143964", "title": "Lussemburgo (famiglia)", "text": ""}
{"id": "3143966", "revid": "125496093", "url": "https://it.wikipedia.org/wiki?curid=3143966", "title": "Incidenti aerei di voli commerciali", "text": "Questa voce \u00e8 una lista di incidenti aerei adibiti al trasporto pubblico passeggeri e/o merci, raggruppata in base all'anno nel quale l'incidente \u00e8 avvenuto. Per una graduatoria degli incidenti pi\u00f9 gravi si consulti la lista di incidenti aerei per numero di vittime.\n1982.\neffettua un volo controllato contro il suolo. 112 persone perdono la vita."}
{"id": "3143967", "revid": "3115", "url": "https://it.wikipedia.org/wiki?curid=3143967", "title": "Lazzaro Mocenigo (sommergibile 1938)", "text": "Il Lazzaro Mocenigo \u00e8 stato un sommergibile della Regia Marina.\nStoria.\nFu destinato al II Gruppo Sommergibili con base a Napoli dove venne impiegato per l'addestramento, inizialmente agli ordini del capitano di corvetta Ferruccio Ferrini, dal 1938 al 1940.\nNel giugno 1939 al comando del capitano di corvetta Giulio Chialamberto, effettu\u00f2 una crociera da Napoli a Vigo per verificare le condizioni dell'attraversamento dello stretto di Gibilterra.\nAll'inizio della seconda guerra mondiale svolse tre inconclusive missioni offensive (con il capitano di corvetta Vittore Carminati come comandante) in Mediterraneo; se ne decise poi l'invio in Atlantico.\nIl 24 novembre 1940 (con un nuovo comandante, il capitano di corvetta Alberto Agostini) lasci\u00f2 La Spezia e il 30 pass\u00f2 lo stretto di Gibilterra, sprofondando per ben tre volte (le prime due a circa 120 metri e la terza a 137) a causa delle correnti; emerso verso la fine del percorso, dovette tornare sott'acqua per l'avvistamento di due cacciatorpediniere; da l\u00ec si diresse nella sua zona d'agguato al largo di Oporto. Il 2 dicembre cerc\u00f2 di attaccare un gruppo formato da un incrociatore ausiliario e quattro cacciatorpediniere a 190 miglia da Capo Spartel ma fu bombardato con una quarantina di cariche di profondit\u00e0, senza per\u00f2 riportare danni. \nIl 21 dicembre individu\u00f2 il convoglio britannico \u00abOG. 47\u00bb da circa 20-25 km e si avvicin\u00f2 sino a circa 600 metri, lanciando due coppiole di siluri contro altrettanti mercantili: dell'esito del primo lancio \u2013 il comandante Agostini ritenne di aver affondato il bersaglio \u2013 non si hanno notizie (forse si tratt\u00f2 di un danneggiamento), mentre gli altri due siluri colpirono il piroscafo svedese \"Mangen\" (1253 tsl) che affond\u00f2 capovolgendosi in breve tempo; il \"Mocenigo\" lanci\u00f2 poi altri due siluri (anche in questo caso l'esito non \u00e8 noto) e si allontan\u00f2 senza riportare danni gravi per il bombardamento con cariche di profondit\u00e0 che sub\u00ec. \nNel pomeriggio del 22 attacc\u00f2 il piroscafo britannico \"Sarastone\" (2473 tsl) ma dopo la terza salva il cannone di prua si guast\u00f2, lasciando cos\u00ec alla nave inglese la possibilit\u00e0 di rispondere al fuoco con le armi di bordo: un proiettile colp\u00ec la torretta impedendo di aprire il portello attraverso il quale si entrava nel sommergibile, che contemporaneamente aveva iniziato la manovra d'immersione; due uomini (i marinai Emilio Riccomini ed Antonio Germanio) finirono in mare e annegarono mentre il comandante Agostini si salv\u00f2 a stento anche perch\u00e9 l'equipaggio aveva fatto riemergere il sommergibile; il \"Mocenigo\" apr\u00ec poi il fuoco con il cannone di poppa danneggiando il \"Sarastone\" che si ritir\u00f2, ma perdendo altri due uomini (il capo nocchiere Serafino Sacchi ed il marinaio Vincenzo Napoleone) per un secondo colpo che aveva danneggiato la torretta. Il 26 dicembre il \"Mocenigo\" giunse a Bordeaux, sede della base italiana di Betasom.\nA inizio marzo 1941 part\u00ec da Bordeaux per la seconda missione, da effettuarsi a ovest dell'Irlanda, ed il 9 gli fu segnalato un convoglio, che cerc\u00f2 senza trovare; non s'imbatt\u00e9 in nessuna nave e il 22 marzo intraprese la rotta di rientro.\nIn maggio fu inviato al largo del Marocco, raggiungendo il proprio settore d'operazioni il 29 maggio; ricevette vari messaggi che gli indicavano convogli in transito nella zona ma, causa errori nelle posizioni, non giunse mai all'avvistamento; il 7 inizi\u00f2 la navigazione di rientro senza aver affondato nulla.\nIl 16 agosto 1941 lasci\u00f2 Bordeaux per rientrare in Mediterraneo, il 23 pass\u00f2 lo stretto di Gibilterra e cinque giorni pi\u00f9 tardi arriv\u00f2 a La Spezia.\nNel dicembre 1941 svolse una missione di trasporto di 15 tonnellate di provviste e 59 di benzina a Derna, scampando anche a vari attacchi aerei.\nIl 14 o il 15 marzo 1942 affond\u00f2 con un siluro la nave cisterna francese \"Sainte Marcelle\" (1518 tsl) a nord di Capo Falcon; la nave stava trasportando rifornimenti per l'Afrika Korps ma il comandante del \"Mocenigo\" (che era in quel momento il capitano di corvetta Paolo Monechi) non era stato informato.\nIl 20 marzo 1942, alle 15.33, lanci\u00f2 quattro siluri contro l'antiquata portaerei britannica \"Argus\" che stava lanciando aerei destinati a Malta; furono uditi tre scoppi ma la nave non fu colpita. \nIl 18 maggio lanci\u00f2 tre siluri contro un incrociatore che faceva parte di una formazione formata anche dalle portaerei \"Eagle\" e \"Argus\" e da sette cacciatorpediniere: furono avvertite le esplosioni dei siluri ma non \u00e8 stato documentato alcun danneggiamento.\nIl 19 novembre 1942, nei pressi di Cap de Fer (con il capitano di corvetta Alberto Longhi come nuovo comandante) attacc\u00f2 un trasporto con quattro siluri, uno dei quali, forse, danneggi\u00f2 la nave.\nAlle 5.56 del 14 dicembre, al largo di Bona, lanci\u00f2 quattro siluri contro la prima unit\u00e0 di una fila di navi che sembravano cacciatorpediniere classe Tribal: la nave era in realt\u00e0 l'incrociatore leggero HMS \"Argonaut\", che fu centrato da due siluri a prua e a poppa, con 3 morti e gravissimi danni: la nave rientr\u00f2 in servizio solo un anno dopo.\nNelle prime ore del 30 gennaio 1943 lanci\u00f2 quattro siluri, da 1600 metri, contro un convoglio al largo di Capo Carbon, avvertendo alcuni scoppi (non esistono per\u00f2 riscontri di danneggiamenti) e sfuggendo poi ad un forte bombardamento con cariche di profondit\u00e0.\nIl 10 aprile 1943 si trovava a La Maddalena quando la base fu colpita da un pesante bombardamento aereo americano (nel quale fu affondato l'incrociatore pesante \"Trieste\" e seriamente danneggiato l'incrociatore pesante \"Gorizia\"): fu colpito con vari danni a doppifondi, tubature e casse nafta; un membro dell'equipaggio rimase ucciso, il marinaio Amerigo Boellis, e due furono feriti gravemente.\nFu avviato ai lavori a Castellamare di Stabia e vi rimase per qualche giorno, altre riparazioni minori furono effettuate a Cagliari. Poco pi\u00f9 di un mese dopo, alle 14.45 del 13 maggio 1943, mentre si trovava ai lavori a Cagliari, la citt\u00e0 fu bombardata da aerei statunitensi: colpito da varie bombe, il \"Mocenigo\" affond\u00f2 con la morte di cinque uomini.\nIn Mediterraneo aveva svolto 15 missioni offensivo-esplorative e 9 di trasferimento, per un totale di 21.235 miglia di navigazione in superficie e 3733 in immersione."}
{"id": "3143973", "revid": "1573940", "url": "https://it.wikipedia.org/wiki?curid=3143973", "title": "Villa Padoan", "text": "Villa Tiepolo, Sanudo, Contarini, Padoan, Zennaro \u00e8 una villa veneta del Terraglio. Sorge in localit\u00e0 Marocco, all'estremit\u00e0 sud del comune di Mogliano Veneto (TV) ed \u00e8 adiacente a villa Volpi.\nStoria.\nSi ha notizia di una dimora signorile sin dal Duecento, quando il terreno era di propriet\u00e0 dei Tiepolo. Qui, nel 1300, si ritir\u00f2 il noto Bajamonte Tiepolo in volontario esilio.\nNella seconda met\u00e0 del Cinquecento palazzo e terreni passarono ai Sanudo. Le mappe dell'epoca rappresentano un edificio molto semplice a cui era annessa una masseria con brolo e altri edifici di servizio.\nNel corso del secolo successivo il complesso divenne dei Contarini (e sembra del doge Alvise) i quali le conferirono l'attuale aspetto nel 1723 (la data \u00e8 riportata nel mosaico del pavimento del salone centrale). Dalla fine del Settecento fu dei Bertoli, quindi dei Mantovani, dei Bonaventura, dei Padoan e degli Zennaro.\nNonostante il vincolo ministeriale in vigore dal 1954, l'opposizione dell'IRVV e della Soprintendenza, a partire dal 1963 la villa ospit\u00f2 un albergo, fatto che comport\u00f2 una grave manomissione sia degli interni, sia degli esterni (sussiste tuttora una sovrastruttura in cemento sul fronte ovest). L'esercizio chiuse gi\u00e0 qualche anno dopo. \nPoco pi\u00f9 tardi, il palazzo ha subito un restauro che gli ha restituito l'aspetto primitivo (unico elemento in disaccordo, la presenza di una scala esterna con montanti in acciaio addossata al fianco nord). Ospita attualmente un ambulatorio.\nEdificio.\nIl complesso (costituito dalla sola casa padronale) \u00e8 ben visibile dal Terraglio in quanto la facciata orientale e la sede stradale sono separate da un giardino di dimensioni molto ridotte.\nCi\u00f2 che maggiormente risalta \u00e8 l'inusuale facciata dall'impianto notevolmente verticalizzato. Presenta una particolare tripartizione in cui le aperture si concentrano nella fascia centrale ed \u00e8 raccordata da volute a due ali laterali pi\u00f9 basse delimitate da lesene. Al piano nobile, corrispondenti alle luci del piano terra, si trovano tre porte-finestre ad arco con mascherone in chiave; ciascuna presenta una propria terrazza con parapetto in pietra.\nLa tripartizione \u00e8 rotta parzialmente al piano attico dove si aprono solo due finestrelle quadrate; nel mezzo si trova per\u00f2 una specchiatura su cui \u00e8 riportato ad affresco lo stemma dei Contarini. Il tutto \u00e8 sormontato da un timpano\nLa parete sud dell'edificio presenta delle decorazioni a losanghe, probabilmente resto della fabbrica originale. Altro elemento molto antico \u00e8 un pozzo in pietra d'Istria che sorge a mezzogiorno.\nA nord del palazzo, sempre affacciata al Terraglio, era stata innalzata nel Settecento una cappellina intitolata alla Madonna della Neve, ma venne demolita sul finire dello stesso secolo."}
{"id": "3143994", "revid": "486946", "url": "https://it.wikipedia.org/wiki?curid=3143994", "title": "Giochi matematici organizzati dal centro Pristem-Eleusi dell'universit\u00e0 Bocconi di Milano", "text": ""}
{"id": "3143996", "revid": "46291", "url": "https://it.wikipedia.org/wiki?curid=3143996", "title": "Verbascum blattaria", "text": "Verbascum blattaria L. \u00e8 una pianta angiosperma dicotiledone della famiglia delle Scrophulariaceae.\nDescrizione.\n\"Verbascum blattaria\" L. \u00e8 una specie erbacea, a ciclo biennale, con steli verdi. I fiori sono di colore giallo o rosa, portati alla cime dell'asse fiorale durante il secondo anno di vita della pianta.\nLe foglie sono, durante il primo anno, portate in rosetta basale e sono oblanceolate, glabre e con margini dentati. Durante l'anno successivo si sviluppa un fusto eretto e foglioso che porta poi i fiori.\nI frutti sono capsule tondeggianti.\nSemi di questa specie possono rimanere vitali per 120 anni, in un suolo ben drenato.\nDistribuzione.\n\u00c8 spontanea in Eurasia e parti del nord Africa, ma si \u00e8 naturalizzata in altre parti del mondo (es. Canada e Stati Uniti) dove, come in Colorado, pu\u00f2 rappresentare una specie invasiva per l'agricoltura."}
{"id": "3144000", "revid": "121470633", "url": "https://it.wikipedia.org/wiki?curid=3144000", "title": "Ecce Cor Meum", "text": "Ecce Cor Meum (\"Ecco il mio cuore\" in latino) \u00e8 il quarto album di musica colta di Paul McCartney. L'album fu pubblicato il 25 settembre 2006 da EMI Classics. Prodotto e orchestrato da John Fraser, \u00e8 un oratorio in quattro movimenti in latino e inglese, scritto per orchestra e coro giovane e adulto.\nStoria.\nIl titolo venne ispirato dalle parole incise sotto la statua di Ges\u00f9 Cristo situata nella chiesa di Sant'Ignazio a New York. Il riferimento nel contesto della Chiesa si riferisce al Sacro Cuore di Ges\u00f9, tuttavia McCartney ha adottato liberamente il testo per l'uso nella sua composizione. \"Ecce Cor Meum\" \u00e8 diventato anche il motto di Sir Paul McCartney.\n\"Ecce Cor Meum\" richiese pi\u00f9 di otto anni di lavoro, e le sue origini seguono la tradizione di compositori commissionati a scrivere musica per il Magdalene College di Oxford. Sir Paul fu invitato da Anthony Smith, presidente del College dal 1998 al 2005, a comporre un brano per inaugurare la nuova sala dei concerti del collegio.\nLa composizione ritard\u00f2 molto a causa della morte della moglie di McCartney, Linda, e non fu pronta per l'inaugurazione, celebrata dalla prima del film Prometheus di Tony Harrison. Fortunatamente, il progetto non fu cancellato: sostenuto dal futuro presidente della Oxford University Music Society, il lavoro fu ultimato e finalmente eseguito nel novembre 2001, nel Sheldonian Theatre di Oxford.\nOriginalmente il brano fu presentato nel 2001 con l'intero coro del Magdalen College condotto da Grayston Ives, nel Sheldonian Theatre, ma Paul McCartney espresse la speranza \u00abche il suo pezzo avesse portato alto il nome del Magdalen in tutto il mondo, per rendere consapevole di quanto nobile sia questa istituzione\u00bb.\nIl pezzo fu riprodotto in seguito con l'esecuzione da parte del soprano Kate Royal, i ragazzi del Magdalene College, del King's College di Cambridge e con la Academy of St Martin in the Fields condotta da Gavin Greenway.\nLa prima americana avvenne il 14 novembre 2006, tutta esaurita, presso la Carniege Hall a New York. Scritto per coro e orchestra, l'orchestra di St. Luke sotto la direzione di Gavin Greenway, si un\u00ec con la Concert Chorale di New York e l'American Boychoir, con il soprano Kate Royal e Andrew Staple come solisti. Il concerto fu trasmesso in diretta per radio.\nLa prima canadese ebbe luogo il 27 ottobre del 2007 presso la Metropolitan United Church a Londra, nell'Ontario. La direzione fu di Rober Cooper di Toronto, ed eseguita insieme all' Orpheus Choir of Toronto, Chorus Niagara, London Pro Musica e l'Amabile Treble Choir and Orchestra.\nIl 3 maggio del 2007, alla Royal Albert Hall a Paul McCartney fu assegnato il Best Album Award del Classical Brits per \"Ecce Cor Meum\", in parte ispirato da sua moglie Linda. \"Ecce Cor Meum\" dovette lottare contro artisti famosi come Katherine Jenkins, Alfie Boe e Sting. L'album raggiunse il 2\u00ba posto nella classifica degli album di musica classica negli Stati Uniti.\nTracce.\nTutti i pezzi sono opera di Paul McCartney."}
{"id": "3144002", "revid": "640389", "url": "https://it.wikipedia.org/wiki?curid=3144002", "title": "Terremoto dell'Hindu Kush del 2002", "text": "Il terremoto dell'Hindu Kush del 2002 fu una serie di eventi sismici che devastarono l'area dell'Hindu Kush nel marzo e nell'aprile 2002.\nLa prima violenta scossa avvenne il giorno 3 marzo alle ore 12:08 UTC, ed ebbe una magnitudo di 7,4 gradi sulla scala richter. I morti furono 166. Centinaia di case furono distrutte e si contarono morti anche nella capitale Kabul (almeno 13 vittime) e in Bajaur, Pakistan (3 morti). Delle frane furono innescate dal potente sisma. Danni fino in Cina, dove una crepa di 45 metri si apr\u00ec in un serbatoio dello Xinjang. La fortissima scossa fu avvertita in tutto il paese ed in Pakistan, Tagikistan, Uzbekistan, Kirghizistan, Kazakistan ed India. La propagazione cos\u00ec ampia fu dovuta alla notevole profondit\u00e0 del sisma.\nA fine mese, il 25 marzo (alle ore 14:56 UTC) una nuova forte scossa (magnitudo 6,1) colp\u00ec l'area gi\u00e0 devastata ai primi del mese. Questa volta il bilancio fu ben pi\u00f9 drammatico, anche per le strutture gi\u00e0 gravemente provate dal sisma precedente e per la minore profondit\u00e0; le vittime ammontarono a un migliaio circa e diverse migliaia di persone furono sfollate. Avvertito anche in alcune zone del Pakistan e Tagikistan.\nIl 12 aprile una nuova scossa di 5,8 gradi colp\u00ec la Provincia di Konduz, provocando altri 50 morti."}
{"id": "3144003", "revid": "287204", "url": "https://it.wikipedia.org/wiki?curid=3144003", "title": "Anja Parson", "text": ""}
{"id": "3144004", "revid": "235890", "url": "https://it.wikipedia.org/wiki?curid=3144004", "title": "Nane brune", "text": ""}
{"id": "3144010", "revid": "109903577", "url": "https://it.wikipedia.org/wiki?curid=3144010", "title": "Ponte San Paolo", "text": "Ponte San Paolo, noto anche come ponte ferroviario San Paolo, \u00e8 un ponte attraversato dalle linee ferroviarie regionali FR1, FR3, FR5 e dalla ferrovia Tirrenica, a Roma, nel rione Testaccio e nei quartieri Ostiense e Portuense.\nDescrizione.\nPonte San Paolo fu costruito tra il 1907 e il 1910; prende nome dalla vicina basilica di San Paolo fuori le Mura. Di propriet\u00e0 delle Ferrovie dello Stato, fu realizzato dall'Impresa Allegri, riutilizzando parte del materiale ricavato dalla demolizione del tratto di mura Aureliane che interferiva con il nuovo tracciato ferroviario. Ha sostituito il vicino ponte dell'Industria (un tempo adibito alla viabilit\u00e0 ferroviaria e attualmente riservato a pedoni e mezzi motorizzati).\nPresenta tre arcate in muratura ed \u00e8 lungo circa 101 metri."}
{"id": "3144017", "revid": "767487", "url": "https://it.wikipedia.org/wiki?curid=3144017", "title": "Un omicidio perfetto a termine di legge", "text": "Un omicidio perfetto a termine di legge \u00e8 un film del 1971, diretto da Tonino Ricci.\nTrama.\nA seguito di un incidente in motoscafo, provocato da un sabotaggio a opera di ignoti, l'ingegner Marco Breda viene operato d'urgenza al cervello. Dopo l'operazione l'uomo d\u00e0 evidenti segni di squilibrio, forse a seguito del delicato intervento. L'uomo viene minacciato continuamente e, il suo stato di salute mentale, va sempre peggiorando. In realt\u00e0 \u00e8 in balia della moglie Monica, dell'amante della donna, Burt, e di Terry, una ragazza senza scrupoli complice dei due amanti. Scopo del trio \u00e8 di portare alla pazzia Breda e di entrare in possesso dei suoi averi, fra cui spicca un'avviatissima attivit\u00e0 aziendale.\nL'ingegner Breda, nel tentativo di difendersi dal trio, riesce a mettere l'uno contro l'altro i tre complici. Alla fine, la moglie dell'ingegnere uccide Burt e Terry, spinta dal sospetto che i due volessero ingannarla. Infine, in uno stato di puro terrore provocatole abilmente dal marito, Monica si uccide. Marco \u00e8 cos\u00ec pronto a ricominciare una nuova vita.\nAccoglienza.\nCritica.\n\"Segnalazioni Cinematografiche\", all'uscita del film, lo definisce \"una vicenda estremamente complicata e tutt'altro che chiara, ma ravvivata da una efficace suspense\"."}
{"id": "3144019", "revid": "292162", "url": "https://it.wikipedia.org/wiki?curid=3144019", "title": "Ponte ferroviario San Paolo", "text": ""}
{"id": "3144020", "revid": "287204", "url": "https://it.wikipedia.org/wiki?curid=3144020", "title": "Colonna sonora di Glee", "text": "Questa voce contiene informazioni riguardanti le canzoni appartenenti alla colonna sonora della serie televisiva statunitense Glee.\nNelle tabelle sottostanti sono evidenziate:\nIn fondo alla pagina le canzoni tagliate dagli episodi e non contenute in nessun album della serie."}
{"id": "3144022", "revid": "76963", "url": "https://it.wikipedia.org/wiki?curid=3144022", "title": "Un omicidio perfetto a termini di legge", "text": ""}
{"id": "3144023", "revid": "34392", "url": "https://it.wikipedia.org/wiki?curid=3144023", "title": "IPod Shuffle", "text": ""}
{"id": "3144026", "revid": "115992139", "url": "https://it.wikipedia.org/wiki?curid=3144026", "title": "SIX Financial Information", "text": "SIX Financial Information \u00e8 una delle principali offerenti di dati finanziari globali e servizi a valore aggiunto. L'offerta dati di SIX si rivolge soprattutto al settore dell'amministrazione dei beni, della gestione del portafoglio e della consulenza negli investimenti.\nStoria.\nSIX acquisisce le informazioni finanziarie direttamente ed in tempo reale dalle maggiori piazze borsistiche internazionali nonch\u00e9 da altri fornitori di dati. L'azienda attinge in totale a oltre 1500 fonti a livello mondiale. L'attivit\u00e0 principale di SIX \u00e8 situata nel campo dei dati anagrafici. La societ\u00e0 offre inoltre dati relativi a oltre 50 leggi e normative mondiali, nazionali e regionali nonch\u00e9 dati di mercato, corporate actions, prezzi e valutazioni per oltre 16 milioni di strumenti finanziari.\nSIX Financial Information opera quale agenzia di codifica ufficiale per la Svizzera, il Liechtenstein ed il Belgio. In tale ruolo, ha il compito di emettere gli identificativi numeri di valore e ISIN. L'azienda \u00e8 inoltre membro fondatore dell'Association of National Numbering Agencies (ANNA), assieme alla quale gestisce l'ANNA Service Bureau.\nSIX Financial Information collabora attivamente con gruppi di lavoro, associazioni e organizzazioni di standardizzazione globali allo scopo di definire e adottare standard che favoriscono lo straight-through processing. \u00c8 inoltre membro dell'Organizzazione internazionale per la standardizzazione (ISO), del FISD e di altri gruppi di lavoro quale MiFID. SIX \u00e8 distributore certificato SWIFT di messaggi di corporate action in formato ISO 15022.\nL'azienda ha la sua sede principale a Zurigo, in Svizzera. Complessivamente possiede succursali in 23 paesi: Belgio, Danimarca, Germania, Finlandia, Francia, Hong Kong, Irlanda, Italia, Giappone, Canada, Lussemburgo, Marocco, Principato di Monaco, Paesi Bassi, Norvegia, Austria, Polonia, Singapore, Spagna, Svezia, Svizzera, Stati Uniti, Regno Unito (UK).\nSIX Financial Information \u00e8 una societ\u00e0 appartenente a SIX Group. SIX Group offre servizi di prim'ordine a livello mondiale nei settori negoziazione di titoli ed esecuzione di operazioni su titoli, informazioni finanziarie e operazioni di pagamento."}
{"id": "3144028", "revid": "984922", "url": "https://it.wikipedia.org/wiki?curid=3144028", "title": "Chwaka", "text": "Chwaka \u00e8 una cittadina di pescatori di Unguja, l'isola principale dell'arcipelago di Zanzibar. Si affaccia a met\u00e0 della costa orientale dell'isola, nell'omonima Baia di Chwaka (Chwaka Bay in inglese), grosso modo alla stessa altezza della citt\u00e0 di Stone Town (la capitale di Zanzibar) sulla costa opposta. Dal 1995, la baia \u00e8 stata dichiarata area naturale protetta, entrando a far parte di un parco nazionale che comprende anche la vicina foresta di Jozani, il Parco nazionale di Jozani Chwaka Bay."}
{"id": "3144030", "revid": "287204", "url": "https://it.wikipedia.org/wiki?curid=3144030", "title": "Ferroseed", "text": ""}
{"id": "3144037", "revid": "767487", "url": "https://it.wikipedia.org/wiki?curid=3144037", "title": "La ragazza dal pigiama giallo", "text": "La ragazza dal pigiama giallo \u00e8 un film pubblicato il 12 gennaio 1978, diretto da Flavio Mogherini.\nTrama.\nSulla spiaggia nei pressi di Sydney, fra i rottami di un'auto data alle fiamme, viene trovato il cadavere di una ragazza col volto carbonizzato, che indossa i resti di un pigiama giallo. Ai due giovani colleghi incaricati ufficialmente delle indagini si affianca, malvisto, l'anziano ispettore Thompson, ormai in pensione.\nIn precedenza, la giovane olandese Glenda, pur essendo sposata con l'italiano Antonio, continuava a frequentare i suoi amanti: il maturo chirurgo Henry Douglas e l'operaio Roy. Dopo aver perduto il figlio, ancora in fasce, avuto da Antonio, la donna decide di abbandonarlo per unirsi al medico, che per\u00f2 la respinge. Seguendo i suggerimenti di Roy, che l'accompagna, Antonio ritrova la moglie: c'\u00e8, tra i due, una lotta, durante la quale Glenda viene ferita, tanto da sembrare morta. Roy la chiude nel bagagliaio della sua automobile."}
{"id": "3144038", "revid": "287204", "url": "https://it.wikipedia.org/wiki?curid=3144038", "title": "Ferrothorn", "text": ""}
{"id": "3144040", "revid": "1977449", "url": "https://it.wikipedia.org/wiki?curid=3144040", "title": "2. deild karla", "text": "Il 2. deild karla \u00e8 il terzo livello del campionato islandese di calcio.\nFondata nel 1966, in origine il 2. deild si componeva di due gironi regionali, ciascuno dei quali contava dalle 7 alle 10 formazioni partecipanti. Nel 1987 \u00e8 stato deciso di fondere i due raggruppamenti in un unico girone nazionale con 10 squadre. Da quel momento, le prime due classificate al termine della stagione vengono promosse alla 1. deild karla, mentre le ultime due retrocedono in 3. deild karla.\nNel 2008, il numero delle squadre partecipanti al questo campionato \u00e8 passato da 10 a 12."}
{"id": "3144048", "revid": "26630", "url": "https://it.wikipedia.org/wiki?curid=3144048", "title": "Carlo Gargiolli", "text": "Biografia.\nFiglio di Girolamo, letterato e consigliere di stato del Granducato di Toscana, si laure\u00f2 nel 1861 in Filologia e Filosofia alla Scuola normale superiore di Pisa. \nGi\u00e0 dal 1857 Giosu\u00e8 Carducci, che mantenne con Gargiolli una lunga amicizia, inizi\u00f2 ad avvalersi del suo aiuto per raffronti e trascrizioni di materiali utili per le proprie pubblicazioni.\nNel 1862 Gargiolli cur\u00f2 l'edizione dei \"Viaggi in Terra Santa\" di Leonardo Frescobaldi ed altri, edizione citata dall'Accademia della Crusca nel proprio \"Vocabolario\".\nL'anno successivo lo studioso pubblic\u00f2 le \"Rime e Lettere\" di Francesco Berni (Firenze, Barb\u00e8ra), e le \"Poesie\" di Gasparo Gozzi (Firenze, Barb\u00e8ra).\nNel 1866 Gargiolli venne nominato apprendista nella Biblioteca Medicea Laurenziana di Firenze. \nLa sua attivit\u00e0 editoriale prosegu\u00ec nel 1866 con la pubblicazione delle \"Vite di uomini d'arme e d'affari del sec. XVI narrate da contemporanei\" (Firenze, Barb\u00e8ra), e l'anno seguente con la \"Vita di Antonio Giacomini e altri scritti minori\" di Jacopo Nardi (Firenze, Barb\u00e8ra).\nIn cerca di una situazione economica migliore, pass\u00f2 nel 1869 ad insegnare italiano al Liceo di Piacenza. \nNello stesso anno pubblic\u00f2 anche \"Il libro segreto\" di Gregorio Dati (Bologna, Romagnoli).\nPochi anni dopo Gargiolli tradusse, il libro di Marie Pape-Carpantier: \"Del metodo naturale nell'insegnamento primario\" (Piacenza, Giuseppe Tedeschi, 1873), che gli valse il successivo incarico di Provveditore agli studi per le province di Ancona e di Pesaro.\nDopo la pubblicazione nel 1883 del \"Viaggio settentrionale di Francesco Negri\" (Bologna, Zanichelli), il Gargiolli ricevette l'incarico di dirigere la Biblioteca Casanatense di Roma.\nPer il temporaneo smarrimento di un prezioso codice (poi ritrovato fuori posto), lo studioso venne - nonostante l'accorato intervento di Carducci - rimosso dall'incarico, ed inviato come Provveditore agli studi a Padova, dove mor\u00ec di l\u00ec a poco di crepacuore."}
{"id": "3144053", "revid": "547034", "url": "https://it.wikipedia.org/wiki?curid=3144053", "title": "Liber Viridis", "text": "Il Liber Viridis (libro verde) \u00e8 stato il terzo libro statutario della Repubblica di Ragusa, comprendente atti legislativi del periodo 1358-1460.\nStoria e contenuto.\nIl \"Liber Viridis\" fu preceduto cronologicamente dalle seguenti collazioni:\nVenne poi seguito dall'ultimo libro statutario della Repubblica:\nEsso contiene - in serie cronologica - i principali atti del Maggior Consiglio (\"Consilium majus\"), il massimo organo costituzionale legislativo della Repubblica. Per un breve periodo iniziale, tali atti vennero inseriti alternativamente nel \"Liber omnium reformationum\" e nel \"Liber viridis\", creando di fatto due serie parallele e complementari. Il primo atto contenuto nel \"Liber viridis\" \u00e8 datato 28 febbraio 1358, mentre l'ultimo \u00e8 datato 27 novembre 1460.\nTutti gli atti sono in italiano e in latino. A partire da due deliberazioni del Senato raguseo (\"Consiglio dei Pregadi\") del febbraio e novembre 1472, si stabil\u00ec anche ufficialmente il divieto dell'utilizzo della lingua slava di Ragusa nelle arringhe all'interno dei consessi pubblici \"(de vetando lingua[m] sclavam in consiliis nostris ad arengerias)\", introducendo l'obbligo di utilizzo del latino, dalmatico e del volgare italiano: da quel momento in poi il numero degli atti in lingua italiana divenne prevalente anche nelle collazioni statutarie.\nEdizioni.\nL'unica edizione completa ed annotata del \"Liber Viridis\" \u00e8 quella curata dagli studiosi serbi Branislav M. Nedeljkovi\u0107 e Radovan Samard\u017ei\u0107 nel 1984, per quanto presenti qualche errore."}
{"id": "3144054", "revid": "287204", "url": "https://it.wikipedia.org/wiki?curid=3144054", "title": "Commedia erotica familiare", "text": "La commedia erotica familiare, o commedia sexy familiare, \u00e8 stato un sotto-genere cinematografico italiano in voga fra gli anni settanta ed i primi ottanta del Novecento nell'ambito della commedia erotica all'italiana, la cui tematica \u00e8 basata su relazioni erotiche fra membri di una stessa famiglia o interno borghese.\nOrigini.\nIl film che ha dato origine a questo sotto-genere \u00e8 \"Grazie zia\" di Salvatore Samperi del 1968, che, pur essendo un film impegnato ed \"arrabbiato\" incentrato su un rapporto incestuoso fra zia e nipote all'interno di una famiglia borghese, fu considerato un film pruriginoso.\nCaratteristiche.\nCon la sua opera di esordio, \"Grazie zia\", e col successivo \"Malizia\" del 1973, Samperi pose le basi per un sotto-filone, che, nell'ambito della commedia erotica (o sexy) all'italiana, si focalizzava sugli aspetti erotici legati ai rapporti interfamiliari. La famiglia borghese, allargata a tutti coloro che ne facevano parte come ad esempio i domestici, divenne lo spazio in cui gli adolescenti venivano iniziati al sesso da componenti della famiglia stessa. Abbiamo cos\u00ec un esercito di zie, cugine, servette e addirittura nonne (come in \"Grazie... nonna\" del 1974) che provvedono a iniziare nipoti, cugini e padroncini alle gioie del sesso. Dai primi film di Samperi, che solo a latere volevano essere pruriginosi, si pass\u00f2 a film pi\u00f9 espliciti come ad esempio \"Le dolci zie\" del 1975.\nFilmografia.\nDi seguito i principali titoli del genere, in ordine cronologico."}
{"id": "3144058", "revid": "767487", "url": "https://it.wikipedia.org/wiki?curid=3144058", "title": "La donna perduta (film 1940)", "text": "La donna perduta \u00e8 un film del 1940 diretto da Domenico Maria Gambino.\nTrama.\nUn tranquillo paesino viene scosso dall'arrivo di Ninon ora celebre canzonettista. Il conte Alberto si innamora di lei e progetta una romantica fuga nonostante sia gi\u00e0 fidanzato con Doretta. La fuga non riesce, i fidanzati si ricongiungono e Yvonne si rende conto dell'amore di Giovanni il suo cameriere."}
{"id": "3144060", "revid": "62221", "url": "https://it.wikipedia.org/wiki?curid=3144060", "title": "Pezza araldica", "text": ""}
{"id": "3144064", "revid": "767487", "url": "https://it.wikipedia.org/wiki?curid=3144064", "title": "Costantino Boffa", "text": "Diplomato al liceo scientifico dopo aver esercitato la funzione di dirigente di azienda privata \u00e8 stato eletto alla Camera dei deputati per la prima volta nella XV legislatura e poi rieletto nella XVI legislatura, nella circoscrizione Campania 2 per il Partito Democratico."}
{"id": "3144072", "revid": "1543377", "url": "https://it.wikipedia.org/wiki?curid=3144072", "title": "Sergej Afanas'ev", "text": "Carriera.\nGli inizi della carriera e le formule minori.\nAfanas'ev inizi\u00f2 la sua carriera nei kart, per poi passare nel 2003 al campionato di Formula RUS. Nell'anno del debutto riusc\u00ec a conquistare tre vittorie, per poi imporsi nella categoria nel 2004. Ha inoltre partecipato a otto gare di Formula Renault Monza, per la BVM Minardi Junior Team, chiudendo l'anno al 13\u00ba posto.\nL'anno seguente venne ingaggiato dal team Lukoil e disput\u00f2 una stagione completa nel campionato tedesco di Formula Renault 2.0, in cui risult\u00f2 decimo a fine anno, e partecip\u00f2 con la stessa squadra a diverse corse del campionato europeo. Il suo miglior risultato \u00e8 stato un quarto posto a Oschersleben. Rimanendo nella medesima squadra partecip\u00f2, nel 2006, alla nuova serie di Formula Renault 2.0 Northern European Cup, in cui ottenne la sua prima vittoria nella categoria, chiudendo l'anno all'ottavo posto. Contemporaneamente disput\u00f2 anche dieci gare nel campionato svizzero, terminando secondo. Nel 2007 fece il suo debutto nella F3 Euro Series per la squadra HBR Motorsport, senza per\u00f2 riuscire a conquistare nemmeno un punto e si iscrisse al Zandvoort Marlboro Masters, ma non riusc\u00ec a qualificarsi per la gara.\nNel 2008 pass\u00f2 alla Formula Masters, in cui corse per due anni con il team JD Motorsport. Nella prima stagione, vinse una gara e termin\u00f2 la competizione all'ottavo posto, mentre nella seconda, grazie a una maggiore costanza di risultati che lo port\u00f2 a collezionare una vittoria e sette podi, divenne vice-campione della categoria. Nello stesso periodo ha inoltre gareggiato in sei gare del World Series by Renault per il team KTR, non riuscendo per\u00f2 a raggiungere mai la zona punti. Nel 2010, visti i buoni risultati raggiunti, partecipa al Campionato FIA di Formula 2, riuscendo a piazzarsi quattro volte sul podio, concludendo terzo. Sfior\u00f2 poi nel 2011 il titolo di Auto GP, in cui fu l'unico a vincere tre gare durante la stagione, ma non pot\u00e9 prendere parte all'appuntamento di Donington per problemi con il visto."}
{"id": "3144074", "revid": "729019", "url": "https://it.wikipedia.org/wiki?curid=3144074", "title": "Exning", "text": "Exning \u00e8 un comune del Suffolk, Inghilterra. Si trova sulla strada statale A14, circa a 12 miglia a nord-est di Cambridge e a 10 miglia circa da Ely. La citt\u00e0 pi\u00f9 vicina \u00e8 Newmarket.\nSi ritiene che Exning abbia dato I natali a Sant'Eteldreda, alla quale \u00e8 dedicata la Cattedrale di Ely. Si ritiene anche che sia stata la capitale della trib\u00f9 degli Iceni e quindi sede della regina Budicca.\nL'edificio pi\u00f9 significativo di Exning \u00e8 la chiesa di San Martino.\nDurante la seconda guerra mondiale ospit\u00f2 il quartier generale del comando del 3\u00ba Gruppo di bombardieri della RAF.\nCollegamenti esterni.\nIn lingua inglese:"}
{"id": "3144088", "revid": "287204", "url": "https://it.wikipedia.org/wiki?curid=3144088", "title": "Cryogonal", "text": ""}
{"id": "3144089", "revid": "287204", "url": "https://it.wikipedia.org/wiki?curid=3144089", "title": "Freezio", "text": ""}
{"id": "3144098", "revid": "767487", "url": "https://it.wikipedia.org/wiki?curid=3144098", "title": "Andrea Lulli", "text": "Biografia.\nNato e cresciuto a Prato, nel dicembre 1970 si iscrisse al PCI e fu membro della dell'Arci di Prato.\nDopo aver lavorato in un ente parasanitario, entr\u00f2 nella CGIL, dove tra il 1990 e il 1995 divenne segretario generale aggiunto, dopo aver guidato la Filtea, il sindacato dei lavoratori tessili.\nNel 1995 divenne assessore allo sviluppo economico e alla mobilit\u00e0 del Comune di Prato.\nAlle elezioni politiche del 2001 fu eletto alla Camera dei deputati per i DS con la coalizione dell'Ulivo raccogliendo 47.465 voti nel collegio uninominale di Prato-Montemurlo.\nAlle elezioni politiche del 2006 fu riconfermato alla Camera dei deputati nella lista dell'Ulivo nella circoscrizione Toscana.\nAlle elezioni politiche del 2008 fu nuovamente riconfermato alla Camera dei deputati nella lista del Partito Democratico nella circoscrizione Toscana."}
{"id": "3144100", "revid": "124808", "url": "https://it.wikipedia.org/wiki?curid=3144100", "title": "The House of Usher", "text": ""}
{"id": "3144107", "revid": "709565", "url": "https://it.wikipedia.org/wiki?curid=3144107", "title": "Secondamano", "text": "Secondamano \u00e8 un periodico di annunci gratuiti italiano.\nPrestigioso ed influente marchio che ha scritto la storia degli annunci economici e cambiato il concetto del fare mercato, in Italia e all\u2019estero, e che rimanda da decenni a un immaginario di buoni affari, scelta, seriet\u00e0 e grandissima affidabilit\u00e0.\nCorreva il 1977 quando Franco Giuffrida, durante un viaggio tra il Canada e gli Stati Uniti, si imbatt\u00e9 in una rivista dedicata all\u2019usato, \u201cBuy&amp;Sell\u201d. Tornato a casa la fece conoscere a un giovanissimo manager della Rinascente, Luciano Cervone, dando il via al loro progetto.\nIl 31 marzo 1977, a Milano, usc\u00ec il primo numero di Secondamano\u00ae, in 1.800 copie che si rivelarono un successo di vendite. Entro pochi mesi, la tiratura arriv\u00f2 a 50.000 copie. In pochissimo tempo divenne quindi il modello per lo sviluppo di piccoli annunci in tutta Italia, in Europa, Russia e Sud America.\nNel corso degli anni poi il brand \u00e8 passato per diversi gruppi editoriali, da Rusconi a Trader fino alla multinazionale Schibsted, ciascuno dei quali ha \u201ccavalcato\u201d il marchio \u2013 dalla pubblicazione di siti internet a mensili e riviste specializzate \u2013 trasformandolo in una costellazione di prodotti e di edizioni che contano centinaia di migliaia di annunci, a conferma del suo potere di identit\u00e0.\nOra il marchio \u00e8 tornato nelle mani di un editore esperto del campo, la ravennate Edit Italia, il cui obiettivo \u00e8 riportare il brand alla sua giusta dimensione di marchio di qualit\u00e0 universale per tutti i mondi del riuso, della nuova vita alle nostre cose, dell\u2019usato buono, in un periodo storico nel quale si sta riscoprendo il grandissimo valore del riuso, sia per questioni prettamente economiche e di risparmio, sia per questioni di moda \u2013 come dimostra la diffusione di tutto il vintage \u2013 ed etiche: vietato buttare ci\u00f2 che pu\u00f2 avere una seconda vita."}
{"id": "3144111", "revid": "287204", "url": "https://it.wikipedia.org/wiki?curid=3144111", "title": "Nicola Silvestri", "text": "Carriera.\nSilvestri cresce nel Brescia, senza mai debuttare in prima squadra. Nella stagione 2004-2005 passa alla in Serie C2, con la quale fa il suo debutto nel calcio professionistico, disputando in totale 3 partite.\nL'anno successivo si trasferisce in Ungheria al Matav Sopron, squadra militante nel campionato ungherese, dove trova i connazionali Beppe Signori e Luigi Sartor disputando 11 partite di campionato.\nNel 2006 ritorna in Italia al che lo cede subito alla Massese in Serie C1. Con i toscani disputa 16 partite segnando un gol. L'anno successivo il Genoa lo cede di nuovo in prestito in Serie C1, stavolta alla Virtus Lanciano. Con gli abruzzesi disputa 17 partite nella stagione regolare pi\u00f9 una nei play-out. Passa poi al che lo cede in compropriet\u00e0 al per la stagione 2008-09 dove gioca ventisette partite in Prima Divisione. Alla fine della stagione viene risolta la compropriet\u00e0 in favore del Piacenza. Con gli emiliani Silvestri fa il suo debutto in Serie B il 27 ottobre nella sconfitta per 2-1 in casa dell'; chiude la stagione con 3 partite all'attivo, finendo fuori rosa nella seconda parte della stagione. Anche nella stagione successiva trova poco spazio in prima squadra, facendo il suo debutto stagionale il 27 ottobre nella sfida di Coppa Italia persa per 3-0 contro il Cagliari. Il 31 gennaio 2011, alla chiusura del mercato, rescinde il contratto con il club emiliano.\nL'8 luglio 2011 viene acquistato dal a parametro zero., tuttavia poco dopo rimane di nuovo svincolato a causa della non ammissione del Ravenna al campionato di Prima Divisione.\nIl 31 agosto si accasa alla . Fa il suo esordio con la nuova maglia il 18 settembre nella vittoria per 4-0 contro il . Nel mese di novembre, tuttavia, viene ceduto in Serie D, all'Unione Venezia.\nFa il suo debutto con la maglia arancioneroverde l'8 dicembre nella sconfitta per 3-0 contro il Mezzocorona.\nSegna il suo primo gol con la maglia dei lagunari il 29 aprile successivo nella vittoria per 5-2 in casa col Gradisca che sancisce anche la matematica vittoria del girone C della Serie D e la conseguente promozione in Seconda Divisione. Con il Venezia vince anche lo scudetto Dilettanti, battendo 3-2 in finale il .\nNell'estate del 2012 si trasferisce all'ASD Matera Calcio, squadra militante in Serie D. Fa il suo debutto con i lucani il 2 settembre nella partita vinta 2-0 in casa del .\nTerminata la stagione con 7 presenze in campionato e una nei play-off, si trasferisce all'AlzanoCene, sempre in Serie D. Fa il suo debutto con i bianconeri bergamaschi il 18 agosto nella partita vinta per 2-0 contro la valida per il primo turno di Coppa Italia Serie D. Sigla la sua prima rete con i bianconeri bergamaschi il 30 settembre nella partita pareggiata 2-2 contro il Darfo Boario; gi\u00e0 a dicembre, tuttavia, lascia i bianconeri per trasferirsi in Eccellenza, al Ciliverghe, con cui vince il girone A lombardo. Nella stagione 2014-2015 partecipa al campionato di Eccellenza con il Rigamonti Castegnato. Fa il suo debutto con i bresciani il 7 settembre nella sconfitta casalinga per 2-1 contro la Grumellese. Segna la sua prima rete con la nuova maglia il 19 ottobre siglando su rigore la rete dell'1-1 finale nella partita contro l'Aurora Travagliato. Con i bresciani raggiunge la finale dei play-off promozione del girone, perdendola contro il Darfo Boario.\nLascia la squadra al termine della stagione trasferendosi al San Martino Speme, militante nell'Eccellenza veneta. Fa il suo debutto con i veneti nella partita di Coppa Italia Dilettanti pareggiata 2-2 contro il Cerea, partita nella quale sigla anche la sua prima rete con la nuova maglia.\nLa stagione successiva torna nell'Eccellenza lombarda, trasferendosi al Football Club Montichiari. Fa il suo debutto con i bresciani il 28 agosto nella sconfitta 3-0 in casa dell'Ardor Lazzate valida per il primo turno della fase regionale della coppa Italia, il 4 settembre successivo nella sconfitta casalinga per 3-2 contro l'Orceana segna la sua prima rete per il Montichiari. Nel mese di dicembre lascia la squadra, trasferendosi al Bardolino, squadra militante nell'Eccellenza veneta. Fa il suo debutto con i veneti l'11 dicembre nella sconfitta casalinga per 3-0 contro il Pozzonovo. Segna la sua prima rete con la nuova maglia l'8 gennaio 2017 nel pareggio per 1-1 sul campo del Team Santa Lucia Golosine.\nLa stagione successiva ritorna nell'Eccellenza lombarda trasferendosi alla Trevigliese. Il 20 settembre 2017 fa il suo debutto con i bergamaschi nella vittoria per 3-1 sul campo del Caprino, partita nella quale mette a segno una rete. Nella finestra di calciomercato di dicembre, dopo 11 presenze condite da 3 reti, si trasferisce al Breno, squadra militante nel girone C dell'Eccellenza Lombarda. Fa il suo debutto con i brenesi il 17 dicembre nella partita casalinga pareggiata 1-1 contro l'Offanenghese. Segna la sua prima rete con la nuova maglia il 4 febbraio 2018 nella vittoria per 3-0 contro l'Orsa Iseo. Con il Breno colleziona 12 presenze ed una rete.\nNella stagione 2018-2019 si trasferisce alla Virtus Garda Grumellese. Debutta con la nuova maglia il 26 agosto 2018 nella sconfitta casalinga per 3-0 contro il , valida per la fase regionale della coppa Italia dilettanti. Nel mercato di dicembre scende di categoria, trasferendosi al Lumezzane VGZ, squadra militante nel girone D della Promozione Lombardia, tornando, cos\u00ec, a Lumezzane dopo nove anni. Debutta con la nuova maglia il 13 gennaio 2019 nella partita vinta per 5-2 contro l'Unitas Coccaglio. La domenica successiva segna la prima rete con i bresciani nella partita persa 4-2 in casa dell'Asola.\nStatistiche.\nPresenze e reti nei club.\n\"Statistiche aggiornate al 22 maggio 2019.\""}
{"id": "3144114", "revid": "3358", "url": "https://it.wikipedia.org/wiki?curid=3144114", "title": "Architettura di rete", "text": "Un'architettura di rete, nell'ambito delle reti di telecomunicazioni, \u00e8 una tipologia di architettura software che descrive il complesso delle funzionalit\u00e0 logiche della rete stessa, cio\u00e8 come sono strutturate e interconnesse tra loro. \nIn particolare le architetture di rete sono organizzate a \"livelli\" o \"strati\", ciascuno dei quali fornisce al livello superiore o inferiore i servizi o funzionalit\u00e0 richieste, includendo in realt\u00e0 anche il concetto di architettura a livello fisico di infrastruttura cio\u00e8 a livello di interconnessioni tra terminali (host), ovvero la cosiddetta topologia della rete.\nTale insieme di funzionalit\u00e0 in buona parte non sono visibili o percepibili dall'utente finale, cio\u00e8 nel terminale, il quale vede solo l'interfaccia di utenza con l'applicazione e parte dell'intera infrastruttura fisica, ma si nascondono all'interno del software di funzionamento del sistema, sia esso un terminale di rete (host client o server) oppure nodi interni di commutazione, o nelle rispettive interfacce di trasmissione lungo i collegamenti fisici di rete.\nDescrizione.\nTipicamente ciascuno strato rappresenta un'astrazione di uno o pi\u00f9 aspetti o funzionalit\u00e0 di rete con lo strato superiore che rappresenta lo strato che coinvolge i processi applicativi di rete, mentre quello pi\u00f9 in basso \u00e8 quello relativo alla trasmissione dell'informazione sul canale fisico di comunicazione. Il motivo del perch\u00e9 esistono varie funzionalit\u00e0 di rete \u00e8 che la semplice trasmissione sul canale fisico non \u00e8 tutto ci\u00f2 che serve per una comunicazione efficace e affidabile tra due o pi\u00f9 utenti (per via dei mezzi trasmissivi condivisi tra gli utenti, necessit\u00e0 di routing nei nodi interni di commutazione ecc...) avendo dunque bisogno di altre funzionalit\u00e0 per superare anche l'inaffidabilit\u00e0 del canale.\nLe regole e le convenzioni usate nel dialogo tra livelli omologhi sono conosciute come protocolli di rete che rappresentano l'implementazione logica delle funzioni dei vari strati di rete. Storicamente nell'implementazione delle reti fisiche pi\u00f9 che \"suddividere\" in maniera top-down le varie funzionalit\u00e0 di rete in strati si \u00e8 trattato di \"aggiungere\" (bottom-up) via via funzionalit\u00e0 sotto forma di protocolli in vari strati aggiuntivi per supplire a difetti, mancanze e problematiche ed ottenere cos\u00ec una comunicazione efficace ed affidabile a partire dalle reti locali aumentando le dimensioni dell'intera interrete fino a giungere all'attuale rete Internet.\nUn insieme di livelli e protocolli \u00e8 detto semplicemente quindi \"architettura di rete\".\nStruttura e funzionamento.\nTutte le architetture di rete sono strutturate a livelli. Il livello \"n\" su un host porta avanti una comunicazione logica col livello \"n\" su un altro host finalizzata allo scambio di informazione. Le regole e le convenzioni che governano la conversazione sono collettivamente indicate col termine di \"protocollo di livello n\". Le entit\u00e0 (\"processi\") che effettuano tale conversazione tra due livelli \"n\" si chiamano peer entity (entit\u00e0 di pari livello). Nel caso di reti a commutazione di pacchetto il dialogo fra due \"peer entity\" di livello \"n\" viene realizzato attraverso lo scambio di PDU (\"Protocol Data Unit\") o pacchetto composta dalla parte di dati utili o \"payload\" (SDU \"Service Data Unit\") e dall'intestazione specifica del livello (PCI \"Protocol Control Information\" o header) ovvero l'informazione aggiuntiva di servizio (\"overhead\") associata al protocollo stesso (se l'intestazione \u00e8 aggiunta alla fine della SDU \u00e8 detta trailer).\nLo scambio di informazioni tra due peer-entity \u00e8 in realt\u00e0 solo il frutto di una comunicazione logica tra i due livelli. In realt\u00e0 a livello fisico non c'\u00e8 infatti trasferimento diretto di dati dal livello \"n\" di \"host 1\" al livello \"n\" di \"host 2\": in trasmissione ogni livello di \"host 1\" passa i dati e le informazioni di controllo al livello sottostante. Al livello 1 c'\u00e8 il mezzo fisico ovvero il canale attraverso il quale i dati vengono trasferiti da \"host 1\" ad \"host 2\". In ricezione, cio\u00e8 quando arrivano a \"host 2\", i dati vengono passati da ogni livello (a partire dal livello 1) a quello superiore fino a raggiungere il livello delle applicazioni.\nOgni livello \"n\" comunica con quello direttamente superiore \"n+1\" o inferiore \"n-1\" attraverso un'interfaccia detta interfaccia SAP (\"Service Access Point\") e identificata da un indirizzo univoco (indirizzo SAP) che si rende utile per capire a quale strato o livello di destinazione \u00e8 indirizzato il pacchetto, mentre SDU (\"Service Data Unit\") \u00e8 il termine con cui si indicano i dati scambiati attraverso tali interfacce.\nOgni livello si occuper\u00e0 quindi di formare il rispettivo pacchetto (\"framing\") delimitandolo dagli altri. Ciascun livello prevede generalmente un campo dati ovvero una SDU di lunghezza variabile con un limite massimo di dati (MTU Maximum Transmission Unit), operando quindi eventuali \"frammentazioni\" o \"segmentazioni\" su pacchetti troppo lunghi, e spesso anche un limite minimo, operando eventuali \"aggregazioni\" o riempimenti aggiuntivi (\"padding\") su pacchetti troppo corti. L'intestazione (header) ovviamente \u00e8 sempre fissa contenendo informazioni di servizio del rispettivo protocollo essenziali. In alcuni casi invece la lunghezza del payload pu\u00f2 essere fissa, ma sempre soggetta a frammentazione e padding eventuali. Nell'archittetura di rete sono inoltre incluse funzionalit\u00e0 di multiplazione/demultiplazione di pi\u00f9 connessioni.\nIn trasmissione ciascuno strato incapsula i pacchetti informativi provenienti dagli strati superiori in un nuovo pacchetto di dimensioni via via pi\u00f9 grandi aggiungendovi le informazioni di protocollo del rispettivo strato cos\u00ec che alla trasmissione di dati utili si aggiungono dunque via via sempre maggiori extra-informazioni o informazioni di overhead: per ogni funzionalit\u00e0 introdotta da un protocollo di un certo strato si aggiunge un rispettivo campo dati di overhead nell'intestazione del nuovo pacchetto.\nTanto pi\u00f9 alto \u00e8 il numero di livelli e protocolli tanto maggiore sar\u00e0 l'overhead totale finale e tanto maggiore dovr\u00e0 essere la portata o throughput sul canale fisico, ma minore sar\u00e0 il \"Goodput\" relativo cio\u00e8 l'informazione utile rispetto al throughput totale.\nIn ricezione, avviene il processo inverso: a partire dai livelli pi\u00f9 bassi ogni protocollo riconosce ed analizza il rispettivo header del pacchetto ricevuto, compie le funzioni di controllo o elaborazione preposte (realizzando cos\u00ec la comunicazione logico-paritaria tra protocolli omologi di dispositivi diversi) ed infine passa il restante pacchetto al protocollo di livello superiore quello che per questi \u00e8 la propria PDU e cos\u00ec via fino allo strato o livello di destinazione. In sostanza dunque in trasmissione l'aggiunta delle informazioni di protocollo per ciascuno strato prepara in maniera duale il rispettivo strato protocollare di ricezione all'espletamento del servizio ad esso preposto su ciascun pacchetto dati inviato utilizzando le informazioni di overhead.\nIn un certo senso si pu\u00f2 dire dunque che \u00e8 proprio l'informazione aggiuntiva di overhead dovuto all'header o PCI dei pacchetti l'essenza stessa delle reti telematiche in termini di architettura: ad esse sono infatti associate tutte le funzioni/operazioni di elaborazione e controllo in ricezione per ottenere una comunicazione efficiente ed affidabile tra due processi di rete.\nL'architettura logica di rete racchiude in s\u00e9 in un unico schema generale tutti i livelli e i relativi protocolli, ma non \u00e8 detto che tutti questi facciano sempre parte delle funzionalit\u00e0 di ogni sistema di telecomunicazioni all'interno di una rete di telecomunicazioni: alcuni livelli con i loro protocolli possono essere infatti implemenentati solo su nodi interni di commutazione della rete, altri invece solo su nodi esterni ovvero sui terminali host.\nSpesso nell'implementazione reale di una rete di telecomunicazioni il meccanismo dell'incapsulamento consente di accoppiare pi\u00f9 protocolli di uno stesso strato in soluzioni studiate ad hoc che offrono determinati vantaggi nella particolare situazione d'interesse (tunneling).\nVantaggi.\nRispetto ad un'implementazione a blocco unico una buona progettazione dell'architettura di rete a strati e delle relative interfacce presenta i seguenti vantaggi:\nModelli Standardizzati.\nIn generale le tipologie di architetture di reti a livello applicativo possono essere client-server e peer-to-peer. Con questa distinzione si fa riferimento usualmente alle particolari azioni o ruoli svolti da due agenti di una comunicazione ovvero due terminali di rete.\nUn modello standardizzato di architettura di rete per reti di calcolatori \u00e8 il modello ISO/OSI mentre dal punto di vista protocollare, cio\u00e8 implementativo, un esempio \u00e8 dato dalla Suite di protocolli Internet."}
{"id": "3144119", "revid": "1305772", "url": "https://it.wikipedia.org/wiki?curid=3144119", "title": "Sant'Elmo", "text": ""}
{"id": "3144126", "revid": "131358", "url": "https://it.wikipedia.org/wiki?curid=3144126", "title": "AS Eupen", "text": ""}
{"id": "3144138", "revid": "110157", "url": "https://it.wikipedia.org/wiki?curid=3144138", "title": "Lansingerland", "text": "Lansingerland \u00e8 una municipalit\u00e0 dei Paesi Bassi di 52.535 abitanti situata nella provincia dell'Olanda Meridionale.\nComprende i centri abitati di: Bergschenhoek, Berkel en Rodenrijs, Bleiswijk, De Rotte e Kruisweg."}
{"id": "3144144", "revid": "83531", "url": "https://it.wikipedia.org/wiki?curid=3144144", "title": "Betty McCollum", "text": "Biografia.\nNata a Minneapolis, dopo la laurea la McCollum lavor\u00f2 come insegnante.\nEntrata in politica con il Partito Democratico, nel 1986 fu eletta all'interno del consiglio comunale di North St. Paul. Nel 1992 venne eletta all'interno della Camera dei rappresentanti del Minnesota, la camera bassa della legislatura statale, dove rest\u00f2 per quattro mandati.\nNel 2000 si candid\u00f2 alla Camera dei Rappresentanti nazionale e riusc\u00ec ad essere eletta, divenendo la seconda donna a rappresentare il Minnesota al Congresso, dopo Coya Knutson nel 1955. Da allora fu sempre riconfermata dagli elettori nelle successive tornate elettorali."}
{"id": "3144152", "revid": "767487", "url": "https://it.wikipedia.org/wiki?curid=3144152", "title": "The Danse Society", "text": "The Danse Society sono un gruppo storico della scena post-punk e darkwave formatosi a Barnsley, Inghilterra, nel 1980.\nSi caratterizzano all'interno del genere gothic grazie alle loro ambientazioni sonore oniriche e melanconiche attraversate da una potente componente ritmica dai toni mozzafiato. Sono stati accostati a nomicome Joy Division, Siouxsie and the Banshees, Bauhaus. Componenti del gruppo nella prima formazione erano: Steve Rawlings (voce), Paul Gilmartin (batteria), Lyndon Scarfe (tastiere), Paul Nash (chitarra), Tim Wright (basso).\nStoria.\nNel 1980 registrarono e pubblicarono il loro primo singolo, un 12 pollici intitolato \"Clock\", con la loro etichetta personale, la Society Records. Escono quindi con il loro album di debutto, Seduction, nel 1982 e raggiungono subito la vetta della Indie Chart britannica conquistando la terza posizione.\nIl loro album pi\u00f9 conosciuto, \"Heaven is Waiting\", fu pubblicato nel dicembre 1983 dalla Arista e diventa il n. 39 nella classifica degli album del Regno Unito. Il disco conteneva una cover di \"2000 Light Years from Home\" dei Rolling Stones, uscita poi nel 1984 come singolo. Del brano venne anche girato un videoclip. Nel 1986 tutti i membri della band, eccetto Steve Rawlings, andarono a formare un altro gruppo, Johnny In The Clouds. Rawlings continu\u00f2 l'avventura come Danse Society International pubblicando poi l'album \"Looking Through\". Nel 1987 il nome del gruppo mut\u00f2 ancora, precisamente in Society. In seguito, Rawlings continu\u00f2 l'attivit\u00e0 dedicandosi principalmente alla musica dance con il nome di Meridian Dream.\nNel 2009 il batterista e membro originario Paul Gilmartin coinvolge il tastierista David Whitaker con l'obiettivo di rifondare la band e produrre nuovo materiale. In attesa della risposta di Steve Rawlings, ancora negli USA, iniziarono a scrivere musica e testi di alcune tracce registrate nello studio di Whitaker. Queste tracce divennero poi Change of Skin e Scarey Tales. Anche Paul Nash fu contattato dal duo e sebbene inizialmente restio alla fine decise di farsi coinvolgere nelle registrazioni in studio dei pezzi gi\u00e0 composti. Steve Rawlings finalmente fa contenti tutti e decide di aggiungersi alla formazione. Steve Rawlings, dopo aver registrato solo una traccia vocale, non si \u00e8 pi\u00f9 fatto vivo con la band. Ad inizio del 2011 la band \u00e8 contattata dalla fan e cantante italiana Maethelyiah (gi\u00e0 Blooding Mask), che fortuitamente si propone per \"Change of Skin\" che esce a luglio 2011. Questo \u00e8 seguito a novembre 2011 dall'uscita del primo singolo \"God Cry\" e ad aprile 2012 da secondo singolo \"Vatican\", insieme ad una riedizione di \"Seduction\". Il loro primo concerto dopo 25 anni avviene al Wave-Gotik-Treffen festival a maggio 2012.\nIl quinto album, \"Scarey Tales\", esce a febbraio 2013. \nNel Gennaio 2014 il batterista Paul Gilmartin lascia la band e intraprende un\u2019azione legale per impossessarsi del nome della band ma perde la causa due anni dopo.\nViene rimpiazzato da Iain Hunter. David Whitaker lascia il gruppo a settembre del 2014 e viene sostituito da Sam Bollands.\nA Dicembre del 2014 esce il singolo su vinile viola \u201cIf I were Jesus\u201d.\nNel 2015 esce il sesto album \u201cVI\u201d su CD e vinile rosso ed ottiene le recensioni migliori.\nLa band \u00e8 correntemente alle prese con il settimo album."}
{"id": "3144153", "revid": "110157", "url": "https://it.wikipedia.org/wiki?curid=3144153", "title": "Kaag en Braassem", "text": "Kaag en Braassem \u00e8 un comune olandese di 25.662 abitanti situato nella provincia dell'Olanda Meridionale. \u00c8 stato creato nel 2009 dalla fusione dei comuni di Alkemade e Jacobswoude."}
{"id": "3144155", "revid": "729019", "url": "https://it.wikipedia.org/wiki?curid=3144155", "title": "Gran Premio Superstars di Imola 2010", "text": "Il Gran Premio Superstars di Imola 2010 \u00e8 la seconda prova delle Superstars Series 2010. Questo appuntamento vale per tutti e tre i campionati in programma quest'anno."}
{"id": "3144162", "revid": "110157", "url": "https://it.wikipedia.org/wiki?curid=3144162", "title": "Leidschendam-Voorburg", "text": "Leidschendam-Voorburg \u00e8 una municipalit\u00e0 dei Paesi Bassi di 72.226 abitanti situata nella provincia dell'Olanda Meridionale.\nComprende i centri abitati di Leidschendam e Voorburg."}
{"id": "3144166", "revid": "1833487", "url": "https://it.wikipedia.org/wiki?curid=3144166", "title": "Zuidplas", "text": "Zuidplas \u00e8 un comune dei Paesi Bassi di 40.387 abitanti situato nella provincia dell'Olanda Meridionale.\nComprende i centri abitati di: Nieuwerkerk aan den IJssel, Moordrecht, Zevenhuizen, Moerkapelle, Kortenoord, Hollevoeterbrug, Groot Hitland, Klein Hitland, 's-Gravenweg e Oud Verlaat."}
{"id": "3144169", "revid": "4175", "url": "https://it.wikipedia.org/wiki?curid=3144169", "title": "Serie A2 2009-2010 (rugby a 15)", "text": "La serie A2 2009-10 fu il terzo campionato intermedio tra la seconda e la terza divisione di rugby a 15 in Italia.\n a girone unico, e le sue due prime classificate parteciparono serie A1 della stagione successiva, mentre solo la prima classificata fu ammessa ai \"play-off\" promozione in Eccellenza della contemporanea edizione di serie A1.\nRispetto alle decisioni sportive maturate nella precedente stagione di serie B e di A1, il campionato sub\u00ec le seguenti variazioni:\nA vincere il campionato fu il che guadagn\u00f2 la promozione in A1 e accedette ai \"play-off\" promozione per l'Eccellenza 2010-11.\n (poi ripescata) e retrocessero in Serie B; le furono promosse in A1 dopo lo spareggio con l'ultima classificata in A1; perse invece lo spareggio che garant\u00ec la salvezza in A1 al .\nSuccessivamente, in seguito ad accorpamenti e fusioni societarie che riguardarono l'Eccellenza, all'inizio della stagione successiva rimasero vacanti dei posti in A1 che furono presi da (che aveva rinunciato in precedenza allo spareggio promozione pur avendone guadagnato titolo) e lo stesso ; ancora, la stessa , retrocessa, fu ripescata in A2 per la stagione successiva.\nFormula.\nIl campionato si tenne a girone unico; le prime due classificate tra le non cadette accedettero direttamente alla serie A 2010-11 e, limitatamente alla prima, questa concorse ai \"play-off\" di promozione in Eccellenza 2010-11 insieme alle prime tre classificate di serie A1 2009-10.\nLe ultime due squadre retrocedettero direttamente in serie B 2010-11; le squadre classificate al nono e decimo posto spareggiarono rispettivamente contro la dodicesima e undicesima classificata di serie A1, in gara doppia con prima partita in casa per la formazione di serie A2.\nLe due squadre sconfitte di tali \"play-out\" retrocedettero in serie B 2010-11; quelle vincitrici invece la serie A2 2010-11."}
{"id": "3144171", "revid": "729019", "url": "https://it.wikipedia.org/wiki?curid=3144171", "title": "Campionato argentino di rugby a 15 1963", "text": "Il Campionato argentino di rugby a 15 1963 \u00e8 stato vinto dalla selezione di Buenos Aires che ha battuto in finale la selezione della Cordoba\nLe squadre come gi\u00e0 nel 1961 e 1962, sono state divise in 4 zone. Le vincenti in semifinale.\nPer motivi disciplinari furono escluse dal campionato le selezioni di Mar del Plata e Valle de Lerma (Salta).\nIncontri speciali.\nFurono disputati due incontri speciali. Uno tra le \"vecchie\" selezioni bonarensi di \"Capital e Provincia ed una tra la selezione di Buenos Aires ed una denominata \"El resto\""}
{"id": "3144184", "revid": "1494169", "url": "https://it.wikipedia.org/wiki?curid=3144184", "title": "Crohn", "text": ""}
{"id": "3144187", "revid": "212348", "url": "https://it.wikipedia.org/wiki?curid=3144187", "title": "Jo Ann Emerson", "text": "Biografia.\nLa Emerson \u00e8 approdata al Congresso conseguentemente alla morte del marito Bill, dopo aver vinto delle elezioni per nominare il suo sostituto.Inizialmente la Emerson si present\u00f2 come Indipendente, ma qualche tempo dopo ader\u00ec al Partito Repubblicano, nonostante si configuri come moderata. Ha votato a favore della ricerca sulle staminali e del ritiro delle truppe dall'Iraq."}
{"id": "3144188", "revid": "1573940", "url": "https://it.wikipedia.org/wiki?curid=3144188", "title": "Ma ch\u00e9rie ~Itosh\u012b kimi he~", "text": " \u00e8 il secondo singolo della band visual kei giapponese MALICE MIZER. \u00c8 stato pubblicato il 10 ottobre 1996 dalla label indie .\nEsiste una sola versione del singolo, pubblicato come un libro fotografico con allegato il CD.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "3144193", "revid": "1305772", "url": "https://it.wikipedia.org/wiki?curid=3144193", "title": "Sant'Etelberto", "text": ""}
{"id": "3144198", "revid": "1442080", "url": "https://it.wikipedia.org/wiki?curid=3144198", "title": "Thailand Open 2006 - Singolare", "text": "Il singolare del torneo di tennis Thailand Open 2006, facente parte dell'ATP Tour, ha avuto come vincitore James Blake che ha battuto in finale Ivan Ljubi\u010di\u0107 6\u20133, 6\u20131"}
{"id": "3144200", "revid": "767487", "url": "https://it.wikipedia.org/wiki?curid=3144200", "title": "Torch Singer", "text": "Torch Singer \u00e8 un film del 1933 diretto da Alexander Hall e da George Somnes.\nTratto da \"Mike\", una storia di Grace Perkins, il film venne prodotto dalla Paramount che lo distribu\u00ec in sala l'8 settembre 1933.\nTrama.\nSally Trent, una ballerina di film, rimasta incinta, viene accolta in un ospedale di carit\u00e0 dove d\u00e0 alla luce una bambina. Aiutata da Dora, un'altra ragazza madre, cerca di tenere la piccola ma, senza mezzi, \u00e8 costretta alla fine a lasciare la figlia dalle suore. Con il nome di Mimi Benton, Sally fa carriera diventando una nota cantante. Le viene affidato un programma radiofonico dedicato ai bambini, dei quali diventa una beniamina.\nDalla Cina, dov'\u00e8 stato tutti quegli anni, torna Michael Gardner, il suo ex. Facoltoso uomo d'affari, vuole fare ammenda per averla lasciata e le chiede di sposarlo. Ma la cantante non \u00e8 pi\u00f9 una ragazzina ingenua, la vita in quei cinque anni l'ha segnata e cos\u00ec rifiuta la proposta del vecchio amante. Accetter\u00e0 alla fine la riconciliazione dopo che Michael avr\u00e0 ritrovato la figlioletta.\nProduzione.\nIl film fu prodotto dalla Paramount Productions Inc..\nVenne girato nei Paramount Studios - 5555 Melrose Avenue, Hollywood.\nDistribuzione.\nDistribuito dalla Paramount Pictures, usc\u00ec nelle sale cinematografiche USA l'8 settembre 1933. Il 20 novembre dello stesso anno, fu distribuito in Svezia. Nel 1934, usc\u00ec anche in Finlandia (6 gennaio), in Austria (16 marzo, con il titolo \"Schwarzer Schwan\"), in Danimarca (30 giugno, come \"Nattens dronning\"). In Portogallo, venne distribuito il 16 settembre 1935 tradotto in \"Vozes do Cora\u00e7\u00e3o\".\nNel 1958, la MCA/Universal Pictures acquis\u00ec i diritti televisivi del film per gli Stati Uniti."}
{"id": "3144204", "revid": "1632387", "url": "https://it.wikipedia.org/wiki?curid=3144204", "title": "Valley of the Damned/Hordes of War", "text": "Valley of the Damned/Hordes of War \u00e8 un EP split tra il gruppo black metal norvegese Immortal e il gruppo melodic death metal svedese Hypocrisy, pubblicato il 30 ottobre 2009 da Nuclear Blast in un'edizione limitata a 333 copie."}
{"id": "3144210", "revid": "228587", "url": "https://it.wikipedia.org/wiki?curid=3144210", "title": "Strutture sedimentarie", "text": "Le strutture sedimentarie sono particolari caratteristiche sedimentologiche in grado di evidenziare i meccanismi di formazione degli strati. Lo studio delle stesse, in gran parte competenza della sedimentologia, ha lo scopo di approfondire lo studio dell'ambiente sedimentario da cui deriva lo strato nonch\u00e9 ottenere dati sulla polarit\u00e0 stratigrafica.\nStrutture da trazione.\nIl trasporto dei sedimenti pu\u00f2 avvenire essenzialmente secondo due modalit\u00e0 differenti: pu\u00f2 esso essere selettivo oppure massivo.\nTrasporto selettivo.\nNel caso del trasporto selettivo si pu\u00f2 semplicemente assumere che i singoli grani di sedimento vengano trasportati in modo indipendente da tutti gli altri. Un clasto dunque potr\u00e0 essere mosso secondo quattro principali meccanismi: sospensione (silt e argilla), saltazione (sabbia), scivolamento e rotolamento (ghiaie). Il risultato che ne deriva \u00e8 l'organizzazione dei sedimenti in strutture ordinate e temporaneamente presenti sull'interfaccia deposizionale, dette forme di fondo, che migrano in direzione sottocorrente.\nDa qui segue un breve elenco di forme di fondo che si possono o meno trovare fossilizzate all'interno o sulla superficie di uno strato.\nTrasporto in massa.\n\"Nel caso di trasporti in massa il sedimento trasporta l'acqua, mentre l'acqua trasporta il sedimento negli altri casi.\" (Middleton and Hampton, 1973)\nNell'analizzare il trasporto in massa si deve procedere con lo studio dell'idrodinamica del fluido composto dal sedimento con l'acqua, secondo una disciplina detta reologia. \nA questo punto devono essere considerate due dimensioni fondamentali del fluido: la \"densit\u00e0 \u03c1\" e la \"viscosit\u00e0 \u03bc\". La \"densit\u00e0\" influisce sullo sforzo operato dal fluido sulla superficie, sul modo di propagazione delle onde e sulla spinta di Archimede. La \"viscosit\u00e0\" influisce sulla possibilit\u00e0 di avere moti turbolenti nel fluido da cui conseguono le basi erosive delle mie strutture.\nPer le prime due strutture di questo elenco si osserva una non perfetta mistura tra acqua e sedimenti.\nStrutture da decantazione.\nQueste strutture riguardano un sedimento molto fine (argilla o limo), che \u00e8 trasportato in sospensione in aree caratterizzate dalla presenza di acqua stagnante. A questo punto esso si muover\u00e0 lentamente verso il fondo per moto gravitativo. Il deposito sar\u00e0 caratterizzato da una fitta laminazione che indicher\u00e0 eventi e pulsazioni nella fase di decantazione ma solo se non si ha l'intervento di organismi che obliterano tale struttura.\nStrutture erosive.\nSi generano con lo scorrimento di acqua o di un fluido sull'interfaccia deposizionale. Interessante \u00e8 considerare come queste possano indicare direttamente o meno la direzione e\\o il verso della paleocorrente che le ha generate. Alcune tra le pi\u00f9 note strutture erosive sono ubicate sulla superficie basale di uno strato e sono dette \"sole mark\". Tra i vari tipi di \"sole mark\" riconosciamo pi\u00f9 importanti:\nStrutture deformative.\nSpesso nel sedimento avviene immediatamente dopo la deposizione o durante la stessa una serie di modifiche del proprio fabric prima dell'instaurarsi di processi diagenetici. Queste deformazioni sono dovute spesso a fenomeni di espulsione del fluido presente nel sedimento (liquefazione-fluidificazione), al contrasto di densit\u00e0 tra sedimenti liquefatti, al disseccamento, a gravit\u00e0 o tettonica.\nA tali situazioni si possono associare: \nStrutture di bioturbazione.\nNell'ambito della sedimentologia la bioturbazione \u00e8 importante perch\u00e9 essa pu\u00f2 totalmente obliterare le strutture sedimentarie, determinando un'omogeneizzazione dei sedimenti. Questa azione omogeneizzante pu\u00f2 simulare per esempio un trasporto in massa, mentre \u00e8 possibile che in origine il sedimento presentasse una serie di forme di fondo. \nLa disciplina della paleoicnologia attraverso lo studio di queste tracce fossili pu\u00f2 dare informazioni circa la batimetria, l'ambiente deposizionale e la velocit\u00e0 di sedimentazione utili per poi comprendere a fondo l'aspetto paleoecologico."}
{"id": "3144217", "revid": "292162", "url": "https://it.wikipedia.org/wiki?curid=3144217", "title": "Ponte dell'Industria", "text": "Il ponte dell'Industria, noto popolarmente anche come ponte di ferro, \u00e8 un ponte di Roma sul fiume Tevere che collega via del Porto Fluviale a via Antonio Pacinotti, tra i quartieri Ostiense e Portuense. Presenta tre luci a travate metalliche ed \u00e8 lungo circa 131 metri.\nRealizzato interamente in metallo e inaugurato inizialmente come ponte ferroviario, fu poi aperto al transito carrabile e pedonale. Nel 1944 uno dei due capi del ponte fu protagonista di un eccidio portato avanti dalle SS mentre \u00e8 stato coinvolto in due incendi, che lo hanno danneggiato lievemente, nel 2013 e nel 2021.\nStoria.\nIl ponte fu costruito tra il 1862 e il 1863 da una societ\u00e0 belga per consentire alla linea ferroviaria proveniente da Civitavecchia, che fino ad allora aveva avuto la sua stazione appena fuori Porta Portese, di congiungersi alla nuova stazione ferroviaria centrale di Termini. La societ\u00e0 belga effettu\u00f2 il lavoro in Inghilterra, poi il ponte fu trasferito in pezzi a Roma, dove fu montato. Inizialmente il ponte, costituito da arcate in ferro e ghisa appoggiate su piloni costituiti da tubi di ghisa riempiti di calcestruzzo, si sollevava nella parte centrale per permettere ai piroscafi e ai bastimenti armati di passare liberamente.\nNel 1911, con l'apertura della nuova stazione di Trastevere, il tracciato ferroviario fu trasferito sul nuovo ponte San Paolo, poco pi\u00f9 a monte.\nIl 7 aprile 1944 il ponte fu testimone della barbarie nazifascista. Ricordato come l'eccidio del ponte dell'Industria, \u00e8 la storia di 10 donne sommariamente giustiziate dalle truppe del servizio di sicurezza delle SS, dopo l'assalto a un forno che riforniva le truppe d'occupazione tedesche. Le donne, sorprese dai militari tedeschi con pane e farina, furono allineate sulle transenne del ponte dell'Industria sul lato di via del Porto Fluviale e fucilate.\nIl ponte \u00e8 stato coinvolto in due incendi: il primo occorso 1\u00ba febbraio 2013, mentre il secondo nella notte tra il 2 e il 3 ottobre 2021; quest'ultimo, in particolare, ha provocato una deformazione strutturale e il crollo di una delle passerelle di acciaio poste sul fianco sud. Di conseguenza, il ponte \u00e8 stato chiuso al traffico ed \u00e8 stato riaperto il 12 dicembre."}
{"id": "3144220", "revid": "212348", "url": "https://it.wikipedia.org/wiki?curid=3144220", "title": "Dina Titus", "text": "Biografia.\nNata e cresciuta in Georgia in una famiglia di origini greche, dopo gli studi la Titus divenne docente di scienze politiche.\nNel 1988 venne eletta come democratica all'interno della legislatura statale del Nevada.\nNel 2006 vinse le primarie democratiche per concorrere come governatore del Nevada, ma alla fine venne battuta da Jim Gibbons. Nel 2008 riusc\u00ec ad essere eletta alla Camera dei Rappresentanti ma nel 2010 venne sconfitta dall'avversario repubblicano Joe Heck.\nNel 2012 la Titus decise di candidarsi nuovamente al Congresso, ma questa volta invece di concorrere per il suo vecchio seggio si candid\u00f2 per quello lasciato vacante da Shelley Berkley, candidatasi al Senato. La Titus riusc\u00ec a vincere con un'ampia maggioranza di voti e torn\u00f2 alla Camera dopo due anni di assenza."}
{"id": "3144224", "revid": "71433", "url": "https://it.wikipedia.org/wiki?curid=3144224", "title": "Halina Reijn", "text": "Biografia.\nHalina Reijn \u00e8 nata ad Amsterdam il 10 novembre 1975; formatasi presso il dipartimento teatrale di Groninga ha successivamente studiato all'Accademia teatrale di Maastricht, mettendosi in luce in opere quali \"Amleto\" e \"Shopping and Fucking\", per la cui recitazione ha ricevuto nel 1998 la \"Colombina\" come migliore attrice non protagonista. Nel 2003 entra nel \"Toneelgroep\" di Amsterdam.\nNegli anni successivi ha recitato in diverse opere teatrali e tra le pi\u00f9 significative si annoverano \"La bisbetica domata\", \"Orestea\", \"Hedda Gabler\" e \"Il lutto si addice ad Elettra\", iniziando parallelamente la sua attivit\u00e0 di scrittrice, con il romanzo \"Princess Never Enough\", pubblicato nel 2005, e quella in televisione e nel cinema, raggiungendo una certa notoriet\u00e0 recitando nei film \"A Thousand Kisses\", di Willem van de Sande Bakhuijzen, \"Black Book\" di Paul Verhoeven nel 2006, \"Blind\" di Tamar van den Dop, \"Nadine\" di Erik de Bruyn nel 2007 e \"Operazione Valchiria\" di Bryan Singer nel 2008."}
{"id": "3144232", "revid": "35245431", "url": "https://it.wikipedia.org/wiki?curid=3144232", "title": "Risoluzione ottica", "text": ""}
{"id": "3144240", "revid": "72396", "url": "https://it.wikipedia.org/wiki?curid=3144240", "title": "Campionati Internazionali di Sicilia 2006 - Singolare", "text": "Il singolare del torneo di tennis Campionati Internazionali di Sicilia 2006, facente parte dell'ATP Tour, ha avuto come vincitore Filippo Volandri che ha battuto in finale Nicol\u00e1s Lapentti 5\u20137, 6\u20131, 6\u20133."}
{"id": "3144241", "revid": "104458", "url": "https://it.wikipedia.org/wiki?curid=3144241", "title": "Maria Pietila-Holmner", "text": ""}
{"id": "3144244", "revid": "287204", "url": "https://it.wikipedia.org/wiki?curid=3144244", "title": "Maria Pietila Holmner", "text": ""}
{"id": "3144245", "revid": "104458", "url": "https://it.wikipedia.org/wiki?curid=3144245", "title": "Maria Pietilae Holmner", "text": ""}
{"id": "3144253", "revid": "287204", "url": "https://it.wikipedia.org/wiki?curid=3144253", "title": "Druddigon", "text": ""}
{"id": "3144254", "revid": "228587", "url": "https://it.wikipedia.org/wiki?curid=3144254", "title": "Collalto (disambigua)", "text": ""}
{"id": "3144262", "revid": "729019", "url": "https://it.wikipedia.org/wiki?curid=3144262", "title": "Ago di Chiba", "text": "L'ago di Chiba \u00e8 un ago lungo, a parete sottile, con un mandrino tagliente interno, originariamente progettato presso l'Universit\u00e0 di Chiba, in Giappone, per la puntura con ago sottile (FNP) e per colangiografia percutanea transepatica (PTC).\nOggi \u00e8 usato anche per altre procedure, come la nefrostomia percutanea (NCP) e le raccolte di liquidi."}
{"id": "3144263", "revid": "292162", "url": "https://it.wikipedia.org/wiki?curid=3144263", "title": "Ponte di ferro (Roma)", "text": ""}
{"id": "3144264", "revid": "371529", "url": "https://it.wikipedia.org/wiki?curid=3144264", "title": "A Garland for Linda", "text": "A Garland for Linda \u00e8 un album tributo a Linda McCartney, pubblicato nel 2000 dall'associazione per la lotta contro il cancro The Garland Appeal. L'album contiene tracce di musica classica di dieci autori contemporanei, tra i quali Paul McCartney, John Rutter e John Taverner, registrate alla All Saint Church di Tooting, a Londra."}
{"id": "3144265", "revid": "465169", "url": "https://it.wikipedia.org/wiki?curid=3144265", "title": "Antonio Ricardos", "text": "Biografia.\nRicardos, figlio di Felipe Nicolas Ricardos sergente maggiore del reggimento di cavalleria di Malta, di stanza a Barbastro, e di L\u00e9onore Carrillo, figlia del capitano generale Don Jos\u00e9 Carrillo de Albornoz, conquistatore di Orano, Napoli e Sicilia.\nNel 1740, durante la guerra di successione austriaca raggiunge il padre inviato in Italia, prende parte alla campagna d'Italia e partecipa alla battaglia di Piacenza. Nel 1748 dopo il Trattato di Aquisgrana rientra in Spagna.\nNel 1763 studia le tattiche della cavalleria nella scuola di Federico II di Prussia. Nel 1764 viene nominato tenente generale.\nRientrato in Spagna nel 1768 \u00e8 nominato capo della commissione militare spagnola incaricata di definire le frontiere pirenaiche con la Francia.\nNel 1773 \u00e8 nominato ispettore delle forze di cavalleria, ne riorganizza i servizi amministrativi e ne migliora l'istruzione degli ufficiali secondo le teorie apprese presso la scuola prussiana; cre\u00f2 il \"Colegio Militar de Oca\u00f1a\".\nNel 1775 prende parte alla spedizione disastrosa di Algeri di Alejandro O'Reilly.\nPartecipa alla Guerra del Rossiglione con il grado di \"Capit\u00e1n General de Catalu\u00f1a\" alla testa dell'armata spagnola nel 1793, conseguendo alcuni successi iniziali, senza tuttavia poterne vedere la conclusione per la morte avvenuta nel 1794. Gli succede nel comando dell'armata Luis Firmin de Carvajal."}
{"id": "3144268", "revid": "2130303", "url": "https://it.wikipedia.org/wiki?curid=3144268", "title": "Chiesa di Santa Maria del Carmine (Ciminna)", "text": "La chiesa di Santa Maria del Carmine \u00e8 una chiesa di Ciminna.\nStoria.\nTra il 1602 e il 1603, con l'istituzione della Confraternita della Madonna del Carmelo, venne fondato in suo onore un piccolo convento, composto da un dormitorio con cinque celle, refettorio, cucina, dispensa e da un giardinetto. Il 25 dicembre 1601 la Chiesa, in origine dedicata alla Santissima Trinit\u00e0, venne assegnata ai religiosi del Convento carmelitano, successivamente soppresso nel 1660. Nel 1728, grazie alle rendite donate alla chiesa da Giovanna Grifeo Filingeri, duchessa di Ciminna, nei locali dell'abolito convento venne fondato un reclusorio femminile. Anch'esso ebbe vita breve, per la mancanza di fondi in seguito alla morte della benefattrice. L'attuale aspetto \u00e8 dovuto agli interventi del XVIII secolo, finanziati con le rendite donate dalla principessa Grifeo Filingeri e con le donazioni di alcuni fedeli, soprattutto di Don Giovanni Martino Bongiorno e dal Sacerdote Don Francesco Passantino. Tali modifiche si conclusero con la riapertura al culto il 26 aprile 1787."}
{"id": "3144272", "revid": "117241893", "url": "https://it.wikipedia.org/wiki?curid=3144272", "title": "Margherita la pazza", "text": "Margherita la pazza (\"Dulle Griet\") \u00e8 un dipinto a olio su tavola (115x161 cm) di Pieter Bruegel il Vecchio, datato 1561 e conservato nel Museo Mayer van den Bergh di Anversa. Contiene una scritta poco leggibile, interpretabile come \"\", a cui era probabilmente anteposta la firma dell'artista.\nStoria.\nL'opera \u00e8 citata dal van Mander (1604), come appartenente alla collezione imperiale di Rodolfo II a Praga; negli inventari seicenteschi risulta per\u00f2 a palazzo Hradschin, nella stessa citt\u00e0. Fu rubata dagli svedesi nel sacco del 1648 e riapparve a Stoccolma solo nel 1800. Andata all'asta a Colonia nel 1894, fu segnalata da Max Friedl\u00e4nder a van den Bergh per la sua collezione.\nCon la \"Caduta degli angeli ribelli\" e il \"Trionfo della Morte\", simili per dimensioni e per richiami evidenti al mondo di Bosch, fu probabilmente dipinta per un medesimo committente e destinata a formare una serie.\nSullo stesso soggetto esiste anche un dipinto di David Teniers il Giovane, del 1640.\nDescrizione e stile.\nDulle Griet \u00e8 una strega del folklore fiammingo, personificazione dell'avarizia, forse alterazione popolaresca della figura di santa Margherita d'Antiochia vincitrice del demonio. Bruegel la rappresenta al centro del dipinto, mentre con naturalezza, armata e in corsa, si dirige verso la bocca dell'Inferno con un bottino. Attorno a lei vi sono scene di distruzione in una citt\u00e0, conseguenza di un attacco portato presumibilmente dalla strega stessa; figure mostruose popolano tutto il dipinto, e il colore dominante \u00e8 il rosso delle fiamme.\nL'opera \u00e8 una delle pi\u00f9 complesse di significati nell'opera di Bruegel. Pare che ogni personaggio, ogni mostruosa creatura e ogni oggetto rimandino a simboli magici e alchemici, di difficile identificazione. Una figura chiave \u00e8 il gigante che, poco sopra il centro del dipinto, regge sulla schiena una barca con la sfera e con un mestolo di ferro rovescia monete dal suo deretano a forma di uovo dal guscio rotto. Si tratta forse dell'antipodo di Dulle Griet, che getta indifferente alla folla le ricchezze che essa raccoglie con avidit\u00e0. Forse si tratta quindi di un richiamo all'inutilit\u00e0 dell'accumulare le ricchezze.\nEvidenti sono i debiti verso Hieronymus Bosch, tanto che \u00e8 assai probabile che lo stesso committente abbia chiesto un dipinto nello stile del defunto maestro di 's-Hertogenbosch. Bruegel si dimostr\u00f2 comunque pienamente all'altezza del modello di riferimento, creando figure fantasiose ma solide, con un calibratissimo concerto di colori, soprattutto rossi, ed effetti di grande finezza come nell'incendio che divampa sulla destra della tavola."}
{"id": "3144273", "revid": "92723", "url": "https://it.wikipedia.org/wiki?curid=3144273", "title": "Basilica di Santa Maria del Monte (Bombay)", "text": "La basilica di Santa Maria del Monte (detta popolarmente in inglese \"Mount Mary\") \u00e8 una delle pi\u00f9 importanti chiese cattoliche della citt\u00e0 di Bombay e di tutta l'India. La chiesa \u00e8 situata nel periferico quartiere di Bandra e si trova sulla cima di una collina che domina la baia della citt\u00e0."}
{"id": "3144275", "revid": "666668", "url": "https://it.wikipedia.org/wiki?curid=3144275", "title": "CAF Futsal Championship 2011", "text": "Il quinto CAF Futsal Championship, \u00e8 una competizione per squadre nazionali di calcio a 5, cancellato dalla Confederazione Africana ad aprile 2011.\nInizialmente previsto a partire dal 15 dicembre al 27 dicembre 2010 a Tripoli in Libia, doveva rappresentare il pi\u00f9 affollato campionato africano di sempre, in base alle squadre iscritte: un totale di quattordici. La CAF aveva poi spostato l'evento in Burkina Faso programmando l'estrazione dei gironi il 9 ottobre 2010 a Ouagadougou ma quest'ultima federazione ha ritirato la disponibilit\u00e0 ad ospitare la manifestazione il 23 marzo 2011"}
{"id": "3144276", "revid": "1543377", "url": "https://it.wikipedia.org/wiki?curid=3144276", "title": "Chiesa di San Francesco d'Assisi (Ciminna)", "text": "La chiesa di San Francesco d'Assisi \u00e8 una chiesa di Ciminna.\nStoria e descrizione.\nI frati minori francescani erano presenti a Ciminna fin dal XV secolo ed ebbero un primo convento presso la chiesa di Santa Maria a Porta San Gerardo. Sul finire dello stesso secolo (1480, epigrafe della sepoltura dei frati) si trasferirono in altro luogo, oggi al centro dell'abitato, costruendo un nuovo convento e la chiesa dedicata a San Francesco d'Assisi. \n\"HOC FECIT FIERI FRATRI PAULU TURCU GUARDIANU MCCCCLXXX\". \nCresciuto d'importanza - il convento fu sede di Capitolo Provinciale - a partire dal 1621 venne costruita una nuova chiesa ed ampliata la casa religiosa, sotto la direzione dei ciminnesi fra' Vincenzo Li Vaccari e di Padre fra' Salvatore la Vignera che complet\u00f2 le opere nel 1668. Innovativa l'impostazione in pianta ed in alzato della chiesa, che anticipa di un decennio quella di Sant'Antonio di Padova a Palermo, gi\u00e0 attribuita a Mariano Smiriglio, adottando negli esterni l'ordine gigante con alte paraste tuscaniche e fregio a triglifi, eleganti e manieristiche le superstiti mostre delle finestre al centro delle partiture della fiancata che individuano gli spazi interni delle grandi cappelle. Vi lavorarono scalpellini che avevano lavorato in citt\u00e0 con Giuseppe Giacalone e lavoreranno con il noto architetto siciliano. L'interno, integro nella spazialit\u00e0, ci \u00e8 pervenuto nella veste decorativa neoclassica di fine Settecento. Il complesso monumentale \u00e8 propriet\u00e0 comunale, nell'ex convento ha sede la Biblioteca Comunale \"Francesco Brancato\".\nInterno.\nImpianto a navata unica con ampie e profonde cappelle laterali.\nOpere.\nLa chiesa conserva inoltre gran parte del patrimonio artistico di cui la dotarono i religiosi dell'Ordine dei frati minori conventuali, tra cui la pregevole tela dell'\"Immacolata Concezione\" di Vito D'Anna (1766) e un \"Crocifisso\" realizzato in mistura da Antonello Gagini nel 1521.\nStatua raffigurante l'\"Immacolata Concezione\" realizzata nel 1781 da Antonino Barcellona."}
{"id": "3144282", "revid": "1494169", "url": "https://it.wikipedia.org/wiki?curid=3144282", "title": "Festone", "text": "Per Festone si pu\u00f2 intendere:"}
{"id": "3144286", "revid": "1573940", "url": "https://it.wikipedia.org/wiki?curid=3144286", "title": "Chiesa di San Francesco di Paola (Ciminna)", "text": "La chiesa di San Francesco di Paola \u00e8 una chiesa di Ciminna.\nStoria.\nIn origine era dedicata a San Leonardo, si ignora la data in cui venne fondata. Nel 1608, quando alcuni Padri dell'ordine dei Minimi di San Francesco di Paola si stabilirono a Ciminna, iniziarono a costruire il loro convento, con relativa chiesa, nel piano detto \u201cdell'Apurchiarola\u201d. Erano gi\u00e0 state scavate le fondamenta quando ricevettero l'offerta di potersi trasferire presso la chiesa di San Leonardo. Accettando l'offerta, i lavori da poco avviati vennero interrotti e il 13 dicembre 1608 si procedette alla nuova assegnazione, confermata il 10 gennaio 1609. Al fianco della Chiesa, che da allora venne intitolata a San Francesco di Paola, venne costruito il convento. Nel 1752 il Convento venne restaurato, e vennero eseguiti anche alcuni lavori in case di loro propriet\u00e0. Chiuse i battenti il 20 agosto 1792, in seguito alla norma sull'abolizione dei piccoli conventi del 17 dicembre 1768. Non ebbe alcun esito la richiesta per la sua riapertura, inviata al Re il 15 febbraio 1844. Nel 1890 Don Francesco Cassata vi fece realizzare dipinti con scene relative alla vita del Santo titolare."}
{"id": "3144294", "revid": "149587", "url": "https://it.wikipedia.org/wiki?curid=3144294", "title": "Seconda Divisione Islandese", "text": ""}
{"id": "3144297", "revid": "729019", "url": "https://it.wikipedia.org/wiki?curid=3144297", "title": "Battaglia di Cedynia", "text": "La battaglia di Cedynia, avvenuta nel 972, fu la prima battaglia documentata storicamente in Polonia.\nAntefatto.\nAttorno al 937 il margravio sassone Gero I aveva occupato vasti territori ad est dell'Elba, dove soggiog\u00f2 i Polabi, un popolo slavo della zona. Continuando l'espansione giunse fino all'Oder, oltre il quale si estendeva il regno di Piast, e, dopo alcuni scontri, Gero riusc\u00ec a sottometterlo. Successivamente il margravio della marca orientale sassone Odone I, che doveva riscuotere il tributo della regione, desideroso di espandere ulteriormente il proprio territorio, attacc\u00f2, certo della vittoria, Mieszko I di Polonia.\nLa battaglia.\nIl 24 giugno 972 gli eserciti di Polonia e Sassonia si incontrarono nei pressi di Cedynia. Tietmaro di Merseburgo, l'unico storico contemporaneo ai fatti che tratti la battaglia, racconta la battaglia nel suo \"Chronicon\" in modo piuttosto laconico. Non si conoscono i dettagli della battaglia, solo che i Polacchi sconfissero in modo decisivo le truppe di Odone. Il fratello di Mieszko, Czcibor, per\u00ec durante la battaglia.\nEventi successivi.\nLa sconfitta del proprio esercito spinse l'imperatore tedesco Ottone I il Grande a stipulare la pace con Mieszko I, che fu ratificato anche con gli imperatori successivi.\nDopo la seconda guerra mondiale la battaglia, precedentemente quasi ignorata, entr\u00f2 nel mito polacco come la prima resistenza ai Tedeschi, e nel 1972 fu eretto nella zona un grandioso monumento in ricordo della vittoria. Dopo la caduta del comunismo in Europa, l'evento venne affrontato in modo meno enfatico ma comunque celebrato come una delle pi\u00f9 importanti battaglie polacche."}
{"id": "3144299", "revid": "1318658", "url": "https://it.wikipedia.org/wiki?curid=3144299", "title": "Indice globale della fame", "text": "L'Indice globale della fame (o GHI, \"Global Hunger Index\") \u00e8 uno strumento multi-statistico che misura il livello di fame in oltre cento Paesi al mondo. Il GHI misura i progressi e i fallimenti nella lotta contro la fame e viene calcolato annualmente, con i risultati raccolti in un report pubblicato ogni anno nel mese di ottobre.\nL'Indice \u00e8 stato adottato e poi stato sviluppato dall'International Food Policy Research Institute (IFPRI) e pubblicato per la prima volta nel 2006, in collaborazione con l'ONG tedesca Welthungerhilfe. Dal 2007 partecipa alla pubblicazione anche l'ONG irlandese Concern Worldwide. L'edizione 2018 \u00e8 frutto di un progetto congiunto di Welthungerhilfe e Concern Worldwide, mentre IFPRI ha fatto un passo indietro rispetto al suo coinvolgimento nel report.\nDal 2008 \u00e8 pubblicato in varie lingue, tra cui l'italiano, quest'ultimo a cura di Cesvi.\nL'Indice Globale della Fame 2021 - il sedicesimo di una serie annuale - presenta una misurazione multidimensionale della fame nazionale, regionale e globale, riassunta in un punteggio numerico che rende conto dei diversi aspetti della fame. Il GHI 2021 mostra che in molti Paesi e a livello globale la fame e la malnutrizione sono diminuite dal 2000, ma in alcune parti del mondo i due fenomeni persistono o si sono addirittura aggravati.\nIl rapporto 2021 indaga, inoltre, il legame a doppio filo fra fame e conflitti, che rappresentano una delle principali cause della fame nel mondo. Insieme ai conflitti, anche i cambiamenti climatici e la pandemia di COVID-19 rappresentano un cocktail tossico responsabile di un elevato aumento del rischio di fame e malnutrizione a livello globale, aggravando l'insicurezza alimentare di milioni di persone.\nFocus anno per anno.\nOgni anno, l'Indice Globale della Fame presenta un focus specifico:\nCalcolo dell'Indice.\nI punteggi di GHI si basano sui valori di 4 indicatori:\nSulla base dei valori dei quattro indicatori, il GHI assegna alla fame un valore da 0 a 100, dove 0 \u00e8 il risultato migliore (assenza di fame) e 100 \u00e8 il peggiore, anche se nessuno dei due estremi viene mai raggiunto nella realt\u00e0. Di conseguenza, pi\u00f9 alto \u00e8 il valore, peggiore \u00e8 lo stato nutrizionale di un Paese.\nIl livello di fame di ogni Paese \u00e8 classificato su una scala di gravit\u00e0 che va da \"basso\" a \"estremamente allarmante\", secondo i seguenti intervalli di valori:\nI dati per il calcolo dei punteggi provengono da fonti Nazioni Unite (FAO, OMS, UNICEF e Gruppo inter-agenzie per la stima della mortalit\u00e0 infantile UN IGME), dalla Banca Mondiale (World Bank) e dalle Indagini demografiche e sanitarie (Demographic and Health Surveys, DHS).\nNel 2021, sono stati valutati i dati per 135 Paesi. Di questi, c'erano dati sufficienti per calcolare i punteggi di GHI 2021 per 116 Paesi e per classificarli. Per 19 Paesi non \u00e8 stato possibile calcolare i singoli punteggi e determinarne la posizione in classifica per mancanza di dati. Ove possibile, il livello di fame di questi Paesi \u00e8 stato designato provvisoriamente per gravit\u00e0: in 1 Paese \u00e8 designato come \"basso\", 6 come \"grave\", 4 come \"allarmante\". Infine, per 7 Paesi non \u00e8 stato possibile stabilire alcuna designazione provvisoria.\nTendenze globali e regionali.\nNel 2021, la fame in tutto il mondo, rappresentata da un punteggio globale GHI di 17,9, \u00e8 a un livello \"moderato\", in calo rispetto a un punteggio GHI del 2000 di 28,2, classificato come \"grave\".\nTuttavia, anche se i punteggi di GHI evidenziano un declino della fame globale rispetto al 2000, i progressi stanno rallentando. Se tra il 2006 e il 2012 il punteggio mondiale di GHI \u00e8 sceso di 4,7 punti, passando da 25,1 a 20,4, dal 2012 \u00e8 diminuito di soli 2,5 punti. Dopo decenni di declino, la prevalenza mondiale della denutrizione\u00a0\u2013 uno dei quattro indicatori usati per calcolare i punteggi di GHI\u00a0\u2013 sta aumentando. Questo cambiamento pu\u00f2 essere un\u2019avvisaglia di ulteriori inversioni di tendenza in altri indicatori della fame.\nInoltre, la fame varia enormemente da regione a regione. Sia in Africa a sud del Sahara che in Asia meridionale, la fame \u00e8 \"grave\". L\u2019Africa a sud del Sahara ha i tassi di denutrizione, arresto della crescita infantile e mortalit\u00e0 infantile pi\u00f9 alti al mondo. L\u2019alto livello di fame dell\u2019Asia meridionale \u00e8 dovuto in gran parte alla sottonutrizione infantile, specificamente misurata dal deperimento. Invece, nelle regioni Europa e Asia centrale, America Latina e Caraibi, Asia orientale e Sud-est asiatico, Asia occidentale e Africa settentrionale, la fame \u00e8 a livello \"basso\" o \"moderato\".\nIn base alle attuali proiezioni del GHI, il mondo nel suo complesso e 47 Paesi in particolare non riusciranno a ridurre la fame a un livello basso entro il 2030. Recenti proiezioni della FAO confermano questi risultati: prendendo in considerazione gli effetti della pandemia di COVID-19, si prevede che nel 2030 ci saranno 657 milioni di persone denutrite (quasi l\u20198% della popolazione mondiale), circa 30 milioni in pi\u00f9 rispetto a uno scenario in cui non si fosse verificata la pandemia. Analogamente, il mondo non \u00e8 neppure vicino a raggiungere gli Obiettivi di Sviluppo Sostenibile (SDG) sulla nutrizione infantile. Solo il 25% dei Paesi sembra in grado di dimezzare il numero di bambini affetti da arresto della crescita entro il 2030 e solo il 28% di far scendere il deperimento infantile al di sotto del 3% e mantenerlo a questo livello. Secondo le ultime proiezioni sulla mortalit\u00e0 infantile, 53 Paesi devono accelerare i progressi se vogliono raggiungere l\u2019SDG di portare i tassi di mortalit\u00e0 dei bambini di et\u00e0 inferiore ai cinque anni al di sotto del 2,5% entro il 2030.\nGraduatoria 2021.\n \nFocus rapporto GHI 2021 - Fame e sistemi alimentari in contesti di conflitto.\nConflitti, pandemia e cambiamento climatico rischiano di cancellare i seppur lenti progressi compiuti negli ultimi anni verso l'obiettivo \"Fame Zero\", delineato nell'Agenda 2030 delle Nazioni Unite. Dopo anni di declino, nel 2020 la percentuale di popolazione denutrita nel mondo \u00e8 tornata a salire: sono 155 milioni le persone in stato di insicurezza alimentare acuta, 20 milioni in pi\u00f9 rispetto al 2019. La lotta alla fame nel mondo registra di conseguenza una battuta d'arresto. Secondo l'Indice Globale della Fame 2021, in 47 Paesi in particolare la fame resta eccezionalmente elevata e con scarse di possibilit\u00e0 di ridurla a livelli bassi entro la fine del decennio.\nLo stato della fame nel mondo.\nI progressi sul fronte della lotta alla fame arrancano, Se fra il 2006 e il 2012 il punteggio mondiale di GHI \u00e8 sceso di 4,7 punti, negli ultimi nove anni \u00e8 diminuito di soli 2,5 punti.\nAfrica subsahariana e Asia meridionale sono le regioni con i livelli di fame pi\u00f9 alti al mondo, con un punteggio di GHI rispettivamente di 27,1 e 26,1 (fame \"grave\"). La prima in particolare registra tassi di denutrizione, arresto della crescita infantile e mortalit\u00e0 infantile pi\u00f9 alti al mondo. Il tasso di denutrizione \u00e8 passato dal 19,6% del periodo 2014-2016 al 21,8% del periodo 2018-2020. Un terzo dei bambini soffre ancora di arresto della crescita. Ancora pi\u00f9 preoccupante \u00e8 che l'Africa \u00e8 l'unica regione del mondo per la quale si prevede un aumento delle persone denutrite da qui al 2030. L'alto livello di fame in Asia meridionale deriva invece perlopi\u00f9 dal dato della malnutrizione infantile.\nTra i Paesi con il punteggio di GHI pi\u00f9 alto, la Somalia registra un livello di fame estremamente allarmante (50,8 punti) ed \u00e8 seguita da nove Paesi con un livello allarmante: Ciad, Madagascar, Repubblica Centrafricana, Repubblica Democratica del Congo, Yemen, Burundi, Comore, Siria e Sud Sudan.\nConflitti principale causa della fame.\nI conflitti armati, sempre pi\u00f9 numerosi e prolungati, rappresentano la principale causa della fame nel mondo. Nel 2020, i conflitti attivi erano 169 e otto dei dieci Paesi con livelli di fame \"allarmanti\" o \"estremamente allarmanti\" coincidono con Paesi dilaniati da guerre e conflitti interni: dalla Repubblica Democratica del Congo alla Nigeria, dal Sud Sudan alla Siria fino a Yemen e Somalia. Fame e guerra sono legate a doppio filo. I conflitti violenti hanno un forte impatto sui sistemi alimentari, pregiudicandone ogni aspetto, dalla produzione al consumo. Inoltre, l'insicurezza alimentare duratura \u00e8 fra le principali eredit\u00e0 di una guerra e, allo stesso tempo, l'aumento dell'insicurezza alimentare pu\u00f2 condurre a conflitti violenti.\nLa pandemia da COVID-19.\nSebbene non siano ancora pienamente apprezzabili gli effetti della pandemia sull'aumento della fame, ad oggi emerge per\u00f2 che lo shock economico che ne \u00e8 derivato ha pregiudicato la sicurezza alimentare. Si stima che il numero di persone in condizioni di insicurezza alimentare acuta sia infatti aumentato di quasi 20 milioni nel 2020 rispetto all'anno precedente. Secondo la FAO, per effetto della pandemia nel 2030 le persone denutrite saranno 657 milioni, circa 30 milioni in pi\u00f9.\nRaccomandazioni.\nIl successo del Vertice delle Nazioni Unite sui sistemi alimentari, recentemente concluso, dovrebbe essere giudicato in base alla sua capacit\u00e0 di generare azioni concrete e trasformative a lungo termine per raggiungere l\u2019obiettivo Fame Zero, per rispettare, proteggere e soddisfare il diritto umano al cibo e per non lasciare nessuno indietro di fronte ai conflitti, ai cambiamenti climatici e alla pandemia di COVID-19. Sebbene i conflitti richiedano, in ultima analisi, soluzioni politiche e cambiamenti sociali, l\u2019inclusione di un\u2019ottica di costruzione della pace nella creazione di sistemi alimentari resilienti e di un\u2019ottica di sicurezza alimentare nella costruzione della pace pu\u00f2 contribuire a promuovere sia una sicurezza alimentare e nutrizionale sostenibile che una pace duratura.\nLe raccomandazioni dell'Indice Globale della Fame 2021 sono:\nFocus rapporto GHI 2020 - 10 anni all\u2019Obiettivo Fame Zero: collegare salute e sistemi alimentari sostenibili.\nGli eventi del 2020 stanno mettendo a nudo molte delle vulnerabilit\u00e0 del sistema alimentare mondiale in modi che stanno diventando impossibili da ignorare. Tuttavia, adottando un approccio integrato alla salute e alla sicurezza alimentare e nutrizionale, potrebbe essere ancora possibile raggiungere la Fame Zero entro il 2030. Un approccio One Health, che si basa sul riconoscimento delle interconnessioni tra gli esseri umani, gli animali, le piante e il loro ambiente condiviso, nonch\u00e9 sull\u2019importanza di relazioni commerciali eque, affronterebbe le varie crisi che affrontiamo in modo olistico e contribuirebbe a prevenire future crisi sanitarie, a ripristinare un pianeta sano e a porre fine alla fame.\nL\u2019approccio One Health mette a fuoco una serie di punti deboli: la fragilit\u00e0 dei sistemi alimentari globalizzati; lo scarso investimento negli agricoltori locali, associazioni di agricoltori e catene del valore orientate ai piccoli proprietari terrieri; l'aumento dei tassi di malattie non trasmissibili legate all'alimentazione; le risposte alle emergenze che disturbano i sistemi alimentari locali; il pesante costo ambientale dei sistemi alimentari, l'inadeguata protezione sociale per gran parte della popolazione mondiale; l'ingiusta governance alimentare globale, comprese le ingiuste politiche commerciali e di aiuto; e la mancanza di una propriet\u00e0 fondiaria sicura, che si traduce in insicurezza alimentare per le comunit\u00e0 rurali, le popolazioni indigene, le donne e i gruppi emarginati.\nPer garantire il diritto a un'alimentazione adeguata e nutriente per tutti e raggiungere la Fame Zero entro il 2030, dobbiamo affrontare la salute e la sicurezza alimentare e nutrizionale in un modo che consideri la salute umana, animale e ambientale e le relazioni commerciali eque in modo olistico.\nLe istituzioni multilaterali, i governi, le comunit\u00e0 e gli individui devono intraprendere una serie di azioni a breve e lungo termine, tra cui sostenere la produzione e la fornitura di cibo, garantire misure di protezione sociale, rafforzare le catene di approvvigionamento alimentare regionali, rivedere il cibo, la salute e i sistemi economici attraverso le lenti di One Health per tracciare un percorso di recupero ambientale, e lavorare per un'economia alimentare circolare che ricicli sostanze nutritive e materiali, rigeneri i sistemi naturali ed elimini gli sprechi e l'inquinamento.\nFocus rapporto GHI 2019 - La sfida della fame e del cambiamento climatico.\nIl rapporto GHI del 2019 rileva che il cambiamento climatico sta rendendo sempre pi\u00f9 difficile nutrire la popolazione umana in modo adeguato e sostenibile. Il cambiamento climatico ha impatti negativi diretti\ne indiretti sulla sicurezza alimentare e sulla fame attraverso cambiamenti nella produzione e disponibilit\u00e0 di cibo, nell'accesso, nella qualit\u00e0, nell'utilizzo e nella stabilit\u00e0 dei sistemi alimentari.\nInoltre, il cambiamento climatico pu\u00f2 contribuire ai conflitti, specialmente nelle regioni vulnerabili e a rischio di insicurezza alimentare, creando una doppia vulnerabilit\u00e0 per le comunit\u00e0: fardello che va ben oltre la loro capacit\u00e0 di far fronte agli shock.\nIl cambiamento climatico solleva quattro disuguaglianze chiave collegate al nesso tra cambiamento climatico e sicurezza alimentare: 1. il grado di responsabilit\u00e0 nel causare il cambiamento climatico; 2. gli impatti intergenerazionali del cambiamento climatico; 3. gli impatti del cambiamento climatico sulle persone pi\u00f9 povere del Sud del mondo; 4. la capacit\u00e0 di affrontare gli impatti del cambiamento climatico.\nLe azioni attuali sono inadeguate all'entit\u00e0 della minaccia che il cambiamento climatico rappresenta per la sicurezza alimentare. La trasformazione - un cambiamento fondamentale delle caratteristiche profonde dei sistemi umani e naturali - \u00e8 ora riconosciuta come centrale nei percorsi di resilienza e contrasto al cambiamento climatico per raggiungere la Fame Zero. I valori e i comportamenti individuali e collettivi devono spingere verso la sostenibilit\u00e0 e un pi\u00f9 giusto equilibrio del potere politico, culturale e istituzionale nella societ\u00e0.\nFocus rapporto GHI 2018 - Migrazione forzata e fame.\nIl saggio del GHI 2018 esamina i rapporti tra fame forzata e fame, due sfide interconnesse che colpiscono alcune delle regioni pi\u00f9 povere e segnate dai conflitti del mondo. A livello globale si stima che vi siano 68,5 milioni di sfollati, di cui 40 milioni di sfollati interni, 25,4 milioni di rifugiati e 3,1 milioni di richiedenti asilo. Per queste persone, la fame pu\u00f2 essere sia una causa che una conseguenza della migrazione forzata. L'aiuto agli sfollati in condizioni di insicurezza alimentare deve essere rafforzato in quattro settori chiave:\nL'Indice Globale della Fame 2018 offre delle raccomandazioni per fornire una risposta pi\u00f9 efficace e olistica alla migrazione forzata e alla fame. Tra queste c'\u00e8 l'invito a concentrare le risorse su quei paesi e gruppi di persone che richiedono pi\u00f9 supporto, a fornire soluzioni di lungo periodo per gli sfollati e ad aumentare gli impegni e le responsabilit\u00e0 a livello internazionale.\nFocus rapporto GHI 2017 - Le disuguaglianze della fame.\nIl 2017 evidenzia l'irregolarit\u00e0 dei progressi registrati nel ridurre la fame nel mondo e come le disuguaglianze in termini di potere siano alla base di una nutrizione ineguale.\nPer raggiungere lo scopo ultimo degli Obiettivi di Sviluppo Sostenibile delle Nazioni Unite \u2013 \"Non lasciare indietro nessuno\" \u2013, \u00e8 necessario un approccio alla fame e alla malnutrizione che sia pi\u00f9 attento nel recepirne la distribuzione irregolare, e pi\u00f9 vigile nel riconoscere le disuguaglianze di potere che intensificano gli effetti che povert\u00e0 e marginalizzazione hanno sulla malnutrizione. Il rapporto sottolinea l'importanza di utilizzare analisi per dare un nome a tutte quelle forme di potere che mantengono le persone affamate e malnutrite; l'importanza di progettare interventi strategicamente localizzati dove viene esercitato il potere; la necessit\u00e0 di rafforzare il potere di chi \u00e8 affamato e malnutrito per sfidare e resistere alla perdita di controllo sul cibo di cui si nutrono.\nFocus rapporto GHI 2016 - Obiettivo Fame Zero.\nAnche se secondo l\u2019Indice Globale della Fame 2016 la comunit\u00e0 internazionale non \u00e8 ancora sulla strada giusta per realizzare il secondo Obiettivo di Sviluppo Sostenibile delle Nazioni Unite, si registra un declino del 29% dal 2000 del tasso di fame globale\u00a0\u2013 segno che un preciso impegno politico pu\u00f2 far s\u00ec che l\u2019obiettivo sia realistico e raggiungibile. Grazie alle riflessioni di David Nabarro, Consigliere Speciale del Segretario Generale delle Nazioni Unite sull\u2019Agenda 2030 per lo Sviluppo Sostenibile e i Cambiamenti Climatici, il GHI 2016 ci offre degli spunti teorici e pratici su come la cornice degli obiettivi di sviluppo sostenibile ci aiuter\u00e0 a sconfiggere la fame nel mondo attraverso un piano trasformativo e inclusivo che integra approcci nuovi e innovativi, che mettano insieme attori diversi pronti a schierarsi per l\u2019obiettivo comune di eliminare la povert\u00e0 e la fame.\nFocus rapporto GHI 2015 - I conflitti armati e la sfida della fame.\nIl capitolo sulla relazione tra fame e conflitti mostra che il periodo in cui le grandi carestie causavano pi\u00f9 di un milione di morti \u00e8 finalmente finito. In ogni caso, c'\u00e8 una chiara connessione tra conflitti armati e fame. La maggior parte dei paesi con i peggiori punteggi del 2015 hanno vissuto o vivono attualmente delle situazioni di conflitto. Comunque, la fame esiste anche in assenza di conflitti, come mostrano molti paesi in Asia Meridionale e Africa.\nLa diminuzione delle guerre \u00e8 per\u00f2 in fase di stallo. A meno che i conflitti armati vengano ridotti o eliminati, ci sono poche speranze per vincere la fame.\nFocus rapporto GHI 2014 - La sfida alla fame nascosta.\nLa fame nascosta \u00e8 una forma di sottonutrizione che si verifica quando l'assunzione e l'assorbimento di vitamine e minerali/microelementi (come zinco, iodio e ferro) sono troppo bassi per garantire buone condizioni di salute e di sviluppo. Tra i fattori che contribuiscono alla carenza di micronutrienti troviamo: cattiva alimentazione, aumento delle esigenze di micronutrienti durante fasi specifiche della vita, come la gravidanza, e problemi di salute come malattie, infezioni o parassiti che si possono propagare in ambienti insalubri con scarse condizioni igienico-sanitarie. In situazioni non di emergenza, la povert\u00e0 \u00e8 il fattore principale che limita l'accesso a cibo adeguato e nutriente. In pi\u00f9, i Paesi in via di sviluppo si stanno spostando da una dieta basata su cibi poco processati ad una basata su cibi e bevande molto processati, ricchi di energia ma poveri in micronutrienti.\nPi\u00f9 di 2 miliardi di persone in tutto il mondo soffrono la fame nascosta. I suoi effetti possono essere devastanti, e portare al ritardo mentale, compromettere la salute, diminuire la produttivit\u00e0 e persino causare la morte. I suoi effetti sono particolarmente acuti durante i primi 1.000 giorni, dal concepimento ai 2 anni di vita del bambino, e avere gravi conseguenze fisiche e cognitive. Oltre a inficiare la salute umana, la fame nascosta pu\u00f2 impedire anche lo sviluppo socioeconomico, soprattutto in Paesi a basso e medio reddito.\nLe carenze di vitamine e minerali incidono significativamente sulle persone e le societ\u00e0 colpite, sia in termini di costi sanitari che di perdita di capitale umano e riduzione della produttivit\u00e0 economica. La fame nascosta compromette la crescita e l'apprendimento, limita la produttivit\u00e0 e perpetua il ciclo continuo della povert\u00e0. Le perdite di produttivit\u00e0 economica dovute a carenze di macronutrienti o micronutrienti si aggirano intorno ai 2 miliardi di dollari l'anno.\nUna delle strategie pi\u00f9 efficaci per prevenire in modo sostenibile la fame nascosta consiste nel diversificare la dieta. Una dieta sana contiene un buon equilibrio e una buona combinazione di macronutrienti (carboidrati, grassi, e proteine); micronutrienti essenziali; e altre sostanze come le fibre. Tra i modi efficaci per diversificare la dieta vi sono la promozione degli orti domestici, il cambiamento delle abitudini di nutrizione dei bambini pi\u00f9 piccoli, la fortificazione, che aumenta le quantit\u00e0 di micronutrienti presenti negli alimenti durante la trasformazione industriale; l'uso di integratori; e il bio-arricchimento.\nFocus rapporto GHI 2013 - La resilienza comunitaria per la sicurezza alimentare e nutrizionale.\nMolti dei Paesi in cui il livello di fame \u00e8 \"allarmante\" o \"estremamente allarmante\" sono particolarmente vulnerabili alle crisi: nel Sahel africano, le popolazioni sono annualmente vittime della siccit\u00e0, e devono affrontare conflitti violenti e calamit\u00e0 naturali in un contesto globale che diventa sempre pi\u00f9 volatile (crisi economiche e finanziarie, crisi dei prezzi alimentari).\nL'incapacit\u00e0 di affrontare queste crisi ha messo in discussione il successo finale di molti programmi di sviluppo. Le popolazioni hanno ancora meno risorse per resistere alle successive crisi. 2,6 miliardi di persone nel mondo vivono con meno di 2 dollari americani al giorno. Per loro, una malattia in famiglia, un mancato raccolto dovuto alla siccit\u00e0 o l'interruzione dell'invio di denaro da parte di parenti che vivono all'estero pu\u00f2 innescare una spirale negativa da cui non possono uscire da soli.\nNon \u00e8 quindi sufficiente supportare le popolazioni durante le emergenze e, una volta che l'emergenza \u00e8 passata, iniziare programmi di sviluppo a lungo termine. Al contrario, emergenza e assistenza per lo sviluppo devono essere concettualizzate in modo tale da aumentare la resilienza delle popolazioni agli shock.\nL'Indice Globale della Fame individua tre strategie di adattamento. Minore \u00e8 l'intensit\u00e0 dello shock, minore \u00e8 l'entit\u00e0 di risorse che devono essere usate per affrontarne le conseguenze:\nA partire da questa analisi, gli autori presentano diverse raccomandazioni strategiche:\nFocus rapporto GHI 2012 - Garantire la sicurezza alimentare in un contesto di scarsit\u00e0 di terra, acqua ed energia.\nLa fame \u00e8 sempre pi\u00f9 legata al modo in cui vengono usate le risorse agricole, idriche ed energetiche. La crescente scarsit\u00e0 di queste risorse mette sempre pi\u00f9 sotto pressione la sicurezza alimentare. Molti fattori contribuiscono alla crescente scarsit\u00e0 di risorse naturali:\nI segnali di una crescente scarsit\u00e0 di risorse agricole, idriche ed energetiche sono: l'aumento dei prezzi dell'energia e del cibo, il massiccio incremento di investimenti su larga scala sulla terra arabile (il cosiddetto land grabbing), l'incremento della degradazione della terra arabile causato da uno sfruttamento eccessivo (ad es., la crescente desertificazione), l'incremento del numero di persone che vivono in regioni con scarsa disponibilit\u00e0 idrica e la perdita di terra arabile causata dal cambiamento climatico. L'analisi delle condizioni globali ha portato gli autori del GHI 2012 a formulare le seguenti raccomandazioni strategiche sull'importanza di:\nFocus rapporto GHI 2011 - Impennate e volatilit\u00e0 dei prezzi alimentari.\nIl GHI 2011 analizza gli elevati e instabili prezzi alimentari, individuando tre fattori chiave per l'aumento dei prezzi dei prodotti agricoli e della loro volatilit\u00e0. L'aumento delle contrattazioni sui futures, contratti a termine delle materie prime (in cui rientrano i prodotti alimentari), che sono passate negli ultimi anni da meno di un milioni al mese a svariati milioni. L'espansione della produzione (specie di mais) destinata alla produzione di biocarburanti e cos\u00ec sottratta all'alimentazione umana ed animale. Le crescenti condizioni meteorologiche che estreme causate dal cambiamento climatico che danneggiano i raccolti, penalizzano gli agricoltori e condizionano i mercati locali ed internazionali spesso privi di informazioni tempestive sulle riserve alimentari disponibili nei momenti critici. Il rapporto avanza alcune raccomandazioni per limitare la volatilit\u00e0 e la crescita dei prezzi: \nInfine il rapporto propone di rafforzare la resilienza dei poveri attraverso:\nFocus rapporto GHI 2010 - Malnutrizione nella prima infanzia.\nLa malnutrizione tra i bambini ha assunto proporzioni allarmanti: nei Paesi in via di sviluppo sono oltre 195 milioni - circa 1/3 del numero totale - i bambini sotto i 5 anni che soffrono di uno sviluppo fisico non adeguato per la loro et\u00e0. Quasi un quarto dei bambini sotto i 5 anni - 129 milioni - \u00e8 sottopeso e 1/10 \u00e8 gravemente sottopeso.Il problema della malnutrizione infantile non \u00e8 distribuito uniformemente in tutto il mondo, bens\u00ec concentrato in pochi Paesi e regioni. Circa il 90% dei bambini che soffrono di uno sviluppo non adeguato per la loro et\u00e0 vive in Africa e Asia. Nella sola India vive il 42% di tutti i bambini sottopeso.Recenti studi dimostrano che la finestra cruciale per la lotta contro la malnutrizione infantile \u00e8 rappresentata dal periodo tra i 9 e i 24 mesi (quindi i 1.000 giorni tra il concepimento e il compimento del secondo anno di et\u00e0). I bambini che vengono alimentati in modo adeguato nei primi 1.000 giorni di vita sono in grado di evitare danni irreversibili, come il limitato sviluppo fisico e mentale, un sistema immunitario debole, una speranza di vita inferiore. Dopo il completamento del II anno di et\u00e0, gli effetti della malnutrizione sono sostanzialmente irreversibili."}
{"id": "3144302", "revid": "88740", "url": "https://it.wikipedia.org/wiki?curid=3144302", "title": "Salvatore D'Elia (disambigua)", "text": ""}
{"id": "3144303", "revid": "1522738", "url": "https://it.wikipedia.org/wiki?curid=3144303", "title": "Anarco-sindacalismo", "text": "L'anarco-sindacalismo \u00e8 una delle espressioni dell'anarchismo con forti interazioni con le componenti contadine ed operaie dei lavoratori, massicciamente presente a livello sociale a partire dalla fine dell'Ottocento. Il suo obiettivo finale \u00e8 il comunismo libertario, ovvero la riorganizzazione della societ\u00e0 secondo i principi del federalismo e della democrazia diretta, dove siano gli stessi lavoratori a gestire le strutture politiche, economiche e sociali in modo egualitario e non-gerarchico.\nStoria.\nNasce nei primi decenni del Novecento a seguito della Prima Internazionale. \u00c8 stato un metodo di organizzazione e di lotta attraverso il sindacalismo, attivo in particolare in Francia, Italia, Spagna, USA e America Latina.\nNell'attualit\u00e0 esistono diverse organizzazioni che praticano l'anarcosindacalismo in tutto il mondo e che si riconoscono nella federazione internazionale AIT (Asociaci\u00f3n Internacional de los Trabajadores).\nIn Italia.\nIn seguito agli scioperi iniziati nel 1904 e alla espulsione dei sindacalisti rivoluzionari dalla Confederazione Generale del Lavoro, il movimento anarcosindacalista fond\u00f2 a Modena l'Unione Sindacale Italiana (USI). Alla vigilia del primo conflitto globale l'USI si schier\u00f2 contro l'intervento militare dell'Italia contro l'Austria e la Germania, ed espulse i militanti interventisti. Dopo la guerra il sindacato raggiunse la sua massima consistenza numerica (circa mezzo milione di iscritti), ma non eguagli\u00f2 pi\u00f9 l'influenza che esercitava nell'anteguerra.\nFin dai primi anni '20 gli anarcosindacalisti si scontrarono con le camicie nere ed il nascente fascismo che, una volta al potere, paralizz\u00f2 l'organizzazione riducendola a compiti di solidariet\u00e0 con i compagni perseguitati. Il regime fascista la sciolse nel 1925 ma l'attivit\u00e0 sindacale continu\u00f2 nella clandestinit\u00e0, soprattutto partecipando alla rivoluzione anarchica spagnola in appoggio al sindacato Confederaci\u00f3n Nacional del Trabajo.\nNel secondo dopoguerra gli ex-militanti dell'USI rinunciarono a ricostruirla per collaborare alla costruzione del sindacato unitario CGIL. Solo nel 1950, con la rottura dell'unit\u00e0 sindacale, alcuni di loro ricostituirono l'USI che per\u00f2, fino alla fine degli anni sessanta, fu realmente attiva solo in poche regioni italiane. Nel 1971 inizia un nuovo periodo di stallo, anche a causa della repressione che colp\u00ec alcuni suoi militanti, tra cui Giuseppe Pinelli della sezione Milano-Bovisa. Nel nuovo clima politico della fine degli anni settanta l'USI riprende forza e organizza un congresso nazionale (detto della riattivazione) ad Ancona, nel 1983, dando vita alla nuova Unione Sindacale Italiana, ad oggi USI-CIT.\nNel 1996 avviene una scissione all'interno dell'USI, e nel dicembre dello stesso anno, durante il XX congresso internazionale, l'USI romana viene dichiarata non compatibile ai principi dell'AIT-IWA e dell'anarco-sindacalismo, ritenendo i suoi metodi autoritari e orientati alla delega del potere invece che all'autogestione.\nAttualmente l'USI ha una presenza territoriale in Lombardia, Emilia-Romagna, Toscana, Liguria, Friuli Venezia Giulia, Puglia e alcune province.\nIn Spagna.\nIn Spagna il movimento anarcosindacalista fond\u00f2 il sindacato Confederaci\u00f3n Nacional del Trabajo (CNT) nel 1910, con l'obiettivo di costituire una grande forza libertaria che si opponesse al sindacato allora maggioritario, la socialista Uni\u00f3n General de Trabajadores (UGT). Si form\u00f2 dal gruppo catalano \"Solidaridad Obrera\" ossia \"solidariet\u00e0 operaia\", sorto nel 1906.\nLa CNT e tutto il movimento anarchico fu protagonista della rivoluzione anarchica spagnola che inizi\u00f2 durante le prime fasi della guerra civile spagnola del 1936. Durante la rivoluzione anarchica furono espropriati e collettivizzati i terreni di gran parte del territorio spagnolo: il 70% in Catalogna, il 70% in Aragona, il 70% nella provincia di Badajoz, il 58% in Castiglia-La Mancia, il 49% in Andalusia e il 13 % nella Comunit\u00e0 Valenciana della Catalogna\nNel 1939 con la \"Ley de responsabilidades pol\u00edticas\" (Legge delle responsabilit\u00e0 politiche) la CNT fu dichiarata illegale e fu espropriata dei suoi beni immobili, materiali, veicoli, conti bancari, aziende collettivizzate e documentazione. In quel momento la CNT contava un milione di iscritti e l'infrastruttura che la sosteneva era ampia.\nLa CNT continu\u00f2 la sua attivit\u00e0 in modo clandestino dentro il territorio spagnolo durante il regime di Francisco Franco. Successivamente, con l'inizio della Transizione spagnola, la CNT celebr\u00f2 il suo primo congresso dal 1936, cos\u00ec come diversi incontri pubblici.\nAttualmente la CNT ha presenza territoriale lungo tutto il territorio spagnolo e conta con circa 3000 affiliati. Radio Klara 104.4 FM di Valencia, radio della Federazione anarchica iberica \u00e8 oggi la voce dell'anarco-sindacalismo nella Comunit\u00e0 Valenciana della Catalogna. (https://www.radioklara.org)\nNella cultura di massa.\nVideogiochi.\nL'anarco-sindacalismo \u00e8 una delle ideologie politiche incluse nella mod \"Kaiserreich\" del videogioco Hearts of Iron IV. Nello scenario di storia alternativa che la mod propone, nel quale la Germania Imperiale attraverso alcuni punti di divergenza storica vince la Grande Guerra, alcuni paesi che l'hanno adottato come ideologia ufficiale sono l'Unione di Britannia, la Seconda Comune Francese e la Repubblica Socialista Italiana (guidata, peraltro, da Palmiro Togliatti)."}
{"id": "3144305", "revid": "287204", "url": "https://it.wikipedia.org/wiki?curid=3144305", "title": "Jasmin Handanovic", "text": ""}
{"id": "3144308", "revid": "110157", "url": "https://it.wikipedia.org/wiki?curid=3144308", "title": "Museo Mayer van den Bergh", "text": "Il Museo Mayer van den Bergh \u00e8 un museo situato ad Anversa, in Belgio. La collezione ivi contenuta \u00e8 appartenuta al collezionista d'arte Fritz Mayer van den Bergh. I pi\u00f9 importanti lavori custoditi dal museo riguardano l'arte gotica e rinascimentale olandese e belga, tra cui spiccano opere di Pieter Bruegel il Vecchio.\nStoria e collezione.\nFritz Mayer van den Bergh fu il collezionista d'arte che raccolse tutte le opere del museo: esegu\u00ec le pi\u00f9 importanti acquisizioni tra il 1897 ed il 1901, anno della sua morte. La madre, tra il 1901 ed il 1904, fece costruire una casa in stile neogotico ad Anversa perch\u00e9 diventasse un museo dove poter mostrare tutte le opere collezionate dal figlio.\nIl museo contiene circa 1000 opere, principalmente dell'arte rinascimentale dei paesi nordici, tra le quali ricordare:"}
{"id": "3144309", "revid": "300067", "url": "https://it.wikipedia.org/wiki?curid=3144309", "title": "Missoula (Montana)", "text": ""}
{"id": "3144313", "revid": "1442080", "url": "https://it.wikipedia.org/wiki?curid=3144313", "title": "Open de Moselle 2006 - Singolare", "text": "Il singolare del torneo di tennis Open de Moselle 2006, facente parte dell'ATP Tour, ha avuto come vincitore Novak \u0110okovi\u0107 che ha battuto in finale J\u00fcrgen Melzer 4\u20136, 6\u20133, 6-2."}
{"id": "3144318", "revid": "35246477", "url": "https://it.wikipedia.org/wiki?curid=3144318", "title": "Illuminato da Brescia", "text": ""}
{"id": "3144320", "revid": "287204", "url": "https://it.wikipedia.org/wiki?curid=3144320", "title": "Pic de Petit Rochebrune", "text": "Il Pic de Petit Rochebrune (3.078 - detto anche \"Petit Rochebrune\") \u00e8 una montagna delle Alpi del Monginevro nelle Alpi Cozie. Si trova nel dipartimento francese delle Alte Alpi.\nCaratteristiche.\nLa montagna si trova ad oriente del pi\u00f9 alto e pi\u00f9 importante Pic de Rochebrune, sul crinale tra la valle della Cerveyrette e quella del Guil (la valle comunemente chiamata Queyras). A nord-est il crinale prosegue prima con il Pic du Malrif e poi raccordandosi con la Catena principale alpina in corrispondenza della Punta Merciantaira, mentre verso ovest si collega con il Pic de Rochebrune tramite il Col de Peas. Dal Pic de Petit Rochebrune si dirama verso nord un costolone che comprende il Pic Lombard e separa tra loro i due rami nei quali si divide l'alta valle della Cerveyrette.\nSalita sulla vetta.\nSi pu\u00f2 salire sulla vetta partendo da \"Les Fonds\", frazione di Cervi\u00e8res. La montagna \u00e8 anche una classica meta di escursioni scialpinistiche, considerata di difficolt\u00e0 BS."}
{"id": "3144325", "revid": "682087", "url": "https://it.wikipedia.org/wiki?curid=3144325", "title": "Ginnastica ritmica maschile", "text": ""}
{"id": "3144326", "revid": "729019", "url": "https://it.wikipedia.org/wiki?curid=3144326", "title": "Stazione di Al\u00ec Terme", "text": "La stazione di Al\u00ec Terme \u00e8 una stazione ferroviaria posta al km 311+675 della linea Messina\u2013Siracusa.\n\u00c8 disposta parallelamente alla parte di attraversamento urbano della Strada statale 114 Orientale Sicula e serve direttamente l'abitato del comune omonimo.\nStoria.\n. La stazione venne costruita dal lato del monte, oltre la strada statale 114 che attraversa l'abitato, subito dopo una breve galleria di attraversamento del promontorio di Capo d'Al\u00ec. Prese il nome di \"stazione di Al\u00ec\" e lo mantenne fino al secondo dopoguerra; nella seconda met\u00e0 degli anni cinquanta il nome della stazione venne cambiato in \"Al\u00ec Terme\" per adeguarlo al nome del comune che era stato cambiato per effetto della legge regionale n\u00b0 250 del 31 luglio 1954. A causa della disposizione esigua di spazio venne costruito solo un fascio di tre binari e un piccolo scalo merci.\nNel corso degli anni la stazione ha subito poche trasformazioni oltre all'elettrificazione degli anni sessanta e all'installazione dei banchi di manovra ACE. In tempi recenti \u00e8 stato attivato un apparato ACEI telecomandabile.\nStrutture e impianti.\nLa stazione \u00e8 posta quasi a met\u00e0 percorso tra Messina e Taormina-Giardini, sul tratto a semplice binario dell'importante collegamento ferroviario. \nL'edificio di stazione \u00e8 di tipo classico ad una elevazione con tetto a tegole con attiguo chioschetto dei servizi. Non \u00e8 munita di pensiline n\u00e9 di sottopassaggi.\nIl fascio binari comprendeva 3 binari di cui 2 per servizio viaggiatori e uno, senza marciapiede, per servizio merci. Era dotata di ponte a bilico da 30\u00a0t e di sagoma limite. In seguito alle modifiche operate da RFI per lo \"snellimento\" della rete la stazione \u00e8 stata privata del terzo binario e funziona in telecomando DCO\nMovimento.\nIl quadro dell'orario invernale del 1938 in vigore dal 4 dicembre riportava la fermata di 10 treni accelerati provenienti da Messina e di un diretto proveniente dal continente e in senso inverso di 5 accelerati da Catania e 3 da Taormina-Giardini.\nVi fermano treni viaggiatori regionali. Un tempo \u00e8 stata relativamente importante dal punto di vista del traffico viaggiatori anche per la presenza di uno stabilimento termale; fino agli inizi degli anni ottanta, vi fermavano treni diretti e qualche espresso. \nVede un certo traffico pendolare e balneare nel periodo estivo. Poco importante \u00e8 sempre stato il movimento merci."}
{"id": "3144327", "revid": "149485", "url": "https://it.wikipedia.org/wiki?curid=3144327", "title": "GayVN Awards 2010", "text": "I premi della 12\u00aa edizione dei GayVN Awards, premi dedicati alla pornografia gay, sono stati consegnati il 24 settembre 2010. La cerimonia, presentata da Alec Mapa, ha avuto luogo al Castro Theatre di San Francisco ed \u00e8 stata successivamente trasmessa sul canale via cavo Showtime nel luglio 2011.\nVincitori e candidati.\nI vincitori sono indicati in grassetto"}
{"id": "3144333", "revid": "767487", "url": "https://it.wikipedia.org/wiki?curid=3144333", "title": "No Heads Are Better Than One", "text": "No Heads are Better Than One \u00e8 il secondo album solista del batterista Californiano Jack Irons, ex Red Hot Chili Peppers, Pearl Jam e Eleven.\nL'album \u00e8 stato pubblicato il 24 agosto 2010 per l'etichetta Breaching Whale Records."}
{"id": "3144334", "revid": "118087470", "url": "https://it.wikipedia.org/wiki?curid=3144334", "title": "Allen Bard", "text": "Ottenuto il dottorato in chimica all'Universit\u00e0 di Harvard nel 1958, \u00e8 entrato a far parte come ricercatore e docente dell'University of Texas at Austin, dove ha trascorso la maggior parte della sua carriera accademica. Dal 1985 regge la cattedra \"Hackerman/Welch Regents\" ed \u00e8 direttore del Centro di Elettrochimica.\nSi \u00e8 occupato prevalentemente di elettrochimica, in particolare di ESTM e fotoelettrochimica. Nel 2002 ha vinto la Medaglia Priestley e nel 2008 il Premio Wolf per la chimica."}
{"id": "3144338", "revid": "287204", "url": "https://it.wikipedia.org/wiki?curid=3144338", "title": "Edmund Langley Hirst", "text": "Fu preside del dipartimento di chimica organica presso l'Universit\u00e0 di Edimburgo e fu preside dal 1959 al 1964.\nFu inoltre presidente della Royal Society di Edimburgo dal 1959 al 1964.\nAssistette Norman Haworth nel 1934 durante la prima sintetizzazione della vitamina C."}
{"id": "3144342", "revid": "2110845", "url": "https://it.wikipedia.org/wiki?curid=3144342", "title": "Jack Baldwin", "text": "Fu il presidente del Waynflete Professorships presso l'Universit\u00e0 di Oxford dal 1978 al 2005 e preside del dipartimento di chimica organica della stessa universit\u00e0.\nRicerche.\nStudi\u00f2 presso l'Imperial College a Londra e trascorse la maggior parte degli anni 1969\u20131978 al MIT, dove pubblic\u00f2 anche i suoi lavori pi\u00f9 importanti \u2013 le regole di Baldwin per le reazioni a ciclo chiuso. Nel 1978 si trasfer\u00ec ad Oxford, dove diresse il Laboratorio Dyson Perrins. Il laboratorio venne formalmente chiuso nel 2003, ma il suo gruppo si trasfer\u00ec in un'altra struttura sulla \u2018'Mansfield road'\u2019 ed \u00e8 tuttora un importante centro di ricerca per l'Universit\u00e0 di Oxford."}
{"id": "3144345", "revid": "287204", "url": "https://it.wikipedia.org/wiki?curid=3144345", "title": "James William McBain", "text": "Vinse la Medaglia Davy.\nCondusse importanti ricerche nel campo delle micelle presso l'Universit\u00e0 di Bristol. Prima del 1913 postul\u00f2 l'esistenza degli \u201cioni colloidali\u201d, noti come micelle, per spiegare la buona conduttivit\u00e0 elettrolitica delle soluzioni di sodio."}
{"id": "3144348", "revid": "183694", "url": "https://it.wikipedia.org/wiki?curid=3144348", "title": "Christopher Dobson", "text": "Le sue ricerche si sono incentrate sui meccanismi del ripiegamento proteico (in inglese \"protein folding\") e le sue implicazioni in numerose malattie, quali l'amiloidosi e la malattia di Alzheimer.\nCarriera accademica.\nOttenuto nel 1976 il dottorato in chimica all'Universit\u00e0 di Oxford (presso il \"Keble College\" e il \"Merton College\"), fu ricercatore al \"Merton College\" e successivamente al \"Linacre College\", presso la stessa universit\u00e0, prima di trasferirsi all'Universit\u00e0 di Harvard e al MIT, negli Stati Uniti.\nRitornato ad Oxford nel 1980 come \"fellow\" del \"Lady Margaret Hall\", pass\u00f2 da \"lecturer\" a \"reader\" e infine a professore di chimica. Dal 2001 \u00e8 professore di chimica e biologia strutturale (cattedra John Humphrey Plummer) presso l'Universit\u00e0 di Cambridge e dal 2007 \"Master\" del \"St John's College\".\nPremi e riconoscimenti.\nNell'ottobre del 2006 l'Universit\u00e0 degli Studi di Firenze gli ha conferito la laurea honoris causa in Medicina e Chirurgia \u00abin riconoscimento dei fondamentali contributi del Prof. Dobson allo studio della biologia molecolare e strutturale dei processi di ripiegamento e aggregazione delle proteine e delle basi molecolari delle malattie da amiloide\u00bb.\nLa Royal Society lo ha premiato nel 2007 con la Medaglia Davy e nel 2009 con la Medaglia Royal, \u00abper i suoi notevoli contributi alla comprensione dei meccanismi di ripiegamento e spiegamento delle proteine e delle loro implicazioni nelle malattie\u00bb."}
{"id": "3144350", "revid": "300067", "url": "https://it.wikipedia.org/wiki?curid=3144350", "title": "East Liverpool (Ohio)", "text": ""}
{"id": "3144353", "revid": "1372005", "url": "https://it.wikipedia.org/wiki?curid=3144353", "title": "Leo Sachs", "text": "Ebreo tedesco, emigr\u00f2 con la sua famiglia in Inghilterra nel 1933 e successivamente in Israele nel 1952. Qui lavor\u00f2 presso l'Istituto Weizmann, dove fond\u00f2 il dipartimento di genetica. Fu un pioniere nella ricerca sul cancro, inoltre le sue ricerche negli anni cinquanta sull'utilizzo del fluido amniotico per analizzare le propriet\u00e0 del feto fornirono le basi per la diagnosi prenatale delle malattie genetiche."}
{"id": "3144355", "revid": "287204", "url": "https://it.wikipedia.org/wiki?curid=3144355", "title": "Philippe Guye", "text": ""}
{"id": "3144359", "revid": "767487", "url": "https://it.wikipedia.org/wiki?curid=3144359", "title": "Percy Frankland", "text": "Fu figlio di Edward Frankland.\nFu professore di chimica presso la Royal School of Mines dal 1880 al 1888, professore di chimica presso l'University College a Dundee dal 1888 al 1894, nonch\u00e9 professore di chimica al Mason College a Birmingham (l'attuale Birmingham University) dal 1894 al 1919. Applic\u00f2 la batteriologia alle analisi dell'acqua e studi\u00f2 gli aspetti chimici della fermentazione.\nNel 1920 ricevette il CBE.\nMor\u00ec nel 1946 presso il Loch Awe, nell'Argyllshire, Scozia. Nel 1882 spos\u00f2 Grace, la figlia di Joseph Toynbee."}
{"id": "3144361", "revid": "767487", "url": "https://it.wikipedia.org/wiki?curid=3144361", "title": "Ubaldo Coppo", "text": "Carriera.\nHa esordito in Serie A il 23 dicembre 1934 in Juventus- (4-1)."}
{"id": "3144362", "revid": "6923", "url": "https://it.wikipedia.org/wiki?curid=3144362", "title": "Arthur Lapworth", "text": "Fu un ricercatore di chimica fisica organica; la reazione di Lapworth prende il suo nome. Fu membro della Royal Society e nel 1931 ricevette la Medaglia Davy."}
{"id": "3144372", "revid": "729019", "url": "https://it.wikipedia.org/wiki?curid=3144372", "title": "Conrad Aiken", "text": "Nel 1930 gli venne assegnato il Premio Pulitzer per la poesia."}
{"id": "3144380", "revid": "219110", "url": "https://it.wikipedia.org/wiki?curid=3144380", "title": "Motif Window Manager", "text": "MWM (Motif Window Manager) \u00e8 un gestore delle finestre basato sul toolkit OSF/Motif per X Window System. \u00c8 stato creato dalla Open Software Foundation (da qui le iniziali OSF del toolkit) e una sua versione leggermente modificata, a cui \u00e8 stata aggiunta una barra principale, \u00e8 il WM principale del CDE, un desktop environment usato in alcune versioni commerciali di UNIX fra cui Solaris (almeno sino alla versione 10), e disponibile per i server XFree86 di Linux nelle diverse versioni della Red Hat e della Xi Graphics. Ne esiste una versione gratuita e open-source, inclusa nei repository delle maggiori distribuzioni Linux.\nAspetto.\nIl Motif Window Manager \u00e8 molto personalizzabile, perfino in base agli argomenti forniti dalla riga di comando. Sulla barra del titolo, nel lato destro \u00e8 presente un\npulsante che permette modifiche della posizione e della dimensione alla pagina con apposite voci. Da l\u00ec \u00e8 anche possibile minimizzarla sul desktop o chiuderla. Sul lato destro vi sono\ndue pulsanti al cui centro \u00e8 situato un rettangolo in rilievo. Essi permettono la minimizzazione e la massimizzazione della finestra.\nRisorse.\nGran parte delle possibili modifiche all'aspetto del Motif Window Manager, come di ogni altra applicazione scritta con le toolkit Motif e Athena Widget Toolkit,\nsono determinate dalle Risorse, specificate nei file .Xresources e .Xdefaults, che vengono letti all'apertura dell'X Window System. Di fatto, in base alle Risorse si\npu\u00f2 scegliere praticamente ogni propriet\u00e0 delle applicazioni Motif, tra cui si include il nome dei Widget (i pulsanti, le icone e qualsiasi elemento) e le varie\npropriet\u00e0 quali il colore, lo stile, la posizione ed il font.\nUso attuale.\nNessun desktop environment evoluto usa pi\u00f9 MWM, le librerie Motif, n\u00e9 l'equivalente open-source LessTif. Per quanto sia in disuso e surclassato da toolkit pi\u00f9 moderne quali le GTK+ \ne le Qt, e dai loro corrispondenti Window manager, metacity e kwin, Motif e lo standard Xt hanno determinato i primi pilastri dell X Window System e dell'interfaccia grafica in sistemi Unix-like,\ninsieme a Open Window."}
{"id": "3144384", "revid": "899609", "url": "https://it.wikipedia.org/wiki?curid=3144384", "title": "Universit\u00e0 di Southampton Solent", "text": "La Southampton Solent University \u00e8 un'universit\u00e0 con 17.000 studenti, con sede a Southampton, nel Regno Unito.\nIl campus principale si trova in East Park Terrace, vicino al centro ed alla High Street. \u00c8 un centro di ricerca e sviluppo nei campi delle tecnologie navali e marittime, di arte, cinema e media e di economia e business. Negli ultimi anni, l'universit\u00e0 ha investito nel completo rinnovo dei suoi spazi, con il completamento degli ultimi edifici previsto per il 2020.\nGli studenti iscritti sono rappresentati dalla \"Solent Students' Union\", con sede presso il campus in East Park Terrace.\nStoria.\nL'universit\u00e0 ha origini dalla \"School of Art\" privata fondata nel 1856, che divenne successivamente \"Southampton College of Art\". La fusione con il \"Southampton College of Technology\" e poi con il \"College of Nautical Studies\" di Warsash port\u00f2 all'istituzione del Southampton Institute of Higher Education, nel 1984. Il \"Southampton Institute\" \u00e8 diventato un'universit\u00e0 il 12 luglio 2005 ed ha il nome attuale dal 15 agosto dello stesso anno. Prima del 2005, agli studenti del Southampton Institute venivano rilasciate le lauree dalla Nottingham Trent University.\nProfilo accademico.\nIn particolare, la Southampton Solent University \u00e8 considerata una tra le universit\u00e0 migliori al mondo per quanto riguarda la formazione maritime, oltre ad essere considerata una delle universit\u00e0 pi\u00f9 creative del Regno Unito. Tra i punti di forza della Southampton Solent University, si distinguono i corsi in navigazione, economia del trasporto marittimo ed architettura navale. Recentemente, l'Universit\u00e0 ha creato il China Centre (Maritime), con l'obiettivo di aumentare la ricerca internazionale in tali campi. Si tengono, tra gli altri, importanti corsi di laurea triennale (bachelor's degree) che vertono sul progetto e produzione di scafi per imbarcazioni.\nL'universit\u00e0 dispone anche di una vasca navale di 60m e dell'unico bacino di simulazione marittimo costituito da un canale di oltre 6km per l'addestramento degli Ufficiali di coperta.\nCampus.\nL'universit\u00e0 possiede due campus (City Campus e Warsash Campus) e sei residenze studentesche:\ntutte separate dal campus, cinque di queste a sud-est del centro della citt\u00e0, tra St Mary's e Ocean Village ed Emily Davies a nord-ovest, vicino al \"Southampton Civic Centre\"."}
{"id": "3144385", "revid": "287204", "url": "https://it.wikipedia.org/wiki?curid=3144385", "title": "Aiken", "text": ""}
{"id": "3144395", "revid": "300067", "url": "https://it.wikipedia.org/wiki?curid=3144395", "title": "St. Clair Shores (Michigan)", "text": ""}
{"id": "3144403", "revid": "436568", "url": "https://it.wikipedia.org/wiki?curid=3144403", "title": "Episodi di Metal Fight Beyblade", "text": ""}
{"id": "3144406", "revid": "436568", "url": "https://it.wikipedia.org/wiki?curid=3144406", "title": "Metal Fight Beyblade", "text": ""}
{"id": "3144421", "revid": "767487", "url": "https://it.wikipedia.org/wiki?curid=3144421", "title": "Ry\u014d Mizuno", "text": "Mizuno \u00e8 l'autore di opere come \"Record of Lodoss War\", \"Rune Soldier\", \"Sword World RPG\" e \"Starship Operators\". \u00c8 stato inoltre coinvolto nella realizzazione del manga \"Galaxy Angel\".\nPi\u00f9 recentemente, Mizuno ha lavorato al videogioco di ruolo realizzato dalla Tri-Ace e Square Enix \"Infinite Undiscovery\". Mizuno \u00e8 anche uno dei fondatori del Group SNE."}
{"id": "3144424", "revid": "1767362", "url": "https://it.wikipedia.org/wiki?curid=3144424", "title": "Locomotiva ad accumulatore di vapore", "text": "Una locomotiva ad accumulatore di vapore \u00e8 una particolare locomotiva a vapore privo di bruciatore e generatore di vapore ma usa vapore prodotto in impianti fissi lungo la strada ferrata per azionare un motore con ciclo a vapore.\nIl funzionamento \u00e8 simile a una qualsiasi locomotiva a vapore, con una sostanziale differenza per la produzione del vapore, infatti questo tipo di locomotiva \u00e8 privo di bruciatore, di generatore di vapore di qualunque tipo, di serbatoio di acqua fredda e di carbon fossile o legna. Il vapore viene prodotto in caldaie industriali fisse che portano l'acqua a vaporizzare a temperatura superiore a 200\u00b0 e il vapore viene immagazzinato, ad ogni sosta, a bordo del rotabile in un grosso serbatoio simile a quello di un carro merci cisterna condensandosi in acqua a pressione di circa 16-18 bar e temperatura di circa 200\u00b0 fino al pieno carico, cio\u00e8 acqua surriscldata.\nAprendo le valvole di prelievo del vapore surriscaldato, per inviarlo ai cilindri della locomotiva per farla muovere, il conducente provoca un lieve calo di pressione nella massa d'acqua; ci\u00f2 provoca per reazione altra vaporizzazione di acqua surriscaldata a spese della sua temperatura fino a che nel serbatoio si raggiunge nuovamente l'equilibrio pressione-temperatura e cos\u00ec ogni volta. Ci\u00f2 continua fino a che l'energia termica accumulata dall'acqua non si riduce a livelli insufficienti a produrre pressione di vapore utile, in genere, non meno di 3 bar. Dopo di ci\u00f2 la locomotiva viene di nuovo portata al ricarico di acqua surriscaldata. \nL'autonomia di un tale sistema \u00e8 in genere di solo qualche ora e pertanto veniva utilizzato per i movimenti di manovra nelle industrie ad alta pericolosit\u00e0 in cui \u00e8 necessario evitare qualunque tipo di fiamma o scintillio elettrico. "}
{"id": "3144434", "revid": "1522738", "url": "https://it.wikipedia.org/wiki?curid=3144434", "title": "Anticorpo X", "text": ""}
{"id": "3144445", "revid": "1543377", "url": "https://it.wikipedia.org/wiki?curid=3144445", "title": "Fontana dei Grandi Laghi", "text": "La fontana dei Grandi Laghi o fontana dello Spirito dei Grandi Laghi \u00e8 una scultura allegorica realizzata da Lorado Taft, situata nella South Stanley McCormick Memorial Court dell'Art Institute of Chicago, a sud dell'Art Institute of Chicago Building. La statua si trova nella community area del Loop a Chicago, Illinois, negli Stati Uniti. Si tratta di un'opera in bronzo scolpita tra il 1907 ed il 1913. La fontana rappresenta cinque donne, dalle e sulle quali scorre l'acqua, alla stessa maniera in cui essa scorre attraverso i Grandi Laghi tra Stati Uniti e Canada. \u00c8 da notare come sia recuperata all'interno dell'allegoria anche il reale flusso d'acqua all'interno dei laghi: dai 180 metri s.l.m. del Lago Superiore l'acqua defluisce verso est passando di lago in lago, fino a raggiungere il Lago Ontario e da qui scorrere verso il mare lungo il fiume San Lorenzo. La fontana \u00e8 riconosciuta come una delle migliori e pi\u00f9 famose opere di Lorado Taft.\nLa fontana venne originariamente installata orientata verso sud, e in tale posizione rimase fino al 1963, quando fu spostata vicino all'addizione della Morton Wing ed orientata verso ovest, nella posizione tutt'oggi occupata dalla scultura. Nella sua collocazione originaria, l'opera era visibile dall'intersenzione tra la Jackson e la Michigan Avenue, conosciuta una volta come il \"route center\" verso sud. La fontana fu commissionata dal Benjamin Ferguson Fund e su un lato \u00e8 possibile leggere l'iscrizione \"B. F. Ferguson Fountain of the Great Lakes\". Sul pannello posteriore della fontana \u00e8 scolpito un rilievo raffigurante lo stesso Benjamin Ferguson, ad oggi non visibile in seguito allo spostamento dell'opera.\nIn quanto prima commessa da parte del Ferguson Fund, ci furono alcuni ritardi nel reperimento dei fondi. In aggiunta, il contesto giuridico per l'utilizzo del suolo del Grant Park di Chicago era ancora da delineare, in modo tale che anche la commissione and\u00f2 incontro a ritardi nella scelta dell'ubicazione della statua. Una volta costruita, la fontana ricevette numerosi apprezzamenti, ma anche alcune critiche concernenti il simbolismo dell'opera.\nContesto storico e urbano.\nIl fondo creato grazie alla donazione di un milione di dollari effettuata nel 1905 da Benjamin Ferguson per \"commemorare gli eventi della storia americana\" finanzi\u00f2 la realizzazione della Fontana dei Grandi Laghi e di numerose altre opere pubbliche in Chicago. Quando la citt\u00e0 si trov\u00f2 a dover determinare una politica per l'utilizzo di questi fondi, Taft spinse per la realizzazione di fontane, statue allegoriche, ritratti su busto e per la decorazione dei ponti e degli ingressi ai parchi urbani, al fine di abbellire la citt\u00e0 secondo i canoni artistici da lui perseguiti. Dal settembre del 1905 il nome di Taft inizi\u00f2 ad essere collegato dalla stampa al fondo Ferguson come possibile beneficiario della prima commessa. Tra il 1905 ed il 1906 inizi\u00f2 inoltre a porre sempre maggior enfasi sul ruolo della scultura all'interno delle classi dove insegnava, allo School of the Art Institute of Chicago.\nLa fontana costituisce la risposta alle lamentele esposte da Daniel Burnham all'Esposizione Colombiana del 1893, secondo il quale gli scultori, che avevano caricato di orpelli decorativi gli spazi fieristici, avevano fallito nella missione di creare qualcosa in grado di rappresentare le grandi risorse naturali dell'Ovest, ed in particolare dei Grandi Laghi americani. Nella primavera del 1902 Taft aveva assegnato ai propri studenti un tema intitolato \"Lo Spirito dei Grandi Laghi\". Cinque donne avevano realizzato singole figure e le avevano assemblate in un gruppo, disposto su pi\u00f9 livelli, su cui avrebbe dovuto scorrere un ipotetico flusso d'acqua proveniente dai recipienti che esse tenevano. Verso la met\u00e0 di gennaio del 1906, Taft ne realizz\u00f2 una versione in gesso, che mostr\u00f2 all'amministratore del Ferguson Fund, Charles L. Hitchinson, nel proprio atelier, i Midway Studios. Verso la fine del mese, l'Art Institute of Chicago mostr\u00f2 l'opera durante la propria annuale esposizione dei propri lavori; guadagn\u00f2 ulteriore notoriet\u00e0 in seguito all'esposizione, durata quattro settimane, e vinse il primo premio nella categoria scultura della Chicago Municipal Art League e, insieme ad altri due busti, si aggiudic\u00f2 la Medaglia della Society of Chicago Artists.\nIl presidente della Municipal Art League Exhibition, Mr. William F. Grower, decise di istituire un subcomitato per fornire pubblico sostegno alla fontana e far s\u00ec che essa divenisse la prima opera finanziata dal Ferguson Fund Ad ogni modo, anche dopo la richiesta inoltrata dalla \"probate court\" agli amministratori del fondo - risalente al 23 maggio 1906 - nessuna commissione giudicatrice fu istituita, in quanto gli stessi si trovavano ancora in dubbio sulla possibilit\u00e0 di richiedere una scultura o un ritratto. In aggiunta a ci\u00f2, il Grant Park era, dal 1836, sotto tutela della legislazione cosiddetta \"forever open, clear and free\", secondo un principio diverse volte confermato dalla Corte Suprema dell'Illinois. Aaron Montgomery Ward cit\u00f2 due volte in causa la citt\u00e0 di Chicago per costringerla a rimuovere edifici e strutture dal parco ed esimersi dal costruirne di nuovi. La seconda causa era ancora pendente nel 1906 ed il clima di indecisione legale riguardante la possibilit\u00e0 o meno di poter deliberare per l'effettiva realizzazione di opere all'interno del parco provoc\u00f2 il perdurare di un periodo di stallo. Mentre gli amministratori rimanevano in silenzio, Taft and\u00f2 in cerca di pubblico sostegno pubblicando un'immagine dello \"Spirito dei Grandi Laghi\" sul \"Century Magazine\", che pubblicizzava l'interesse della citt\u00e0 di Buffalo, nello Stato di New York, ad ospitare l'opera. Nel febbraio del 1907 anche il \"Buffalo Illustrated Times\" pubblic\u00f2 un'immagine della fontana, anticipando le intenzioni della Beautifying Buffalo Society di riuscire a garantire alla citt\u00e0 tale scultura. Entro la fine dell'anno, comunque, Taft ed il Benjamin Ferguson Fund riuscirono a risolvere la questione.\nIl 31 ottobre del 1907 il Ferguson Trust Board decise finalmente di incaricare Taft per la realizzazione della fontana e, il 16 dicembre, venne stipulato un contratto da 38.000 dollari per iniziare i lavori: si trattava della prima commessa nella storia del Ferguson Fund. Nonostante la stipula dell'accordo finanziario, ci volle ancora del tempo prima di poter determinare la definitiva collocazione dell'opera. L'ombra della causa di Ward continuava a incombere sulle decisioni del fondo. Una delle proposte prevedeva la sistemazione della fontana nel Grant Park a sud dell'Istituto d'Arte, mentre altre auspicavano l'installazione dell'opera all'incrocio tra la 35\u00aa Strada e il Grand Boulevard (oggi Martin Luther King, Jr. Drive), che oggi ospita il Monumento alla Vittoria, anch'esso incluso nelle liste del Chicago Landmark e del National Register of Historic Places. Il rapporto annuale dell'Art Institute del 1909 riporta addirittura la proposta per la realizzazione di un giardino sommerso dominato da una fontana a sud dell'istituto stesso. Le vicende legali inerenti all'utilizzo del territorio iniziarono ad essere oggetto di ancora maggiore controversia durante il 1910 e di conseguenza si iniziarono a prevedere anche piani di ripiego, in cui la fontana sarebbe risultata installata pressoch\u00e9 in aderenza al muro meridionale dell'Art Institute of Chicago Building. Per alcuni anni a seguire, Lorado Taft si concentr\u00f2 su altre opere, lasciando meno spazio alla realizzazione della fontana, fino a quando, nel maggio del 1913, il modello della scultura non venne smontato e portato nella fonderia di Jules Berchem per essere riassemblato e riprodotto in bronzo; Shepley, Rutan e Coolidge curarono invece la realizzazione del basamento della fontana. L'opera venne finalmente assemblata verso la met\u00e0 di agosto, in attesa della cerimonia di inaugurazione, svoltasi il 9 settembre 1913.\nNel 1963, conseguentemente alla costruzione della nuova ala Morton nell'Art Institute of Chicago Building, la fontana dovette essere rimossa dalla propria privilegiata collocazione originaria: da rivolta verso sud e vicina all'edificio originale, fu trasferita in prossimit\u00e0 del muro occidentale della nuova ala, rivolta ad ovest. L'opera fu collocata in maniera tale che la placca posteriore - sulla quale si legge che \"fund must be used for erecting and maintaining enduring statuary and monuments\" - non sia oggi praticamente visibile.\nLorado Taft \u00e8 al giorno d'oggi ricordato pi\u00f9 per le sue opere letterarie, come la sua \"The History of American Sculpture\" del 1903, considerata la prima opera completa riguardante la storia della scultura americana. Ciononostante, in vita era molto famoso anche per i suoi ritratti scultorei e per le grandi sculture allegoriche, di cui la Fontana dei Grandi Laghi \u00e8 uno dei migliori esempi. L'opera risale al periodo successivo all'assegnazione della commessa per la realizzazione di sculture per l'Horticultural Building, costruito nel 1893 da William Le Baron Jenney per l'Expo di Chicago. Durante questo periodo Taft aveva disegnato numerose opere pubbliche su vasta scala, tra cui la \"Fontana del Tempo\".\nAl momento dell'inaugurazione, Taft descrisse la decisione della commissione del Ferguson Fund di procedere alla realizzazione della Fontana come un punto di svolta nella propria carriera, che procur\u00f2 all'artista molta pubblicit\u00e0, un maggior numero di commesse e una crescente notoriet\u00e0 all'interno della comunit\u00e0: fattori questi che, combinati, gli permisero di poter proferire un impegno ancora maggiore nella propria ricerca artistica. Taft sperava che la \"Fontana dei Grandi Laghi\" avrebbe segnato l'inizio di una nuova era di abbellimento civico e sancito la nascita di una scuola di Chicago anche nel campo della scultura. Il sogno di una Chicago centro mondiale della scultura era stato accarezzato gi\u00e0 durante l'Expo del 1893 ed aveva nuovamente preso piede dopo il lascito Ferguson. La Fontana dei Grandi Laghi \u00e8 sicuramente ascrivibile tra le opere maggiori di Lorado Taft, e fu quella che per prima gli permise di elevarsi sopra al livello di semplice ritrattista.\nResponso della critica.\nL'opinione generale al riguardo della \"Fontana dei Grandi Laghi\" \u00e8 positiva, soprattutto per il contributo fornito da questa e da Taft al patrimonio artistico e culturale della citt\u00e0 di Chicago. La principale critica avanzata dai detrattori \u00e8 l'appartenenza della statua a un vecchio modo di fare scultura: le accuse, in particolare, vertono sulla confusione presente nell'opera e sull'eccessiva decorazione. Una delle principali critiche avanzata dai detrattori riguarda l'appropriatezza del simbolismo rappresentato dalle figure bronzee, immaginate come corpi d'acqua. Si \u00e8 a lungo discusso su come le personificazioni dei laghi avrebbero potuto rappresentare meglio sia il reale fluire delle acque che l'orientamento e la forma dei laghi a cui si riferiscono. Harriet Monroe, generalmente vicino al gusto artistico di Taft, si dichiar\u00f2 indispettito dalla mancanza sia di una corrispondenza geografica tra laghi e figure, sia dell'incapacit\u00e0 da parte dell'autore di cogliere lo spirito di questi laghi come mari interni."}
{"id": "3144450", "revid": "104458", "url": "https://it.wikipedia.org/wiki?curid=3144450", "title": "Adalbert von Bredow", "text": " Nato a Briesen entr\u00f2 nell'esercito nel 1832. Divenne famoso per il suo valoroso comportamento durante la guerra franco-prussiana. Alla battaglia di Mars-la-Tour del 16 agosto 1870 comand\u00f2 la carica del 7\u00ba corazzieri, del 13\u00ba dragoni e del 16\u00ba ulani della 12\u00aa brigata di cavalleria prussiana in una delle ultime cariche di cavalleria della storia dell'Europa occidentale dopo la carica della brigata leggera nella guerra di Crimea.\nPrima del suo assalto von Bredow dichiar\u00f2: \"Coster\u00e0 per ci\u00f2 che sar\u00e0\". La \"Cavalcata della morte di von Bredow\" provoc\u00f2 pesanti perdite alle forze prussiane, quasi la met\u00e0 degli uomini impiegati, ma riusc\u00ec a sconfiggere una forza francese che era in superiorit\u00e0 numerica di quattro a uno e che poteva contare sul supporto dell'artiglieria.\nNel 1873 si ritir\u00f2 dall'esercito per assumere la gestione del patrimonio di suo padre. Il 2 marzo 1849 si spos\u00f2 con Elise C\u00e4cilie Friederike K\u00fchne, ed ebbe 11 figli. Adalbert von Bredow mor\u00ec il 3 marzo 1890."}
{"id": "3144454", "revid": "1573940", "url": "https://it.wikipedia.org/wiki?curid=3144454", "title": "Cepheia", "text": "Cepheia \u00e8 un genere di ragni appartenente alla famiglia Synaphridae.\nEtimologia.\nNon \u00e8 chiara l'etimologia di questo genere.\nCaratteristiche.\nSono ragni di dimensioni medio-grandi; per le caratteristiche pi\u00f9 generiche vedi la voce della famiglia Synaphridae.\nMaschi.\nSi distinguono dagli altri sinafridi per il cefalotorace arrotondato, pi\u00f9 lungo che largo, con l\"'area clipeale\" che si protende in vista dorsale; pedipalpi enormi, in vista laterale veramente larghi, compressi, dal \"cymbium\" lungo e stretto e con l'organo tarsale distale di forma piatta e un'apofisi tegolare dorsale punteggiata.\nFiliere.\nPeculiarit\u00e0 delle filiere maschili \u00e8 quella di avere due fusuli della ghiandola della seta aciniforme sulle filiere posteriori mediane; nella sede del segmento distale delle filiere posteriori laterali viene prodotta seta probabilmente chemiosensoriale.\nFemmine.\nSi differenziano dalle altre sinafridi per i \"dotti copulatori\", strutture dell'epigino, inizialmente avvolti posteriormente in una sola spira poi, intorno alla spermateca, in altre 4 spire. Inoltre l'epigino \u00e8 leggermente sclerotizzato con una depressione mediale da cui fuoriescono i dotti copulatori.\nFiliere.\nPeculiarit\u00e0 delle filiere femminili \u00e8 quella di avere un fusulo della ghiandola della seta cilindrica sulle filiere posteriori mediane; nella sede del segmento distale delle filiere posteriori laterali viene prodotta seta probabilmente chemiosensoriale.\nDistribuzione.\nIl genere \u00e8 tipico della regione mediterranea: rinvenuto nella Francia meridionale, nell'Italia settentrionale, nella Spagna meridionale, nelle regioni meridionali dell'Austria e del Portogallo; ritrovata, infine, anche nelle isole Baleari.\nTassonomia.\nLa specie di riferimento per la prima classificazione di questo genere fu la \"Theonoe longiseta\" (Simon, 1881); dallo stesso autore fu denominata 13 anni dopo come Cepheia, Simon 1894 e attribuita alla famiglia Theridiidae; da uno studio degli aracnologi Levi &amp; Levi del 1962 l'intero genere venne trasferito alla famiglia Symphytognathidae.\nDall'aracnologo Brignoli non fu considerato un sinonimo tardivo del genere Melos O.P.-Cambridge, 1899, ma venne descritto come un theridiide non ancora ben identificato.\nNel 1977 fu provvisoriamente assegnato ai Mysmenidae da uno studio di Forster &amp; Platnick; infine, nel 2003 Marusik e Lehtinen hanno assurto le caratteristiche principali di questo genere al rango di famiglia (Synaphridae) ed \u00e8 stato qui definitivamente collocato.\nQuesto genere \u00e8 monotipico.\nAttualmente, a dicembre 2012, si compone di 1 specie:"}
{"id": "3144464", "revid": "203461", "url": "https://it.wikipedia.org/wiki?curid=3144464", "title": "Howard Hathaway Aiken", "text": "Aiken studi\u00f2 alla University of Wisconsin\u2013Madison e pi\u00f9 tardi, nel 1939, ottenne la sua PhD in fisica alla Harvard University. Durante questo periodo ebbe a che fare con equazioni differenziali complesse, che poteva risolvere solo in modo numerico, ma trovava il processo troppo tedioso, cos\u00ec pens\u00f2 ad un sistema elettro-meccanico in grado di svolgere questo lavoro al suo posto. Il computer fu originariamente chiamato ASCC (Automatic Sequence Controlled Calculator), mentre pi\u00f9 tardi prese il nome di Harvard Mark I. Grazie all'alla cooperazione di ingegneri della IBM il progetto fu portato a termine e venne installato nel febbraio del 1944 ad Harvard. Richard Milton Bloch, Robert Campbell e Grace Hopper entrarono a far parte del progetto pi\u00f9 tardi come programmatori. Nel 1947 Aiken complet\u00f2 la Harvard Mark II, pi\u00f9 tardi lavor\u00f2 alla Mark III e alla Harvard Mark IV, la quale era completamente elettronica.\nAiken si ispir\u00f2 alla macchina differenziale di Charles Babbage.\nAiken accumul\u00f2 molte onorificenze alla University of Wisconsin, Wayne State and Technische Hochschule, Darmstadt. Nel 1947 fu eletto Socio della American Academy of Arts and Sciences. Ricevette il premio Harry H. Goode Memorial nel 1964 e nello stesso anno la medaglia John Price Wetherill ed infine nel 1970 la medaglia IEEE (Institute of Electrical and Electronics Engineers) Edison \" Per una meritata carriera di pioniere nello sviluppo e applicazione dei computer digitali e per l'importante contributo all'educazione nel campo digitale\". \nUn altro importante contributo di Aiken fu l'introduzione di un programma specializzato della scienza informatica all'universit\u00e0 di Harvard nel 1947, pochi decenni pi\u00f9 tardi il programma comparse in altre universit\u00e0. \nVita personale.\nHoward Aiken si spos\u00f2 tre volte: la prima con Louise Mancill, pi\u00f9 tardi con Agnes Montgomery e infine con Mary McFarland. Con la prima moglie ebbe una bambina di nome Rachel Ann, con la seconda ebbe una figlia di nome Elizabeth (Betsy).\nHoward Aiken fu anche un Comandante nella United States Navy Reserve.\nAll'et\u00e0 di 60 anni si ritir\u00f2 in Fort Lauderdale, Florida, dove continu\u00f2 a dare contributi alla tecnologia. Fond\u00f2 la Howard Aiken Industries Incorporated, la quale offriva consultazioni aziendali per business in fallimento. Durante il suo soggiorno in Florida si adoper\u00f2 come Distinto Professore di informatica alla Universit\u00e0 di Miami. Infine divenne consulente per le compagnie Lockheed Martin e Monsanto. Il 14 Marzo del 1973 Aiken mor\u00ec durante un viaggio a St. Louis, Missouri per una consulenza. Sua moglie Mary mor\u00ec nel 2013."}
{"id": "3144466", "revid": "944535", "url": "https://it.wikipedia.org/wiki?curid=3144466", "title": "Judge Judy", "text": "Judge Judy \u00e8 un programma televisivo statunitense giuridico in onda dal 1996. Al centro dello show vi \u00e8 la severa Judith Sheindlin, che giudica i casi presentati in studio.\nIl programma ha esordito il 16 settembre 1996, e da allora \u00e8 stato uno dei pi\u00f9 seguiti dalla televisione USA. Il 2 marzo 2015 la CBS e Judge Sheindlin hanno firmato un contratto che prolunga lo show per ulteriori quattro anni, fino alla stagione 2020\u201321 inclusa."}
{"id": "3144468", "revid": "287204", "url": "https://it.wikipedia.org/wiki?curid=3144468", "title": "Materiale elastico lineare", "text": "Con il termine materiale elastico lineare ci si riferisce ad un materiale che, sottoposto ad una tensione, subisce una deformazione elastica, proporzionale alla tensione stessa secondo un fattore di proporzionalit\u00e0 E detto modulo di Young. \nL'elasticit\u00e0 del materiale significa che, fino ad un valore limite, la deformazione del materiale segue la variazione della tensione nel tempo in maniera continua e non permanente.\nLa relazione che lega sforzo e deformazione \u00e8 la seguente:\nCome da figura, il materiale \u00e8 definito rigorosamente elastico fino al punto 1. Fino al punto 2 sussiste ancora una proporzionalit\u00e0 tra tensione e deformazione. Dal punto 3 si esce dal campo lineare. In 4 si raggiunge il punto di snervamento del materiale stesso."}
{"id": "3144470", "revid": "92723", "url": "https://it.wikipedia.org/wiki?curid=3144470", "title": "Messa stazionale", "text": "La messa stazionale \u00e8 la messa celebrata con particolare solennit\u00e0 dal papa o da un altro vescovo diocesano con la partecipazione del suo clero e dei suoi fedeli. In origine era la messa celebrata tradizionalmente dal papa con un numeroso seguito di vescovi, presbiteri, diaconi, suddiaconi, accoliti, cantori e con la partecipazione del popolo. In essa il vescovo diocesano celebra l'eucaristia (soprattutto nella chiesa cattedrale) circondato dal suo presbiterio e dai ministri, con la partecipazione piena e attiva dei laici.\nA Roma la messa stazionale celebrata dal papa serviva da modello a tutte le altre, che la riproducevano con la massima esattezza possibile, anche se erano celebrate con minore solennit\u00e0 e le funzioni svolte dai ministri della messa stazionale venivano concentrate in un numero minore di persone, fino al livello della messa bassa tridentina celebrata da un solo sacerdote servito da un solo ministro.\nLe altre messe celebrate a Roma non avevano la pompa della stazionale, di quella grande assemblea liturgica alla quale si convocava tutto il clero e tutti i fedeli, addirittura presumendone la presenza. Ci\u00f2 che distingueva la messa stazionale non era il rango episcopale, superiore a quello di un presbitero, perch\u00e9 abbastanza frequentemente, quando il papa si trovava impedito, la messa stazionale veniva celebrata da un presbitero con cerimoniale quasi identico per imponenza e complessit\u00e0. In comparazione con la stazionale, veramente pubblica, le altre messe erano private, perch\u00e9 ad essa partecipava la chiesa romana nella sua interezza.\nEtimologia.\nIl significato basico del latino \"statio\" deriva da \"stare\" (stare, fermarsi, prendere posizione), e venne a significare un raduno in un luogo fisso per un determinato scopo: il \"Libellus precum\" luciferiano del 384 l'adopera per descrivere un'assemblea strettamente liturgica (Migne, \"Patrologia Latina\" 13:83}.\nA volte il termine \"statio\" era usato dai primi cristiani per significare \"digiuno\", pi\u00f9 specificamente un digiuno o giorno di digiuno parziale, distinto da un giorno di digiuno completo (in latino \"ieiunium)\". Nel Pastore di Erma, scritto a Roma in greco a met\u00e0 circa del II secolo, si trova il dialogo: \"Perch\u00e9 mai di buon'ora sei venuto qui?\" \"Perch\u00e9 ho stazione, signore\". \"Che significa stazione?\" \"Digiuno, signore\". Tertulliano (155 circa\u00a0\u2013 230 circa) sia nell'opera \"Ad uxorem\" sia nel \"De oratione\" usa \"statio\" nel senso di giornata di digiuno, forse un po' meno prolungata.\nSant'Ambrogio (339 o 340\u00a0\u2013 397) interpret\u00f2 i digiuni dei cristiani figurativamente in relazione alla loro lotta contro gli spiriti malvagi: \u00abI nostri digiuni sono i nostri accampamenti, che ci difendono dagli attacchi del maligno, e li chiamiamo \"stazioni\", perch\u00e9 ci assistiamo in piedi (\"stantes\") e perseverando in essi, respingiamo le insidie dei nemici\u00bb.\nLa stessa metafora si trova in Tertulliano (155 circa\u00a0\u2013 230 circa), sia nell'opera \"Ad uxorem\" sia nel \"De oratione\", dove spiega: \u00ab\"Statio de militari exemplo nomen accipit, nam et militia Dei sumus\"\u00bb. (\u00abLa stazione deriva il suo nome dal mondo militare, poich\u00e9 infatti siamo esercito di Dio\u00bb) I Romani davano infatti il nome \"statio\" ad una caserma (es. \"statio primae cohortis\"). Tertulliano parla di \"processioni, digiuni, stazioni, preghiere\"; e dice che nelle stazioni i soldati cristiani stavano di guardia, e vegliavano in preghiera. Il termine militare per questo atto di preghiera, dice Pompeio Ugonio (\"Historia delle stationi di Roma\", 1588), \u00e8 entrato in uso durante le persecuzioni e Tertulliano suggeriva che significasse il tempo della battaglia della Chiesa, la veglia della Chiesa militante, la sua penitenza, che terminerebbe con la vittoria.\nSecondo la \"New Catholic Encyclopedia\", la forse pi\u00f9 plausibile teoria avanzata per spiegare come la \"statio\" abbia acquisito la connotazione penitenziale \u00e8 la congettura secondo cui, poich\u00e9 i giorni del semidigiuno erano in molti luoghi anche giorni di osservanza liturgica, il termine \"stazione\" venne comunemente applicato sia al digiuno del giorno sia al rito del giorno. \nPasquale Iacobone pure mette il termine \"statio\" in relazione con l'idea di \"veglia\". Dice che Il termine latino ricorda anche la figura della sentinella che vigila nell'accampamento, e riprende cos\u00ec il tema della vigilanza e dell'attenzione verso le opere di penitenza, carit\u00e0 e digiuno, tipiche della quaresima, il tempo liturgico in cui spesso si tengono queste Messe.\nDopo il periodo delle persecuzioni, il nome di \"stazione\" venne dato ad \"una solenne liturgia celebrata dal Papa o da un suo delegato in una basilica o, per la crescita del culto dei martiri, in un cimitero\".\nNell'antichit\u00e0 anche altre diocesi svilupparono delle liturgie stazionali, che comprendevano una processione, in genere in correlazione al culto liturgico dei martiri. Fra queste vi erano Gerusalemme e Costantinopoli, Milano, Antiochia, Tours, Ossirinco in Egitto, Metz, Vercelli e Pavia. Ad Aquileia le stazioni si svolgevano per le tre messe di Natale, nelle feste dei tre giorni successivi e nelle ferie di Pasqua. Pi\u00f9 tardi, si cerc\u00f2 di imitare le stazioni romane introducendo un ciclo di messe celebrate dal vescovo nelle diverse chiese delle citt\u00e0 dell'impero carolingio.\nHenri Leclerque dice che il nome di \"stazione\" era dato anche a quella chiesa che era la meta verso la quale i fedeli andavano in processione, e il percorso che seguivano per raggiungerla divent\u00f2 \"statio ad...\" Nelle edizioni del Messale Romano fino a quella del 1962 se ne conserva il ricordo con l'espressione \"Statio ad...\" che segue il titolo con il giorno liturgico.\nLe edizioni del Messale Romano successive al Concilio Vaticano II, raccomandano \"vivamente che, soprattutto nel Tempo di Quaresima, si conservi e si incrementi, l'uso di riunire la Chiesa locale nella forma delle \u00abstazioni\u00bb romane. Nelle domeniche o nei giorni pi\u00f9 adatti durante la settimana, in particolare quando presiede il pastore della diocesi, si potranno radunare tali assemblee di fedeli presso i luoghi di sepoltura dei santi, nelle principali chiese o santuari [...] Se prima della celebrazione della Messa, secondo i luoghi e le circostanze, si svolge una processione, ci si raduna in una chiesa minore o in altro luogo adatto fuori della chiesa versi la quale si dirige la processione\".\nStazioni romane.\nIn origine l'unica messa che si celebrava nella citt\u00e0 di Roma era quella celebrata dal vescovo, il papa, alla quale dovevano assistere tutti i fedeli, ma poi si rese necessario fondare delle chiese rurali alle quali il vescovo delegava dei sacerdoti.\nIl papa celebrava la messa con un numeroso seguito di vescovi, presbiteri, diaconi, suddiaconi, accoliti, cantori e con la partecipazione del popolo. Questa messa serviva da modello a tutte le altre, che la riproducevano con la massima esattezza, anche se erano celebrate con minore solennit\u00e0 e le funzioni svolte dai ministri della messa stazionale venivano concentrate in un numero minore di persone, fino alla messa bassa tridentina celebrata da un solo sacerdote servito da un solo ministro.\nAl principio del IV secolo la crescita della comunit\u00e0 cristiana rese necessaria la celebrazione di pi\u00f9 messe, cosicch\u00e9 papa Milziade dispose che i sacerdoti dei diversi titoli potessero celebrare una messa nella propria basilica, dopo la messa stazionale. Tuttavia, per rimarcare l'unit\u00e0 della Chiesa, alle altre messe era inviata una parte dell'eucaristia consacrata nella messa stazionale.\nDopo le persecuzioni, le esistenti \"domus Dei\", chiese nelle case private, divennero i \"tituli\" o chiese parrocchiali, delle quali esistevano 25 nel V secolo. A queste si aggiunsero, sotto gli imperatori cristiani, le basiliche maggiori e alcuni edifici ecclesiastici minori. Nello stabilire un ciclo di visite stazionarie, i vescovi di Roma, come altri vescovi, videro in esso un simbolo appropriato dell'unit\u00e0 del pastore con il suo gregge. Infatti, sebbene l'intera comunit\u00e0 diocesana non potesse partecipare alla messa stazionale, questa messa sarebbe stata comunque la liturgia diocesana ufficiale, e ci sarebbero delegazioni per rappresentare i vari quartieri della citt\u00e0, con il proprio clero per assisterli. Se il sacerdote incaricato di un \"titulus\" era assente, il celebrante gli inviava, in segno di unione eucaristica, il \"fermentum\", una porzione del pane da lui consacrato.\nNon si sa quali fossero le prime chiese nelle quali i papi celebravano le stazioni, ma \u00e8 possibile che i papi abbiano cominciato la prassi gi\u00e0 nel III secolo. Il sistema stazionale romano fu organizzato nella seconda met\u00e0 del V secolo sotto papa Ilario e raggiunse il suo compimento con papa Gregorio I (590\u2013604). Nel \"Comes\" di W\u00fcrzburg, un lezionario del IX secolo, si trova la lista delle stazioni al tempo di questo papa. Per i gioved\u00ec di quaresima, che in origine erano giorni aliturgici, le Messe stazionali risalgono all'VIII secolo, al pontificato di Gregorio II (715\u2013731), e il Messale tridentino (1570) mantenne sostanzialmente invariato questo elenco, che copriva senza interruzione i giorni di Quaresima e l'ottava di Pasqua e meno completamente i tempi di Avvento, Natale, Ascensione e Pentecoste. Si assegnavano stazioni pure ai Quattro tempora. L'elenco finale comprende 89 celebrazioni in 87 giorni in 42 chiese.\nWeigel dice che la pratica del pellegrinaggio alla chiesa stazionale svan\u00ec gradualmente a Roma, dopo che le riforme introdotte da Gregorio VII (1073\u20131085) nell'XI secolo diedero risalto alla figura del papa come amministratore e le liturgie papali incominciarono a essere celebrate in privato e non pi\u00f9 fra il popolo di Roma, e che i pellegrinaggi alle chiese stazionali cessarono del tutto durante la cattivit\u00e0 avignonese (dal 1309 al 1377), sebbene le stazioni continuassero a essere regolarmente notate nel Messale. Nonostante le affermazioni di Weigel, i pellegrinaggi alle stazioni romane continuarono, pur senza partecipazione dei papi eccetto in parte del regno di papa Sisto V (1585\u20131590), che nonostante le proteste dei cardinali volle riprendere la tradizione. La continuazione dei pellegrinaggi \u00e8 testimoniata nella seconda met\u00e0 del Cinquecento (prima del pontificato di Sisto V) da un testimone oculare che racconta che il concorso dei fedeli alle stazioni, e in particolare a quella del mercoled\u00ec delle ceneri, era cos\u00ec numeroso e continuo da essere chiamato \"il fiume\" e da essere paragonato a quello delle api intorno al loro alveare.\nNello stesso XVI secolo, come gi\u00e0 menzionato, papa Sisto V (1585\u20131590) decise di celebrare personalmente la messa nelle chiese stazionali del mercoled\u00ec delle ceneri e delle domeniche di Quaresima, \"non per solamente visitarla, come da molti anni indietro si costumava, ma per celebrarvi la Cappella Papale, assistente il Collegio di Cardinali, &amp; tutta la Corte\". Per celebrarla rivolto verso il popolo spost\u00f2 l'altare nella basilica di Santa Sabina \"allontanandolo dalla Tribuna [cio\u00e8 dall\u2019abside] per tanto spatio quanto \u00e8 necessario, &amp; conveniente alla Cappella Papale, acci\u00f2 il sommo Pontefice nel mezzo, &amp; intorno i Cardinali possino sedere, &amp; assistere al santo sacrificio della Messa\".\nDopo la soluzione della questione romana, papa Pio XI e papa Pio XII continuarono la tradizione di concedere indulgenze a chi facesse visita alla chiesa nel giorno indicato nel Messale Romano.\nIl merito del ripristino dei pellegrinaggi alle stazioni quaresimali, caduti in disuso a seguito della proibizione, dopo il 1870, di ogni atto di culto pubblico fuori dalle chiese, si deve a Carlo Respighi (1873\u20131947), prefetto delle cerimonie apostoliche e Magister del Collegium Cultorum Martyrum, societ\u00e0 archeologica e devozionale romana.\nPapa Giovanni XXIII si rec\u00f2 a Santa Sabina al mercoled\u00ec delle ceneri per ricevervi le sacre ceneri e nello stesso anno presiedette le stazioni domenicali di Santa Maria in Domnica, di San Lorenzo fuori le mura e di Santa Prisca; papa Paolo VI visit\u00f2 la chiesa di Sant'Eusebio per la sua stazione nel 1967.\nPer iniziativa del Pontificio collegio americano del Nord dal 1975 si celebra una Messa in inglese in tutte le stazioni di Quaresima dal luned\u00ec al venerd\u00ec. A queste celebrazioni la diocesi di Roma ha aggiunto in seguito le Messe stazionali quaresimali celebrate in italiano nel tradizionale orario vespertino.\nDue forme di \"statio\" romana.\nSi distinguono due forme in cui si poteva usare il termine \"statio\", quella festiva e quella penitenziale.\nIn quella festiva, che si celebrava in mattinata, il clero e i fedeli si riuniscono nella chiesa della \"statio\" ed escono a salutare il papa e a chiedere la sua benedizione al suo arrivo dal Palazzo del Laterano in una processione non liturgica e senza partecipazione del popolo.\nQuando si trattava della messa stazionale in una delle sette regioni della citt\u00e0, tutti gli accoliti di quella regione si recavano al Palazzo del Laterano per accompagnare a piedi alla chiesa stazionale il papa, che veniva portato generalmente in \"sella gestatoria\", ma a volte cavalcava un cavallo tenuto da due stallieri. Nel VI o VII secolo, forse un poco prima, era preceduto a piedi dal capo accolito della chiesa stazionale, che portava il sacro crisma coperto con un velo. Precedevano a cavallo i diaconi, il cancelliere, due notari e i suddiaconi regionali, seguivano a cavallo l'arcidiacono, il sagrestano, il nomenclatore (segretario particolare) e il tesoriere. Si portavano anche un grande calice gemmato e una grande patena, un evangeliario e un epistolario preziosi e diversi altri oggetti liturgici d'oro e d'argento. A volte durante il tragitto, il papa accettava petizioni scritte e poteva o concedere la domanda o affidarla ai suoi ufficiali.\nNella \"statio\" penitenziale celebrata nel pomeriggio dei giorni di digiuno, tutti, compreso il papa, si riunivano in una chiesa designata come luogo di assemblea, chiamata \"collecta\". Dopo l'orazione denominata \"oratio ad collectam\" o solo \"collecta\", si formava una processione pubblica che menava alla chiesa stazionale, dove si celebrava la messa.\nRito della messa.\nLa forma della messa celebrata nelle stazioni romane vari\u00f2 con il tempo. Basta pensare dell'introduzione medioevale delle ostie di pane azzimo al posto dei pani lievitati interi che i fedeli presentavano e di cui i pezzi venivano distribuiti nella comunione: verso il IX secolo il pane comune venne progressivamente sostituito dal pane azzimo, pratica che diventer\u00e0 finalmente imperativa nell'XI secolo; e le ostie rotonde ora in uso comparvero verso il XII secolo, quando si cominci\u00f2 a tagliare la pasta azzima \"in modum denarii\", nella forma di moneta. Papa Gregorio I (590\u2013604) introdusse diverse modifiche. Modifiche introdotte a nord delle Alpi nella messa romana nel periodo tra l'VIII e il X secolo sono state adottate anche dai papi e la risultante liturgia ibrida divenne quella in uso anche nelle celebrazioni stazionali della chiesa di Roma.\nL\"Ordo Romanus Primus\" fornisce una descrizione della messa papale della fine del VII secolo o dell'inizio dell'VIII secolo.\nEntrato nella chiesa, il Papa va prima di tutto al \"secretarium\" (sagrestia), dove gli si mettono i paramenti della messa: camice, cingolo, amitto, dalmatica di lino, dalmatica maggiore, pianeta e pallio. Nel frattempo si rompe il sigillo del contenitore del prezioso evangeliario portato dal Laterano, il diacono lo prepara e un suddiacono lo pone solennemente sull'altare. Poi il pontefice, preceduto dal coro, da un suddiacono con incenso e da sette accoliti ognuno con un cero acceso. All'arrivo al presbiterio si mostra al pontefice il contenuto di due pissidi con frammenti del pane consacrato in una celebrazione precedente (i \"sancta\", ed egli li venera e sceglie quelli da usare. Poi nel presbiterio si inchina all'altare, prega in silenzio facendosi il segno della croce sulla fronte, d\u00e0 la pace a due dignitari del clero e a tutti i diaconi e segnala al coro di cominciare la dossologia conclusiva del canto. Saluta con un bacio l'evangeliario e l'altare e va alla sua sede, dove sta in piedi guardando verso oriente. Il coro, dopo aver terminato l'antifona all'introito, canta i Kyrie, il cui numero pu\u00f2 essere variato secondo le indicazioni del papa. Questi poi, rivolgendosi al popolo, inizia il canto del Gloria in Excelsis Deo, e di nuovo si gira verso oriente. Finito questo, il papa, rivolto al popolo, dice \"Pax vobis\" e subito verso oriente, dice \"Oremus\" e la preghiera che pi\u00f9 tardi sar\u00e0 chiamata la colletta. Dopo la quale tutti si siedono.\nIl suddiacono canta l'Epistola nell'ambone, un cantore il \"responsum\" (tipicamente un salmo responsoriale, antenato del graduale), un altro o l'Alleluia o il tratto. Poi il diacono, dopo avere baciato i piedi, non la mano, del pontefice nel chiedergli la benedizione, va all'ambone preceduto da due suddiaconi con incenso e due accoliti con candele accese, e salito all'ambone canta il Vangelo. Dopo il Vangelo, un suddiacono offre al bacio dei membri del clero l'evangeliario, che poi, messo in un contenitore e sigillato, verr\u00e0 riportato in Laterano.\nNell'offertorio si accettano i pani lievitati e i fiaschi di vino offerti. Il vino si versa in un grande calice e poi, secondo che questo si riempie, il contenuto si svuota in un vaso pi\u00f9 grande. Il pontefice riceve personalmente alcune delle offerte, poi si lava le mani e torna alla sua sede, mentre le offerte di pane vengono disposte sull'altare. Poi scende dalla sua sede all'altare, riceve formalmente le offerte e mette sull'altare i due pani della sua offerta personale. L'arcidiacono mette accanto ai due pani del pontefice il calice del vino, le cui anse sono coperte da un velo, nel quale ha previamente versato un po' d'acqua facendo con essa il segno della croce.\nDopo l'orazione dell'offertorio, seguono il responsorio \"Sursum corda\", il Prefazio, il Sanctus e il canone romano, cantato nella sua interezza.\nDopo il \"Pater noster\" il pontefice, mentre dice \"Pax Domini sit semper vobiscum\" (\"La pace del Signore sia sempre con voi\"), mette nel calice un frammento di pane consacrato in una messa precedente (i \"sancta\"). E l'arcidiacono scambia con il vescovo ebdomadario il bacio della pace, che poi si scambia con il resto del clero per ordine di precedenza e con il popolo.\nPrima della frazione del pane, il papa stacca un pezzo del lato destro di uno dei pani della sua offerta e lo mette sull'altare; il resto lo mette sulla patena (un vassoio abbastanza grande per tenere pi\u00f9 pani lievitati) tenuta dal diacono. Si ritira poi alla sua sedia, dove viene portata la patena con i pani, che i diaconi spezzeranno. Gli altri pani sull'altare sono messi in sacchetti tenuti dagli accoliti, che li portano ai vescovi e ai presbiteri per essere spezzati. Il \"nomenclator\" e il \"vicedominus\" di palazzo si avvicinano al papa, che detta i nomi di quelli che sono invitati alla tavola pontificia o del vicedomino; poi avvertono le persone invitate. Fatta la distribuzione, il coro canta l\"Agnus Dei\" e si esegue la frazione del pane.\nDopo la frazione del pane, un diacono assistente porta la patena al pontefice, che riceve la comunione e poi mette nel calice tenuto dall'arcidiacono un frammento dello stesso elemento che ha morso. Nel metterlo nel calice fa con esso tre volte il segno della croce mentre dice: \"Fiat commixtio et consecratio corporis et sanguinis Domini nostri Iesu Christi accipientibus nobis in vitam aeternam\". E riceve la comunione con il calice datogli dall'arcidiacono.\nL'arcidiacono poi va al lato dell'altare e annuncia il luogo e la data della prossima \"statio\". I vescovi e i presbiteri ricevono la comunione dalle mani del pontefice e il primo dei vescovi d\u00e0 da bere al clero dal calice, che ha preso dall'arcidiacono. Questi ha gi\u00e0 versato un poco del calice nel grande vaso gi\u00e0 menzionato, dalla quale bevono i fedeli usando una cannuccia (la \"fistula\"). Dopo la comunione del clero, il pontefice la amministra agli ufficiali civili e l'arcidiacono d\u00e0 loro da bere dal calice. A questo punto il coro comincia a cantare alternandosi ai suddiaconi.\nFinita la comunione, si d\u00e0 al coro il segnale di cantare la dossologia finale. Poi il pontefice dice l'orazione di conclusione guardando verso oriente e senza volgersi verso il popolo nemmeno nel dire \"Dominus vobiscum\" (\"Il Signore sia con voi\"). Uno dei diaconi, al cenno del pontefice, dice al popolo \"Ite missa est\". Allora il papa scende dalla sua sede nel presbiterio, i vescovi gli chiedono la benedizione ed egli risponde: \"Benedicat nos Dominus\" (\"Ci benedica il Signore\").\nIn quattro feste maggiori dell'anno, Pasqua, Pentecoste, San Pietro e Natale, i \"presbyteri cardinales\" stanno presso l'altare, ognuno con un suo corporale e l'arcidiacono porge a ciascuno tre pani, che consacrano senza tenerli sull'altare, pronunciando la preghiera di consacrazione simultaneamente con il papa.\nIl retaggio di forme antiche della messa papale.\nSecondo Francesco Arisi (1874\u20131930), la messa del rito romano, nella forma da lui conosciuta, deriva dall'antica messa stazionale e talvolta ne riproduce gesti e prescrizioni liturgiche. \nIl canto dell'introito deriva dal canto di accoglienza da parte del coro per il papa, che si iniziava quando il papa usciva dalla sagrestia, come indica l\"Ordo Romanus Primus\", o quando appariva sulla soglia della basilica, come dice Arisi, il quale osserva che in origine l'introito era presente solo nelle Messe stazionali in cui c'era l'ingresso solenne. \nAnche la colletta era, secondo un'interpretazione, un'orazione che nei giorni penitenziali si pronunciava nella chiesa dell'adunata del popolo (la \"collecta\"), da dove poi partiva la processione fino alla chiesa stazionale, donde l'espressione \"oratio ad collectam\". Secondo un'altra interpretazione, il nome deriva dall'uso di far seguire ad un periodo di preghiera in silenzio, introdotta dall'invito del pontefice, \"\"Oremus\", e dall'istruzione del diacono, \"Flectamus genua\"\", un'orazione con la quale il papa raccoglieva (\"colligere\") le preghiere di tutti in una concisa supplica conclusiva (\"collecta\").\nL'uso di inviare la materia consacrata decadde fra il X e l'XI secolo, ma ne rimase traccia nella messa tridentina solenne nell'omaggio reso dal suddiacono alla patena coperta dal velo omerale; anche nella messa tridentina letta la patena rimane parzialmente coperta dal corporale, collocazione interpretata da Arisi \"come se [la patena] contenesse le sacre specie provenienti dalla messa stazionale\". L\"Ordo Romanus Primus\" indica che, all'inizio del canone, un accolito porta dalla sagrestia all'altare, avvolta in un velo di lino, la patena-vassoio, che \u00e8 consegnata al secondo diacono alla fine dell'embolismo del Padre nostro. Poi il pontefice stacca dal pane consacrata un pezzo che lascia sull'altare, mette due pani sulla patena e va alla cattedra, seguito dal diacono con la patena.\nMa \u00e8 soprattutto nel Proprio che la Messa tridentina ha conservato traccia delle antiche Messe stazionali. Ad esempio, il venerd\u00ec della IV settimana di Quaresima la stazione era a Sant'Eusebio sull'Esquilino, accanto alla grande necropoli di Roma antica e tanto l'epistola quanto la pericope evangelica presentano due episodi di risurrezione. Il venerd\u00ec dopo le Ceneri la stazione era ai Santi Giovanni e Paolo al Celio, poco lontano dall'ospedale di Pammachio, e i brani di Isaia e del Vangelo di Matteo presentano esempi di carit\u00e0 verso il prossimo. Il venerd\u00ec della III settimana di Quaresima la stazione era a San Lorenzo in Lucina. Lucina, fondatrice del titolo era identificata dalla tradizione con la samaritana che il Signore incontra al pozzo di Giacobbe e l'episodio \u00e8 presentato nel Vangelo di questo giorno.\nIl rito romano rivisto dopo il Concilio Vaticano II ha ripreso alcune concrete peculiarit\u00e0 della messa antica, abbandonando alcuni usi in vigore nella messa tridentina. Tra quelli antichi ripresi c'\u00e8 la frazione del pane al canto dell\"Agnus Dei\". Un altro \u00e8 la recita della preghiera eucaristica ad alta voce. Tra gli elementi considerati di essere stati \"aggiunti senza grande utilit\u00e0\". e che quindi sono stati abbandonati c'\u00e8 l'\"Ultimo Vangelo\"\nSecondo Weigel, il Consilium ad exsequendam Constitutionem de Sacra Liturgia, nell'elaborazione del nuovo Messale, fece molto meno conto del rapporto tra le chiese stazionali e la liturgia quaresimale che ne fece il Messale Romano prima del Concilio Vaticano II.\nElenco delle chiese stazionali romane.\nIl Messale Romano tridentino indica per 89 giorni dell'anno la chiesa romana assegnata per la celebrazione della messa stazionale del giorno: 43 chiese, di cui due sono state demolite. L'elenco comprende le domeniche di Avvento, alcune feste del Tempo di Natale, le domeniche del Tempo di Settuagesima, le domeniche e le ferie del tempo di Quaresima, del tempo di Passione e dell'ottava di Pasqua, i giorni delle Rogazioni maggiori e minori, l'Ottava di Pentecoste e i giorni delle Quattro Tempora.\nDopo il Concilio Vaticano II.\nIl Messale Romano menziona la messa stazionale senza relazione sia alle \u00abstazioni\u00bb romane sia al tempo di Quaresima:\n\"Particolare importanza si deve dare a quella concelebrazione in cui i presbiteri di una diocesi concelebrano con il proprio vescovo nella Messa stazionale soprattutto nei giorni pi\u00f9 solenni dell'Anno liturgico, nella Messa dell'Ordinazione del nuovo vescovo diocesano o del suo coadiutore o ausiliare, nella Messa crismale, nella Messa vespertina \u00abCena del Signore\u00bb, nelle celebrazioni del santo fondatore della Chiesa locale o del patrono della diocesi, negli anniversari del vescovo e infine in occasione del sinodo o della visita pastorale\".\nA partire dall'edizione del 1984, il \"Caeremoniale Episcoporum\" (Cerimoniale dei Vescovi) descrive la messa stazionale. Le precedenti edizioni, a partire dalla prima (dell'anno 1600), parlavano invece della Messa pontificale,\n di carattere diverso, e che, ora sostituita nel \"Caeremoniale\" dalla messa stazionale, si distingue tra l'altro per un \"presbitero assistente\", la celebrazione della Liturgia della Parola al trono, l'uso del \"Canon Missae Pontificalis\" e le insegne pontificali.\nL'attuale \"Caeremoniale Episcoporum\", secondo cui la messa stazionale si distingue non per l'apparato cerimoniale, ma per la partecipazione di tutti i membri del popolo di Dio, cita la costituzione conciliare \"Sacrosanctum Concilium\" del Concilio Vaticano II, che dichiara: \"Il vescovo deve essere considerato come il grande sacerdote del suo gregge: da lui deriva e dipende in certo modo la vita dei suoi fedeli in Cristo. Perci\u00f2 tutti devono dare la pi\u00f9 grande importanza alla vita liturgica della diocesi che si svolge intorno al vescovo, principalmente nella chiesa cattedrale, convinti che c'\u00e8 una speciale manifestazione della Chiesa nella partecipazione piena e attiva di tutto il popolo santo di Dio alle medesime celebrazioni liturgiche, soprattutto alla medesima eucaristia, alla medesima preghiera, al medesimo altare cui presiede il vescovo circondato dai suoi sacerdoti e ministri.\" Quindi prescrive: \"Ad essa siano convocati quanti pi\u00f9 fedeli \u00e8 possibile, i presbiteri concelebrino con il vescovo, i diaconi prestino il loro servizio, gli accoliti e i lettori esercitino le loro funzioni. \nLa messa stazionale manifesta sia l'unit\u00e0 della Chiesa locale raccolta intorno al suo pastore sia la diversit\u00e0 dei suoi ministeri. Non prevede pi\u00f9 un numero fisso e limitato di ministri, ma invita tutti i sacerdoti a concelebrare con il loro vescovo e diversi diaconi a esercitare il proprio ministero.\nLa messa stazionale \u00e8 da osservare soprattutto nelle maggiori solennit\u00e0 dell'anno liturgico, quali la messa del crisma, la Messa nella Cena del Signore, la celebrazione del santo patrono della diocesi, e l'anniversario dell'ordinazione episcopale del vescovo. Deve essere cantata.\nConviene che vi partecipino veri diaconi, distribuendo fra loro i vari ministeri. Devono essere almeno tre, uno che proclami il Vangelo e presti servizio all'altare e due che assistano il vescovo. In mancanza di veri diaconi, alcuni loro compiti vengono svolti da presbiteri, mai rivestiti dei paramenti diaconali, ma sempre da quelli sacerdotali, e che devono concelebrare la messa. Se si celebra nella cattedrale, conviene che concelebri con il vescovo l'intero capitolo dei canonici, se esiste, senza per\u00f2 escludere la partecipazione di altri presbiteri.\nCome in altre occasioni di particolare solennit\u00e0, per esempio nel conferimento degli ordini, nella benedizione dell'abate e della badessa e nella dedicazione della chiesa e dell'altare, il vescovo pu\u00f2 indossare, sotto la casula la dalmatica, che pu\u00f2 essere sempre bianca, oltre cio\u00e8 alle altre sue insegne.\nMessa stazionale in Irlanda.\nIn alcune parti rurali dell'Irlanda si chiama \"messa stazionale\" (in inglese \"station Mass\") quella che ancora oggi si celebra nelle case a turno con partecipazione dei vicini, che poi vengono invitati a tavola."}
{"id": "3144475", "revid": "92723", "url": "https://it.wikipedia.org/wiki?curid=3144475", "title": "Quattro Tempora", "text": ""}
{"id": "3144477", "revid": "111325", "url": "https://it.wikipedia.org/wiki?curid=3144477", "title": "Falso materiale", "text": ""}
{"id": "3144479", "revid": "767487", "url": "https://it.wikipedia.org/wiki?curid=3144479", "title": "Amore imperiale", "text": "Amore imperiale \u00e8 un film del 1941 diretto da Aleksandr Volkov."}
{"id": "3144481", "revid": "212348", "url": "https://it.wikipedia.org/wiki?curid=3144481", "title": "Carol Shea-Porter", "text": "Biografia.\nNata a New York e cresciuta nel New Hampshire, la Shea-Porter lavor\u00f2 per anni come assistente sociale.\nNel 2006 entr\u00f2 in politica con il Partito Democratico e venne eletta alla Camera dei Rappresentanti. Gli elettori la riconfermarono anche nel 2008, ma nel 2010 venne sconfitta dal repubblicano Frank Guinta.\nNel 2012 la Shea-Porter decise di ricandidarsi per il suo vecchio seggio e riusc\u00ec a sconfiggere Guinta venendo rieletta. Nella stessa tornata elettorale Ann McLane Kuster venne eletta per l'altro seggio della Camera e Maggie Hassan fu eletta governatrice; oltre a loro anche i due senatori dello stato erano donne (Jeanne Shaheen e Kelly Ayotte) e cos\u00ec il New Hampshire divenne il primo stato nella storia americana ad essere rappresentato interamente da donne nelle pi\u00f9 alte cariche politiche.\nNel 2014 la Shea-Porter chiese un altro mandato, ma anche stavolta si trov\u00f2 a fronteggiare Guinta, che la sconfisse nuovamente costringendola a lasciare il Congresso per la seconda volta.\nNelle elezioni del 2016, la Shea-Porter si confront\u00f2 nuovamente con Guinta e anche in questa occasione riusc\u00ec a sconfiggerlo, tornando alla Camera dopo due anni di assenza."}
{"id": "3144484", "revid": "767487", "url": "https://it.wikipedia.org/wiki?curid=3144484", "title": "Jackass 3D", "text": "Jackass 3D \u00e8 un film del 2010, diretto da Jeff Tremaine.\nTerzo film basato sulla serie televisiva \"Jackass\", \u00e8 uscito in occorrenza del decimo anniversario della nascita del franchise, iniziato nel 2000. Nel dicembre 2009 fu annunciato da Paramount Pictures e MTV Films che il film sarebbe stato distribuito il 15 ottobre 2010 in 3D. Oltre ad essere disponibile in visione tridimensionale, in alcune sale cinematografiche selezionate \u00e8 possibile usufruire di un D-BOX (simulatore di movimento) per la proiezione. Il 3 dicembre 2010 \u00e8 la data annunciata dal sito ufficiale per l'uscita nelle sale italiane.\n\u00c8 l'unico film della saga Jackass ad essere stato trasmesso nei cinema italiani.\nTrama.\nPrima dell'inizio del film, si assiste ad una piccola introduzione a cui partecipano Beavis e Butt-head, protagonisti della serie animata \"Beavis and Butt-head\", in cui c'\u00e8 un accenno alla tecnologia 3D usata nel film.\nL'intro comincia con uno schermo bianco, poi si apre una porta ed esce tutto il cast di Jackass presentato con vari costumi. Si sistemano davanti ad un arcobaleno gigante e da l\u00ec iniziano gli stunt a rallentatore con Johnny Knoxville il primo ad eseguire gli stunt di apertura che annuncia, come di consueto, l'inizio del film con la frase: \"Hi, i'm Johnny Knoxville and welcome to Jackass\" subito dopo viene preso in faccia con un grande oggetto simile a un pugno (simile anche a quello usato nel secondo film per fare uno scherzo Dave England) che lo colpisce in faccia inquadrato da una speciale telecamera slow motion 3D usata in tutti gli stunt di apertura al film e anche nel film stesso.\nJackass 3D, come i suoi predecessori (\"\", \"Jackass Number Two\" e \"Jackass 2.5\"), non ha una vera e propria trama. Il film consiste in una successione, che con il procedere della visione diventa sempre pi\u00f9 pericolosa, di stunts e di scherzi eseguiti dai personaggi della serie TV, di MTV, \"Jackass\". Tra i vari numeri presenti nel film si pu\u00f2 notare\"Beehive tetherball\", in cui al posto del pallone gli stuntmen giocano con un alveare pieno di api, oltre che stunts in cui un dente che viene estratto con una Lamborghini (Lamborghini thoot pull o in italiano Estrazione di dente in Lamborghini) oppure viene utilizzata una colla speciale per strappare via i peli dal petto (Super mighty glue). Lo stunt finale mostra Steve-O lanciato all'interno di una toilette portatile, collegata a corde da bunjee jumping, contenente numerosi escrementi chiamato \"poo cocktail supreme\". Questo stunt riprende il primo stunt della serie TV trasmessa da MTV in cui Johnny Knoxville viene alzato da un camion dell'immondizia dentro ad un bagno chimico\nLa sequenza finale \u00e8 stata realizzata con una tecnica simile alla scena introduttiva, ma in questo caso lo spettatore assiste ad una serie di esplosioni al rallentatore e alla finale inondazione simulata in cui il cast si ritrova completamente sommerso nell'acqua. Cos\u00ec come negli ultimi due film, Rip Taylor fa un piccolo cameo annunciando la fine del film prima che vengano mostrati i titoli di coda. Durante i titoli di coda vengono poi mostrate alcune scene prese dallo show TV, vecchie fotografie del cast ed infine si vedono i membri del cast cantare \"Memories\" (che \u00e8 il singolo ufficiale del film) insieme ai Weezer.\nProduzione.\nNel dicembre 2009, il regista Jeff Tremaine cominci\u00f2 ad effettuare dei test con l'equipaggiamento 3d. Nello stesso mese, Johnny Knoxville annunci\u00f2 il ritorno dell'intero cast dei precedenti due film. Secondo Deadline.com, uno stunt chiamato \"The Heli-cockter\" \u00e8 stato filmato e mostrato alla Paramount esecutiva nel suo formato 3D per ottenere l'approvazione per il progetto. Chris Pontius lega un elicottero telecomandato al suo pene, ridendo mentre esso gira bruscamente.\nLe riprese iniziarono il 25 gennaio 2010, Tremaine ha effettuato le riprese in una propriet\u00e0 privata, discostandosi dalla tradizione dei precedenti film dove le riprese sono state effettuate maggiormente per le strade. (sebbene nel film ci siano alcune scherzi filmati effettivamente per strada), incluse alcune \"occasionali incursioni in paesi stranieri.\"\nMargera dichiar\u00f2 all'Artisan News Service che quando il film era completo al 70%, lui era stato gi\u00e0 ricoverato per 3 costole e una spalla rotte, pi\u00f9 una distorsione ad una caviglia.\nRiguardo agli stunts, il regista Jeff Tremaine ha dichiarato di aver cercato di rinnovare nel film la maggior parte dei vecchi stunts dello show originale (per esempio il \"Poo Cocktail Supreme\" \u00e8 basato su uno stunt originariamente fatto da Knoxville nello show TV).\nNell'aprile 2010, il sito JackassWorld.com \u00e8 stato chiuso, con un avviso che diceva: \"Siamo occupati a girare il film\" e \"grazie per il supporto ricevuto negli ultimi due anni. Per essere stati costantemente dalla nostra parte e vicini al mondo di Jackass e Dickhouse, continuate a seguirci su Facebook e Twitter. In una intervista Rick Kosick rivel\u00f2 che JackassWorld.com non sarebbe esistito pi\u00f9 dopo l'uscita del film. Nonostante questa dichiarazione, attualmente il sito \u00e8 stato redirezionato sulla pagina principale della Dickhouse Productions.\nNel maggio 2010, Knoxville ha dichiarato che Steve-O \u00e8 riuscito a mantenersi sobrio durante tutto il periodo di riprese, e \u201cnon c'era birra sul set stavolta, anche se alcuni di noi speravano ci fosse.\u201d e aggiunge, \u201conestamente sta andando tutto bene. Tutti hanno avuto differenti infortuni durante le riprese il che \u00e8 un buon segno. Steve-O sta probabilmente facendo le migliori riprese di tutti quanti. Si sta davvero impegnando molto nel dimostrare a tutti che \u00e8 in grado di compiere i suoi numeri anche quando \u00e8 sobrio. Ormai sono due anni che non beve, e bisogna dire che tutti i membri dello staff lo hanno sempre supportato al massimo in questa battaglia.\"\nAgli MTV Movie Awards del 2010, Tremaine ha dichiarato che le riprese erano quasi finite e mancavano solo alcuni piccoli dettagli.\nIl cast di \"Jackass 3D\" \u00e8 lo stesso del precedente film, con le uniche eccezioni di Brandon DiCamillo e Raab Himself. Come nei precedenti film alcuni membri dello staff come Jeff Tremaine, Spike Jonze, Rick Kosick, Lance Bangs, Dimitry Elyashkevich, Sean Cliver, Greg Iguchi e Trip Taylor fanno un'apparizione nel film. La figlia di Knoxville Madison ed il figlio Rocco, sono menzionati nei credits.\nUn infortunio ad un membro del cast, Margera, costrinse la riscrittura dell'inizio del film. Il 12 gennaio 2010, Margera fu colpito in testa con un bastone da una donna afroamericana di 59 anni, all'uscita del suo bar, The Note. La donna ha accusato Bam di averla chiamata 'negra' in maniera offensiva, ma non ammise di averlo colpito. Quando Margera fu interpellato da TMZ.com due giorni dopo l'incidente, dichiar\u00f2 di non aver mai usato tale parola e che la donna lo aveva gi\u00e0 attaccato in passato.\nLui spieg\u00f2:\n Ho avuto dei sanguinamenti interni alla testa per due giorni dopo l'incidente e i medici non volevano che lasciassi l'ospedale. Io replicai che avevo bisogno di andare a Los Angeles al pi\u00f9 presto per partecipare alle riprese di Jackass. Avremmo cominciato l'indomani e da copione io avrei dovuto ricevere un colpo in testa, ma ormai la cosa era impossibile e tutto per colpa di quella donna.\nMargera aggiunse nella stessa intervista che la sequenza di apertura venne filmata con una Phantom high speed cameras, che registra a frames al secondo per produrre un effetto ultra rallentato, simile alla sequenza di apertura di Zombieland. Allo stesso tempo, il Makeup Effects designer Tony Gardner, che ha lavorato in tutti i precedenti Jackass, ha anche creato le orde di zombie in Zombieland.\nPromozione.\nIl 21 luglio 2010 c'\u00e8 stato il lancio della prima locandina del film, tramite l'account ufficiale di Jackass su Facebook. L'immagine in questione mostra Knoxville mentre \u00e8 in aria a bordo di un jet ski.\nSempre nel luglio 2010, la Paramount insieme alla MTV Films visiona la prima versione 3D di Jackass in un evento speciale durante il Comic-Con 2010. Durante l'evento i fans ebbero la possibilit\u00e0 di incontrare lo staff di Jackass.\nAd agosto, Bam Margera accompagna in tour i CKY in Nuova Zelanda e Australia per promuovere il film.\nIl 5 agosto 2010, il trailer ufficiale del film viene trasmesso sui canali di propriet\u00e0 della Viacom, come MTV, VH1, e Spike TV. \u00c8 stato trasmesso insieme al trailer di altri film, tra cui: \"The Other Guys\", \"The Expendables\", \"Scott Pilgrim vs. the World\", e \"Machete\".\nPer celebrare l'uscita del film, Johnny Knoxville e lo staff di Jackass 3D, in collaborazione con WonderHowTo lanciarono il \"The Jackass 3D Prank Contest\". L'ideatore dello scherzo pi\u00f9 \"selvaggio\" avrebbe potuto vincere un viaggio ad Hollywood per filmare lo scherzo con il cast di Jackass. Il concorso \u00e8 terminato alle 11.59 del 26 settembre 2010.\nSempre allo scopo di promuovere il film, Johnny Knoxville ha partecipato come guest star ad un'edizione di WWE Monday Night RAW tenutasi il 4 ottobre 2010.\nAncora, MTV ha trasmesso una maratona televisiva comprensiva di tutte le puntate delle serie originali di Jackass seguita dal documentari: \"\"Jackass: The Beginning\", relativo alla creazione di Jackass, ed \"The Making of Jackass 3D\"\" uno special dietro le scene.\nSecondo un'intervista rilasciata da Bam Margera il 17 ottobre su IGN, \"Jackass 3.5\" sar\u00e0 pubblicato il gennaio 2011. Non si conosce se si tratter\u00e0 di una versione estesa della Jackass 3D oppure una semplice pubblicazione in DVD (alla stregua di Jackss 2.5).. In una intervista rilasciata prima dell'uscita cinematografica di Jackass 3-D, Johnny Knoxville ha dichiarato, \"Abbiamo filmato un grosso quantitativo di materiale...e quindi a gennaio pubblicheremo un intero DVD. 3.5 sar\u00e0 pieno di ottimi numeri che non hanno trovato posto nella versione cinematografica.\".\" Comunque, visto il grosso ed inaspettato successo della versione cinematografica di Jackass 3-D, ci sono voci relative ad una possibile versione cinematografica anche per Jackass 3.5.\nAccoglienza.\nCritica.\n\"Jackass 3D\" ha ricevuto pareri contrastanti dalla critica cinematografica, grosso modo positivi. Secondo la recensione eseguita da \"Rotten Tomatoes\", il 69% dei critici hanno apprezzato il film basandosi su un totale di 42 recensioni, con una valutazione media di 6 punti su 10. \nIncassi.\nNel fine settimana d'apertura, il film \u00e8 stato distribuito in 3.081 cinema, totalizzando circa 50 milioni di dollari, battendo il record per la migliore apertura invernale precedentemente detenuto da \"Scary Movie 3\". Inoltre, si \u00e8 posizionato anche come il migliore esordio per un film di Jackass, considerando i 22ml $ incassati da \"\" e i 29ml $ di \"Jackass Number Two\".\nColonna sonora.\n\"\" \u00e8 la colonna sonora ufficiale del film, distribuita il 25 ottobre 2010.\nLista tracce:\nJackass 3.5.\nJackass 3.5 \u00e8 un film del 2011 sequel di Jackass 3D, composto da video inediti registrati durante le riprese di Jackass 3D e da interviste alla crew di stuntman (simile a Jackass 2.5). Johnny Knoxville in un'intervista precedente a Jackass 3D disse \"Abbiamo abbastanza materiale per due film\".\nIl film \u00e8 stato interamente diffuso in streaming su \"Joost\" in spezzoni pubblicati con frequenza settimanale a partire dal 1\u00ba aprile 2011; un primo trailer era stato reso disponibile fin dal 27 gennaio. Il film completo \u00e8 stato pubblicato su Blue Ray e DVD il 14 giugno 2011."}
{"id": "3144486", "revid": "1601148", "url": "https://it.wikipedia.org/wiki?curid=3144486", "title": "Angus Peter Campbell", "text": "Biografia.\nLasciata la natia South Boisdale, sull'isola di South Uist (Ebridi Esterne), per frequentare le scuole superiori di Oban, sulla terraferma scozzese, ha avuto come insegnante di inglese lo scrittore Iain Crichton Smith che ha saputo sviluppare i suoi interessi letterari insieme con la tradizione gaelica. Successivamente, all'Universit\u00e0 di Edimburgo, ha trovato in un altro anziano scrittore, Sorley MacLean, la guida e l'incoraggiamento necessari a proseguire la propria formazione umanistica e a diventare scrittore a tempo pieno di romanzi e poesie sia in inglese che in gaelico. Di lui infatti Sorley MacLean avrebbe poi detto: \u00abNon ho alcun dubbio che Angus Peter Campbell sia uno dei pochi poeti scozzesi viventi veramente significativi, in qualunque lingua scriva.\u00bb\nDopo essersi laureato, si \u00e8 dedicato al giornalismo lavorando prima per il settimanale West Highland Free Press e poi per la BBC e la Grampian Television e continua tuttora a scrivere per la radio e per la televisione. \u00c8 stato anche attore (nel 2006, in un'apprezzata interpretazione del \"nonno\", il protagonista di \"\"), lavapiatti, guardia forestale, pescatore di aragoste e operaio edile. Attualmente vive sull'isola di Skye (la pi\u00f9 settentrionale delle Ebridi Interne) con la moglie e sei figli.\nAttivit\u00e0 letteraria.\nLa sua produzione letteraria comprende poesie e romanzi (per ragazzi e per adulti), scritti sia in gaelico che in inglese. I principali autori che ne hanno influenzato la scrittura sono Lev Tolstoj, George Eliot, Gabriel Garc\u00eda M\u00e1rquez e Italo Calvino. Fra i vari riconoscimenti conferitigli, nel 2001 ha ricevuto la Bardic Crown e il Creative Scotland Award, mentre nel 2005 il suo primo romanzo per adulti, \"An oidhche mus do she\u00f2l sinn\", ha raggiunto l'ottava posizione nella classifica dei 100 migliori libri scozzesi di sempre votata dal pubblico."}
{"id": "3144488", "revid": "110157", "url": "https://it.wikipedia.org/wiki?curid=3144488", "title": "Neuhaus", "text": "Neuhaus (in sloveno \"Suha\") \u00e8 un comune austriaco di 1 025 abitanti nel distretto di V\u00f6lkermarkt, in Carinzia. Nel 1958 ha inglobato i comuni soppressi di Leifling e Schwabegg."}
{"id": "3144494", "revid": "92003", "url": "https://it.wikipedia.org/wiki?curid=3144494", "title": "The Traveling Wilburys", "text": ""}
{"id": "3144497", "revid": "119116830", "url": "https://it.wikipedia.org/wiki?curid=3144497", "title": "Galleria di Ognina", "text": "La galleria di Ognina \u00e8 un tunnel ferroviario a semplice binario fino al 2009, a doppia canna da tale data, posto tra le due stazioni ferroviarie di Cannizzaro e di Catania Centrale nella tratta urbana della ferrovia Messina-Siracusa, in Sicilia.\nLa costruzione della galleria fu una delle conseguenze a distanza della contestata decisione di scegliere il tracciato ferroviario a sud della citt\u00e0 nel progetto, del 1864, della Societ\u00e0 Vittorio Emanuele per il proseguimento dei lavori di costruzione della linea ferroviaria proveniente da Messina per Siracusa. Il progetto aveva scatenata la serrata opposizione delle autorit\u00e0, della Camera di Commercio e delle maestranze cittadine ma la societ\u00e0 ferroviaria aveva realizzato con l'avallo del Ministero dei lavori pubblici il percorso litoraneo che circondava, come una \"cintura di ferro\", la citt\u00e0 da nord a sud impedendo di fatto ogni accesso a mare.\nGi\u00e0 nel secondo dopoguerra si fecero sempre pi\u00f9 pressanti le richieste di eliminazione della cintura di ferro dato che gli innumerevoli passaggi a livello strozzavano tutte le strade di accesso al mare e perfino la SS 114 anche in conseguenza dell'elevato volume di traffico ferroviario. A met\u00e0 degli anni cinquanta il progetto di interramento di circa un km di binario divenne realt\u00e0; venne iniziato lo scavo della immensa scogliera lavica partendo dall'altezza dell'attuale Piazza Europa (allora inesistente) in galleria artificiale e procedendo in salita fino a poco prima dell'altezza del Porto Ulisse dove il binario usciva in profonda trincea portandosi sempre in ascesa a scavalcare in viadotto l'attuale \"Circonvallazione\" innestandosi infine nel binario precedente nella stazione di Catania Ognina.\nIl tunnel di 1,34\u00a0km venne scavato a poca profondit\u00e0 nella roccia basaltica della colata lavica del 1381 ed in parte realizzato a cielo aperto e poi ricoperto.\nNonostante il previsto, futuro, raddoppio dei binari venne realizzato a semplice binario con la sola doppia imboccatura parallela di circa 100\u00a0m, dal lato del Deposito Locomotive di Catania mai utilizzata. Venne perduta una occasione preziosa dato che il successivo sviluppo urbanistico dei quartieri soprastanti port\u00f2 alla costruzione di alti palazzi che hanno complicato recentemente la scelta del percorso per il raddoppio nell'ambito della costruzione del Passante ferroviario di Catania con seri problemi strutturali da risolvere e alti costi di realizzazione. Il secondo tunnel, in parte parallelo al primo, venne appaltato l'11 maggio 2005; gli scavi ebbero termine il 20 dicembre 2009 e il tracciato venne attivato nel gennaio 2011 instradandovi provvisoriamente tutto il traffico ferroviario della linea per consentire l'esecuzione dei lavori di riadattamento di sagoma e consolidamento del vecchio tunnel. Nel 2009, circa a met\u00e0 di entrambe le gallerie, venne scavata e costruita una nuova stazione interamente in sotterraneo denominata Picanello. Nell'estate 2017, con la riapertura all'esercizio del primo tunnel e l'attivazione delle 3 nuove stazioni di Europa, Picanello e Ognina, \u00e8 stato completato il raddoppio della tratta Fiumefreddo di Sicilia - Catania Centrale."}
{"id": "3144501", "revid": "1097011", "url": "https://it.wikipedia.org/wiki?curid=3144501", "title": "Stockholm Open 2006 - Singolare", "text": "Il singolare del torneo di tennis Stockholm Open 2006, facente parte dell'ATP Tour, ha avuto come vincitore James Blake che ha battuto in finale Jarkko Nieminen 6\u20134, 6\u20132."}
{"id": "3144506", "revid": "256896", "url": "https://it.wikipedia.org/wiki?curid=3144506", "title": "Hofbibliothek", "text": ""}
{"id": "3144508", "revid": "968255", "url": "https://it.wikipedia.org/wiki?curid=3144508", "title": "Stemma del Messico", "text": "L'attuale stemma del Messico (Escudo nacional de M\u00e9xico / Ichimal Mexihco) ha rappresentato per secoli un importante simbolo sia della politica che della cultura del Messico. Lo stemma rappresenta un'aquila reale appoggiata con una zampa su un cactus del genere Opuntia mentre con l'altra stringe un crotalo che si contorce e che viene trattenuto con il becco.\nLa raffigurazione simboleggerebbe la vittoria del bene sul male mentre per gli abitanti originari di Tenochtitl\u00e1n presenterebbe forti connotati religiosi. Inoltre l'aquila e il serpente sono rispettivamente simboli degli aztechi e delle popolazioni pre-colombiane.\nLo stemma, con simbologia simile a quella attuale, lo si incontra fino a partire dal 1823 e, a parte una breve parentesi tra il 1864 ed il 1867, ha sempre trovato raffigurato l'aquila ed il serpente."}
{"id": "3144509", "revid": "1272592", "url": "https://it.wikipedia.org/wiki?curid=3144509", "title": "Nita Lowey", "text": "Nel 2000 fu giudicata una delle papabili candidate al Senato degli Stati Uniti, ma la Lowey ritir\u00f2 la sua candidatura quando Hillary Clinton manifest\u00f2 la propria. Quando la Clinton divenne Segretario di Stato nel 2008, si vocifer\u00f2 che Nita Lowey avrebbe preso il suo posto al Senato, finch\u00e9 la notizia non venne smentita dalla diretta interessata."}
{"id": "3144510", "revid": "121455305", "url": "https://it.wikipedia.org/wiki?curid=3144510", "title": "Working Classical", "text": "Working Classical \u00e8 il terzo album di musica colta di Paul McCartney, e fu stampato un mese dopo \"Run Devil Run\" nel 1999.\nDopo \"Standing Stone\" del 1997, il concetto che giace dietro \"Working Classical\" \u00e8 di creare versioni di canzoni molto famose del repertorio di McCartney in un contesto orchestrale. Come pezzi inediti, McCartney scrisse nuovi pezzi: \"Haymakers\", \"Midwife\", \"Spiral\" e \"Tuesday\". Nell'ottobre del 1995 fu pubblicata una differente versione di \"A Leaf\", e qui presentata in una nuova registrazione.\nGli esecutori del disco furono la London Symphony Orchestra e il Loma Mar Quartet, con speciali orchestrazioni arrangiate da noti musicisti, come Richard Rodney Bennett e Jonathan Tunick.\nIl titolo del progetto \u00e8 un gioco di parole sulla frase \"working class\", nel senso che McCartney, a discapito della sua alta posizione sociale, sente ancora forti le radici di Liverpool in lui, ed \u00e8 orgoglioso di esse. Per rispecchiare questa ideologia, ha deciso di \"elevare\" a musica colta il suo orgoglio nel rock and roll.\n\"Working Classical\" \u00e8 stato un altro successo nel campo della musica da orchestra, anche se questa volta non \u00e8 riuscito ad entrare nelle classifiche americane degli album ordinari. Il successivo album di musica colta sar\u00e0 \"Ecce Cor Meum\", pubblicato nell'autunno del 2006, passando per \"A Garland for Linda\" del 2000, dove apparve una composizione di McCartney in stile classico.\nTracce.\nTutte le tracce composte da Paul McCartney."}
{"id": "3144520", "revid": "216401", "url": "https://it.wikipedia.org/wiki?curid=3144520", "title": "Campionato italiano di ciclismo su strada", "text": ""}
{"id": "3144522", "revid": "216401", "url": "https://it.wikipedia.org/wiki?curid=3144522", "title": "Campionato austriaco di ciclismo su strada", "text": ""}
{"id": "3144524", "revid": "216401", "url": "https://it.wikipedia.org/wiki?curid=3144524", "title": "Campionato belga di ciclismo su strada", "text": ""}
{"id": "3144526", "revid": "216401", "url": "https://it.wikipedia.org/wiki?curid=3144526", "title": "Campionato britannico di ciclismo su strada", "text": ""}
{"id": "3144528", "revid": "216401", "url": "https://it.wikipedia.org/wiki?curid=3144528", "title": "Campionato norvegese di ciclismo su strada", "text": ""}
{"id": "3144529", "revid": "216401", "url": "https://it.wikipedia.org/wiki?curid=3144529", "title": "Campionato francese di ciclismo su strada", "text": ""}
{"id": "3144531", "revid": "216401", "url": "https://it.wikipedia.org/wiki?curid=3144531", "title": "Campionato lussemburghese di ciclismo su strada", "text": ""}
{"id": "3144533", "revid": "1442080", "url": "https://it.wikipedia.org/wiki?curid=3144533", "title": "Kremlin Cup 2006 - Singolare maschile", "text": "Il singolare maschile del torneo di tennis Kremlin Cup 2006, facente parte dell'ATP Tour, ha avuto come vincitore Nikolaj Davydenko che ha battuto in finale Marat Safin 6-4, 5-7, 6-4"}
{"id": "3144534", "revid": "216401", "url": "https://it.wikipedia.org/wiki?curid=3144534", "title": "Campionato olandese di ciclismo su strada", "text": ""}
{"id": "3144536", "revid": "216401", "url": "https://it.wikipedia.org/wiki?curid=3144536", "title": "Campionato portoghese di ciclismo su strada", "text": ""}
{"id": "3144538", "revid": "216401", "url": "https://it.wikipedia.org/wiki?curid=3144538", "title": "Campionato spagnolo di ciclismo su strada", "text": ""}
{"id": "3144541", "revid": "216401", "url": "https://it.wikipedia.org/wiki?curid=3144541", "title": "Campionato statunitense di ciclismo su strada", "text": ""}
{"id": "3144543", "revid": "216401", "url": "https://it.wikipedia.org/wiki?curid=3144543", "title": "Campionato svizzero di ciclismo su strada", "text": ""}
{"id": "3144546", "revid": "216401", "url": "https://it.wikipedia.org/wiki?curid=3144546", "title": "Campionato tedesco di ciclismo su strada", "text": ""}
{"id": "3144548", "revid": "53508", "url": "https://it.wikipedia.org/wiki?curid=3144548", "title": "Architettura del Novecento", "text": "L'architettura del Novecento pu\u00f2 essere schematizzata in quattro grandi periodi storici: il periodo antecedente alla prima guerra mondiale; quello compreso tra le due guerre; un terzo compreso tra il 1945 ed il 1989, anno della caduta del muro di Berlino; un quarto che congiunge le tendenze dell'ultimo decennio del Novecento con quelle del XXI secolo.\nLe tendenze dell'architettura dell'Ottocento influenzarono i primi anni del Novecento; il passaggio tra i due secoli \u00e8 segnato dall'affermazione dell'Art Nouveau, che rester\u00e0 in auge fino allo scoppio del primo conflitto bellico.\nA partire dal 1903 si diffuse il protorazionalismo, mentre contemporaneamente le avanguardie artistico-letterarie (come l'espressionismo o De Stijl) coinvolsero l'architettura e originarono opere di indubbia originalit\u00e0.\nUn punto di svolta coincise con la fondazione del movimento Bauhaus (1919), che introdusse con vigore i temi del razionalismo che dominarono il dibattito architettonico tra le due guerre; parallelamente si svilupp\u00f2 il movimento organico (Frank Lloyd Wright).\nDopo la seconda guerra mondiale prevalse, in molti casi, il ritorno alla tradizione con il Neoliberty, Neoespressionismo, ecc., fino al Postmoderno; contemporaneamente al Postmoderno, a partire dagli anni settanta, si diffuse l'High-tech, l'evoluzione di quella che fu l'architettura del ferro ottocentesca.\nContesto storico.\nL'architettura moderna nasce quando l'attivit\u00e0 costruttiva \u00e8 attratta nel giro della ricerca del voler migliorare il mondo che la rivoluzione industriale sta trasformando affidandosi alla possibilit\u00e0 della partecipazione (democrazia) e della pianificazione.\nIl periodo a cavallo tra Ottocento e Novecento, infatti, fu caratterizzato dalla cosiddetta Belle \u00e9poque, un periodo in cui lo sviluppo scientifico e tecnologico, nonch\u00e9 la convinzione che l'Europa fosse giunta ad una condizione di pace definitivamente acquisita, determinarono un profondo ottimismo sulle possibilit\u00e0 dell'uomo, a cui niente sembrava precluso.\nIl clima di ottimismo, parallelamente all'instaurarsi delle nuove leadership in Europa e in America, si protrasse solo per pochi anni e fu definitivamente cancellato con la prima guerra mondiale.\nIn Germania il primo dopoguerra coincise con la Repubblica di Weimar, mentre la Russia fu interessata da profondi stravolgimenti conseguenti alla rivoluzione del 1917.\nLa crisi economica del 1929 coinvolse l'economia mondiale; la depressione ebbe effetti devastanti sia nei paesi industrializzati, sia in quelli esportatori di materie prime, tanto che il commercio internazionale diminu\u00ec considerevolmente, cos\u00ec come i redditi delle persone fisiche, il gettito fiscale, i prezzi e i profitti.\nCon lo scoppio della seconda guerra mondiale l'attivit\u00e0 costruttiva europea si ferm\u00f2, non lasciando tracce di rilievo nella storia dell'architettura.\nNel dopoguerra negli Stati Uniti si svilupp\u00f2 la cultura di massa, divulgata mediante i \"mass-media\"; dall'America si estese a tutta la societ\u00e0 occidentale, divenendo \"la prima cultura universale della storia dell'umanit\u00e0\".\nLa seconda met\u00e0 del secolo fu ricca di eventi che ebbero ripercussioni in ogni ambito sociale e culturale: si ricordano ad esempio il Concilio Vaticano II, la Guerra del Vietnam, il Sessantotto, la caduta del Muro di Berlino.\nDall'Art Nouveau alla seconda guerra mondiale.\nNegli ultimi decenni dell'Ottocento l'architettura mancava di un orientamento fondato su criteri comuni e universalmente riconosciuti.\nLa volont\u00e0 di rinnovamento port\u00f2 alla definizione di una nuova corrente stilistica, denominata Art Nouveau, che si manifest\u00f2 tra il 1890 e il primo decennio del Novecento con l'applicazione di fantasiose decorazioni e apparati ornamentali di gusto floreale (dalle opere di Victor Horta in Belgio, alla Secessione viennese di Otto Wagner e Joseph Maria Olbrich in Austria, fino al Modernismo catalano di Antoni Gaud\u00ed).\nAl contempo, i progressi in campo tecnologico si concretizzarono nella realizzazione di importanti opere di ingegneria civile.\nDa un lato, pertanto, l'irrazionalit\u00e0 dell'orientamento stilistico; dall'altro la razionalit\u00e0 dei progettisti formatisi nei politecnici, che perfezionarono sistemi costruttivi e di calcolo progettuale, con l'applicazione di nuovi materiali, quali la ghisa, l'acciaio, il calcestruzzo armato e il vetro, nella costruzione di vasti edifici (come stazioni, palazzi delle esposizioni e grandi magazzini), spesso improntati a principi di concretezza, economicit\u00e0 e funzionalit\u00e0 (Scuola di Chicago).\nDi fatto, le moderne costruzioni ingegneristiche contribuirono a ricreare quella stretta continuit\u00e0 tra forma architettonica e struttura che era andata persa dopo il Gotico.\nTuttavia, l'integrazione tra architettura e tecnica fatic\u00f2, almeno nei primi anni, ad imporsi sull'imperante storicismo dell'epoca; la definitiva affermazione dell'architettura industriale si ebbe solo nei primi decenni del Novecento.\nAlla dicotomia tra il primato dell'espressione (Art Nouveau) ed il primato della struttura (architettura industriale), si affianc\u00f2 anche un gruppo di architetti che rest\u00f2 fedele al cosiddetto primato della forma e che privilegi\u00f2 le forme edilizie a blocchi chiusi, la riduzione del numero degli elementi e l'adozione di semplici superfici lisce; questi principi, inquadrabili nella corrente protorazionalista, caratterizzarono le opere di architetti quali Auguste Perret e Tony Garnier in Francia, Adolf Loos in Austria, Peter Behrens e Heinrich Tessenow in Germania, Hendrik Petrus Berlage nei Paesi Bassi, Maciej Nowicki in Polonia e negli Stati Uniti.\nA partire dagli anni che precedettero la prima guerra mondiale si svilupparono numerosi movimenti aventi, come comune denominatore, il rifiuto della tradizione.\nDapprima confinati alla letteratura e alla pittura, questi gruppi di avanguardia si estesero presto anche all'architettura. Si ricordano il Futurismo in Italia (Antonio Sant'Elia), l'Espressionismo in Germania (Fritz H\u00f6ger) e il De Stijl nei Paesi Bassi.\nIn particolare, il movimento De Stijl, fondato nel 1917, dette vita al Neoplasticismo, uno stile caratterizzato dall'esaltazione dei piani e dei setti murari, spesso colorati diversamente, accostati in modo tale da compenetrarsi tra loro, senza tuttavia chiudere tridimensionalmente l'angolo del volume.\nQueste teorie e le opere realizzate in seno al movimento De Stijil (ad esempio la casa Rietveld Schr\u00f6der ad Utrecht, di Gerrit Rietveld) influenzarono notevolmente gli altri gruppi avanguardistici.\nIl secondo decennio del Novecento vide la diffusione di una cerchia ristretta di architetti aderenti ad un radicale tecnicismo.\nIn Russia, parallelamente al Suprematismo di Kazimir Severinovi\u010d Malevi\u010d, si registra lo sviluppo del Costruttivismo, che rigett\u00f2 ogni principio artistico e si indirizz\u00f2 alla ricerca di un simbolismo in grado di evidenziare l'importanza della tecnica nell'ambito del progresso rivoluzionario.\nLe opere di figure quali El Lissitzky (progetto per grattacieli orizzontali, 1924, non realizzato) gettarono le premesse per l'avvio di una nuova fase dell'architettura anche nell'Europa occidentale.\nL'edificio del Bauhaus di Dessau, costruito da Walter Gropius nel 1925, segn\u00f2 il passaggio dal protorazionalismo al razionalismo.\nL'immobile caratterizzato da una complessa articolazione volumetrica percepibile solo attraversando o lambendo la fabbrica, riprende alcune delle invarianti del Neoplasticisimo, quali l'esaltazione dei nodi angolari tramite aperture di diverso tipo; l'intera costruzione si espande nello spazio secondo istanze funzionaliste, facendo propria la tecnica del calcestruzzo armato e delle grandi aperture vetrate.\nAscrivibile al razionalismo \u00e8 pure Villa Savoye, celebre edificio costruito da Le Corbusier nel 1929, che costituisce l'esemplificazione della teoria dei cinque punti dell'architettura, ovvero: i pilotis, la pianta libera, la facciata libera, la finestra in lunghezza e il tetto giardino.\nMalgrado il rigore intrinseco del codice razionalista, la produzione architettonica fu assai eterogenea: dalle costruzioni di Willem Marinus Dudok e Jacobus Johannes Pieter Oud, a Pier Luigi Nervi, o ancora quelle di matrice espressionista di Erich Mendelsohn o neoplastiche di Ludwig Mies van der Rohe.\nUn altro aspetto significativo del razionalismo \u00e8 legato all'architettura dei quartieri. In questo ambito, si ricordano, ad esempio, gli interventi promossi da Gropius a Karlsruhe e Berlino, dove la disposizione dei fabbricati \u00e8 condizionata dalla migliore esposizione alla luce solare.\nIl razionalismo si diffuse rapidamente nel mondo occidentale. Di rilievo il razionalismo italiano che, malgrado i ritardi connessi al complesso quadro politico, sviluppa opere di valore, come la Stazione di Firenze Santa Maria Novella e la Casa del Fascio di Como.\nAccanto al razionalismo, una cerchia di progettisti si fece promotrice di un'architettura tesa a ricercare un nuovo sistema in equilibrio tra ambiente costruito e ambiente naturale attraverso l'integrazione dei vari elementi artificiali propri dell'uomo (costruzioni, arredi, ecc.), e naturali dell'intorno ambientale del sito: l'architettura organica. Negli Stati Uniti d'America il principale esponente di questa corrente fu Frank Lloyd Wright, autore di numerosi progetti e realizzazioni, come la Casa sulla cascata (1935), in cui pietra locale, calcestruzzo armato e vetro si adattano e si fondono con l'ambiente circostante. Tuttavia, l'opera di Wright ebbe inizialmente scarso riconoscimento nel proprio Paese: di fatto, negli stati dell'est, predominava ancora il razionalismo (ad esempio Philadelphia Saving Fund Society Building).\nL'architettura organica in Europa ebbe il principale esponente nel finlandese Alvar Aalto, autore, fra le altre cose, del Sanatorio di Paimio e della Biblioteca di Viipuri. Ad esempio, il sanatorio, pur derivando dall'edificio Bauhaus, perde la rigidit\u00e0 geometrica di quest'ultimo, seguendo una disposizione dei corpi di fabbrica apparentemente libera, per aderire, pertanto, ad una condizione organicanicamente pi\u00f9 naturale.\nInoltre, in entrambi i lavori \u00e8 riscontrabile l'approccio organico nel trattamento dei particolari architettonici; infatti, nonostante la struttura in calcestruzzo armato, Aalto sfrutt\u00f2 l'occasione per \"estendere i precetti del funzionalismo fino a includere la risposta ad una completa gamma di esigenze fisiche e psicologiche\".\nDal secondo dopoguerra al nuovo millennio.\nDopo la seconda guerra mondiale la ricerca architettonica, ancora legata ai temi del razionalismo e del movimento organico, si orienta sulle macrostrutture.\nTra i molti progetti \u00e8 doveroso segnalare l'Unit\u00e9 d'Habitation di Marsiglia, costruita tra il 1945 ed il 1952 su progetto di Le Corbusier."}
{"id": "3144553", "revid": "216401", "url": "https://it.wikipedia.org/wiki?curid=3144553", "title": "Campionato italiano di ciclismo su strada 2006", "text": ""}
{"id": "3144555", "revid": "216401", "url": "https://it.wikipedia.org/wiki?curid=3144555", "title": "Campionato italiano di ciclismo su strada 2007", "text": ""}
{"id": "3144557", "revid": "216401", "url": "https://it.wikipedia.org/wiki?curid=3144557", "title": "Campionato italiano di ciclismo su strada 2008", "text": ""}
{"id": "3144559", "revid": "216401", "url": "https://it.wikipedia.org/wiki?curid=3144559", "title": "Campionato italiano di ciclismo su strada 2010", "text": ""}
{"id": "3144560", "revid": "216401", "url": "https://it.wikipedia.org/wiki?curid=3144560", "title": "Campionato italiano di ciclismo su strada 2009", "text": ""}
{"id": "3144563", "revid": "39224", "url": "https://it.wikipedia.org/wiki?curid=3144563", "title": "Combined Heat and Power", "text": ""}
{"id": "3144583", "revid": "119269549", "url": "https://it.wikipedia.org/wiki?curid=3144583", "title": "Stefan Ruzowitzky", "text": "Nel 2008 ha vinto il premio Oscar al miglior film straniero per il film \"Il falsario - Operazione Bernhard\" (\"Die F\u00e4lscher\"). Per lo stesso film \"Il falsario\", tratto dal romanzo di Adolf Burgger vince nel 2008 il Premio Internazionale Cinema Narrativa, Efebo d'oro."}
{"id": "3144584", "revid": "2091899", "url": "https://it.wikipedia.org/wiki?curid=3144584", "title": "Einiosaurus procurvicornis", "text": "Einiosaurus (il cui nome significa \"lucertola bufalo\") \u00e8 un genere estinto di dinosauro ceratopside centrosaurino vissuto nel Cretaceo superiore, circa 74,5-74 milioni di anni fa (Campaniano), in quella che oggi \u00e8 il Montana nordoccidentale, USA. Il genere contiene una singola specie, ossia \"E. procurvicornis\", il cui nome generico, \"Einiosaurus\" significa \"lucertola di bufalo\", in una combinazione della parola \"eini\" degli indiani piedi neri che significa \"bufalo\", e \"saurus\" dal greco antico latinizzato ossia \"lucertola\"; il nome specifico, \"procurvicornis\", significa \"con il corno rivolto in avanti\" in latino.\nDescrizione.\nDimensioni e tratti distintivi.\n\"Einiosaurus\" era un dinosauro quadrupede erbivoro, dalle dimensioni e dall'anatomia simile ad \"Achelousaurus\", sebbene molto meno robusto. Nel 2010, Gregory S. Paul stim\u00f2 la lunghezza corporea di \"Einiosaurus\" a 4,5 metri, per un peso di 1,3 tonnellate. Entrambi i taxa rientravano nella gamma dimensionale tipica dei centrosaurinae. Come tutti i centrosaurini, \"Einiosaurus\" camminava sulla robuste quattro zampe, aveva una grande testa dotata di un robusto becco, un collare moderatamente grande, un collo corto e muscoloso, arti anteriori molto robusti, potenti arti posteriori e una coda relativamente corta.\nNel 1995, Sampson indic\u00f2 diversi tratti distintivi dell'animale. Il corno nasale ha una base lunga dalla parte anteriore a quella posteriore, schiacciata trasversalmente e fortemente curvata in avanti, in alcuni esemplari adulti. Le corna poste sopra le orbite o \"sopraccigliari\" per quanto siano presenti sono basse e arrotondate con una superficie convessa sul lato interno. Le parti parietali del bordo posteriore del collare presentano una singola coppia di grandi punte dritte.\n\"Einiosaurus\" differisce da tutti gli altri centrosaurini conosciuti per il suo curioso corno nasale pi\u00f9 lungo e spesso di quelli osservati in altri generi, oltre a essere rivolto frontalmente, e per corna \"sopraccigliari\" pi\u00f9 lunghe e arrotondate in vista laterale. Si differenzia da \"Achelousaurus\", in particolare, per avere grandi punte sulla parte pi\u00f9 alta del collare e che puntano verso all'indietro.\nScheletro.\nNel 1995, Sampson descrisse solo il cranio dell'animale, ma non il postcrania, ossia il resto dello scheletro. Il motivo di ci\u00f2 era il fatto che \"Einiosaurus\" avesse un corpo \"conservativo\", ossia che differiva solo leggermente da quello di altre specie di centrosaurini. Sampson non riusc\u00ec a trovare tratti in cui \"Einiosaurus\" differisse da un classico centrosaurino.\nIl cranio dell'olotipo \u00e8 il pi\u00f9 grande conosciuto e ha una lunghezza totale di 1,56 metri. Il muso \u00e8 relativamente stretto e appuntito. La parte superiore del muso \u00e8 formata dalle ossa nasali accoppiate, e le loro superfici dorsali, insieme, alloggiano il nucleo del corno nasale. Nel 1995, a parte i crani, vennero rinvenuti otto corni nasali da due letti d'ossa riferiti a \"Einiosaurus\". Due di questi appartenevano a individui subadulti. Questi corni mostrano come si sviluppasse il corno di questi animali durante la crescita. Le met\u00e0 del nucleo, inizialmente separate, si fondevano poi dalla punta verso il basso, unendosi in un'unica struttura sulla linea mediana. Nella fase subadulta, tuttavia, il nucleo mostrava ancora segni di sutura. I nuclei dei subadulto erano appiattiti trasversalmente e relativamente piccoli, non pi\u00f9 alti di 12 centimetri. Gli altri sei corni, appartenenti ad adulti, possono essere distinti in due tipi. Due dei corni erano piccoli ed eretti, cio\u00e8 dritti verticalmente. Gli altri quattro erano grandi e spessi, fortemente curvati in avanti. Le corna degli individui adulti assomigliavano a quelle dei subadulti in quanto erano compresse trasversalmente e avevano una lunga base da davanti a dietro. Posteriormente raggiungevano quasi le ossa frontali.\nSampson confront\u00f2 il corno nasale di \"Einiosaurus\" con i corni di due specie correlate, \"Centrosaurus\" e \"Styracosaurus\". Come \"Einiosaurus\", \"Centrosaurus\" \u00e8 conosciuto da ricchi letti d'ossa, i cui individui mostrano corna nasali di varie forme e dimensioni. Nonostante la vasta variazione individuale, le corna di \"Einiosaurus\" possono essere chiaramente distinte da quelle di \"Centrosaurus\". Sono pi\u00f9 compresse lateralmente, a differenza della sezione pi\u00f9 ovale delle corna di \"Centrosaurus\". Le corna degli adulti sono anche molto pi\u00f9 curve di qualsiasi corno nasale ritrovato nei letti d'ossa di \"Centrosaurus\". I nuclei ossei delle corna di \"Styracosaurus\" sono, invece, molto pi\u00f9 lunghi di quelli di \"Einiosaurus\", fino a mezzo metro di lunghezza, e sono dritti o leggermente ricurvi in avanti nella parte posteriore.\nOltre ai corni nasali, i centrosaurini possedevano anche corna sopra le orbite, le corna sopraorbitali. Questi nuclei erano formati da una fusione dell'osso postorbitale con l'osso palpebrale molto pi\u00f9 piccolo di fronte a esso. Sono stati rinvenuti nove \"corni sopraccigliari\" di individui subadulti o adulti. Tutti condividevano la stessa morfologia essendo bassi, lunghi e arrotondati. Ci\u00f2 differisce dalle solite corna appuntite con una base ovale osservate nei centrosaurini pi\u00f9 \"classici\". Sono anche diverse dalle corna sopraorbitali osservate in \"Achelousaurus\" e \"Pachyrhinosaurus\". Tuttavia, alcuni esemplari di \"Einiosaurus\" mostrano corna che sembravano avvicinarsi presentare dei bossi cornei. Tre individui pi\u00f9 anziani presentavano un totale di cinque casi in cui il corno in quanto tale era stato sostituito da una bassa massa arrotondata, a volte con una grande fossetta nella posizione dove si trovava la punta del corno. Il grande cranio olotipo presenta una massa arrotondata sopra l'orbita dell'occhio sinistro, mentre presenta una fossetta, lunga 85 millimetri e larga 64 millimetri, sopra l'orbita destra. Secondo Sampson, ci\u00f2 riflette una tendenza generale dei centrosaurini a riassorbire le corna sopraccigliari nel corso della crescita. Tutti gli esemplari noti di \"Styracosaurus\", ad esempio, hanno una regione infossata invece di vere e proprie corna. L'olotipo di \"Einiosaurus\" presenta inoltre una massa ossea ruvida nella regione postorbitale posteriore sul lato sinistro. In tutte i centrosaurini, le ossa frontali vengono ripiegate in modo tale da formare un \"doppio\" tetto con una \"cavit\u00e0 sopracranica\" in mezzo, con una fontanella che perfora lo strato superiore. In \"Einiosaurus\", questa cavit\u00e0 corre lateralmente, continuando a scendere nel corno. In \"Centrosaurus\" e \"Styracosaurus\" queste cavit\u00e0 sono pi\u00f9 strette e non raggiungono le corna, sebbene \"Pachyrhinosaurus\" mostri un'estensione simile. Sampson, nel 1995, ha anche esposto le sue opinioni generali su tali tetti cranici, non facili da interpretare a causa della fusione delle ossa. Secondo Sampson, le ossa frontali si estendevano sempre ai parietali, in modo che i postorbitali accoppiati non fossero mai in contatto. L'osso parietale dava solo un piccolo contributo alla fontanella. Il pavimento della cavit\u00e0 \u00e8, nella sutura frontale parietale, bucato da un grande forame nella scatola cranica, ma la funzione di questa \"apertura pineale\" \u00e8 sconosciuta.\nIl muso \u00e8 stretto e appuntito, alloggiava il grande corno nasale, fortemente ricurvo in avanti e verso il basso, che ricorda un apribottiglie, sebbene ci\u00f2 fosse presente solo in alcuni esemplari adulti. Le corna sopraorbitali (sopra l'occhio) sono basse, corte e triangolari in vista dorsale, se presenti, al contrario dei Chasmosaurinae, come \"Triceratops\", che possedevano corna sopraorbitali lunghe e prominenti. Una coppia di grandi punte, i terzi epiparietali o noduli ossei o osteodermi, si proiettavano dalla parte pi\u00f9 alta del collare relativamente piccolo. Osteodermi pi\u00f9 piccoli adornano il bordo del collare, sebbene i primi epiparietali sono in gran parte assenti.\nClassificazione.\nIl posizionamento di \"Einiosaurus\" all'interno di Centrosaurinae \u00e8 alquanto problematico a causa della natura transitoria di molte delle sue caratteristiche del cranio, e i suoi parenti pi\u00f9 stretti sono \"Centrosaurus\" e \"Styracosaurus\" o \"Achelousaurus\" e \"Pachyrhinosaurus\". Quest'ultima ipotesi \u00e8 supportata dagli studi di Horner e colleghi, in cui \"Einiosaurus\" \u00e8 la prima di una serie evolutiva in cui le corna nasali cambiano gradualmente in dossi ruvidi, come in \"Achelousaurus\" e \"Pachyrhinosaurus\" che rappresentano, rispettivamente, la seconda e la terza di serie. Anche i fronzoli del collare crescono in complessit\u00e0.\nIndipendentemente da quale ipotesi sia corretta, \"Einiosaurus\" sembra occupare una posizione intermedia rispetto all'evoluzione dei centrosaurini.\nIl cladogramma presentato di seguito segue un'analisi filogenetica di Chiba \"et al.\" (2017):\nStoria della scoperta.\nLe spedizioni di Landslide Butte.\n\"Einiosaurus\" \u00e8 un dinosauro ritrovato esclusivamente in Montana e tutti i suoi resti noti sono attualmente conservati al Museum of the Rockies a Bozeman, nel Montana. Almeno quindici individui di et\u00e0 variabile sono rappresentati da tre crani adulti e centinaia di altre ossa da due letti d'ossa a bassa diversit\u00e0, monospecifici (che comprendono una specie), scoperti da Jack Horner nel 1985 e scavati dal 1985 al 1989 dalle squadre da campo del Museum of the Rockies.\nTuttavia, Horner non stava cercato dinosauri cornuti. Nella primavera del 1985 era stato informato dal proprietario terriero Jim Peebles che non gli sarebbe pi\u00f9 stato permesso l'accesso al sito \"Egg Mountain\" di Willow Creek dove durante sei anni era stata disotterrata una colonia nidificante di \"Maiasaura\". Ci\u00f2 costrinse Horner a trovare un sito alternativo poich\u00e9 le forniture erano gi\u00e0 state acquistate per una nuova stagione estiva di scavi e quattordici volontari e studenti si aspettavano di essere assunti. Horner consider\u00f2 due siti, Devil's Pocket e Red Rocks, che tuttavia dimostrarono di contenere troppo pochi fossili. Per alcuni anni, dal 1982, Horner aveva richiesto al Consiglio tribale indiano dei piedi neri l'accesso al sito di Landslide Butte. Le note da campo di Charles Whitney Gilmore degli anni '20 indicava che l\u00ec si potevano trovare uova di dinosauro. Il Consiglio aveva costantemente respinto le sue richieste perch\u00e9 temevano un diffuso disturbo del sito. Tuttavia, uno dei suoi membri, Marvin Weatherwax, aveva precedentemente osservato nel 1985, che uno scavo da parte di Horner di un mosasauride presso Four Horns Lake aveva causato solo un danno limitato al paesaggio. Cos\u00ec, all'inizio di luglio, il Consiglio concesse a Horner l'accesso all'intero sito.\nAll'inizio di agosto, Bob Makela, collaboratore di Horner, scopr\u00ec la cava di Dino Ridge, contenente numerosi resti ceratopsidi, sulla terra del contadino Ricky Reagan. Le piogge continue ostacolarono le operazioni di recupero quell'anno. Il 20 giugno 1986, un gruppo di sedici membri torn\u00f2 per riaprire la cava. Venne disotterrata una grande e densa concentrazione di ossa, un letto d'ossa, con una concentrazione di 40 ossa per metro quadrato. Ci\u00f2 venne interpretato come un luogo di morte comune di un intero branco. Alla fine di agosto del 1986, Horner e la preparatrice Carrie Ancell nella terra di Gloria Sundquist scoprirono un secondo sito di dinosauri cornuti, a un miglio di distanza dal primo, chiamato Canyon Bone Bed, in cui furono recuperati due crani relativamente completi. I crani dovevano essere rimossi da una scogliera piuttosto ripida e pesavano circa mezza tonnellata con tutta la matrice, per questo fu necessario sollevarli da un Bell UH-1 Iroquois della Guardia Nazionale dell'Esercito degli Stati Uniti per poi venire adagiato su camion per il trasporto. La forma aberrante di questi crani sugger\u00ec per la prima volta a Horner che potessero rappresentare un taxon sconosciuto. Inaspettatamente beneficiando di una sovvenzione di $ 204.000 da parte del MacArthur Fellows Program, Horner fu in grado di riaprire le due cave dei letti d'ossa nel 1987. Quell'anno furono rimossi quasi tutti i fossili ai quali era possibile accedere senza utilizzare macchinari smuovi-terra. Inoltre, un altro cranio di dinosauro cornuto venne rinvenuto in uno strato un po' pi\u00f9 recente. Nel 1988, fu trovato pi\u00f9 materiale di ceratopside in un sito pi\u00f9 meridionale, il Blacktail Creek North. Nella seconda settimana di giugno 1989, lo studente Scott Donald Sampson nel contesto delle sue ricerche di dottorato con un piccolo equipaggio riapr\u00ec il Canyon Bone Bed, mentre Patrick Leiggi quell'estate con un numero limitato di lavoratori ricominci\u00f2 a scavare la Dino Ridge Quarry. Lo stesso anno, lo stesso Horner trov\u00f2 altri fossili di dinosauri cornuti nel Blacktail Creek North. Nel 1990, le spedizioni furono terminate poich\u00e9 il sito consent\u00ec l'accesso a cacciatori di fossili commerciali che rapidamente smantellavano i siti con i bulldozer, attraverso una mancanza di documentazione adeguata che riduceva notevolmente il valore scientifico delle scoperte.\nProblemi di identificazione.\nAl momento delle spedizioni, si presumeva che tutti i fossili di dinosauri cornuti ritrovati nella riserva appartenessero a una singola specie, soprattutto perch\u00e9 provenivano da un tempo geologico limitato, la cui durata era stimata a circa mezzo milione di anni. Nel 1920, George Freyer Sternberg aveva gi\u00e0 trovato ossa di ceratopsidi nel sito, che furono identificate come una seconda specie di \"Styracosaurus\": \"Styracosaurus ovatus\". Il materiale era piuttosto limitato e la validit\u00e0 di questa specie era stata messa in dubbio, e alcuni lo consideravano un \"nomen dubium\". I nuovi abbondanti resti sembravano dimostrare che la specie fosse valida, soprattutto perch\u00e9 differiva chiaramente dalla specie tipo di \"Styracosaurus\", \"Styracosaurus albertensis\". Il vasto studio tafonomico di Raymond Robert Rogers del 1990, tuttavia, non si \u00e8 impegnato pienamente in questa identificazione, citando semplicemente un \"Styracosaurus sp.\". Rogers si era unito alla spedizione nel 1987, ci\u00f2 rifletteva il fatto che i membri della spedizione avevano iniziato a prendere in considerazione la possibilit\u00e0 che la specie fosse completamente nuova per la scienza, riferendosi informalmente a essa come \"Styracosaurus makeli\" in onore di Bob Makela, che era morto in un incidente stradale nel giugno 1987. Nel 1990, questo nome, venne invalidato come \"nomen nudum\" perch\u00e9 mancante di una descrizione, e apparve solamente nella didascalia di una foto in un libro di Stephen Czerkas.\nHorner era un esperto di Hadrosauridae, dei quali erano stati ritrovati diversi siti anche a Landslide Butte, che comprendevano individui giovani e uova, che erano al centro della sua ricerca. Aveva meno affinit\u00e0 con altri tipi di dinosauri. Nel 1987 e nel 1989, per risolvere la questione sulle specie di \"Styracosaurus\", venne invitato lo specialista di dinosauri cornuti Peter Dodson per indagare sui nuovi resti scoperti. Nel 1990, il materiale fossile fu osservato da Dodson per rafforzare la validit\u00e0 di \"Styracosaurus ovatus\", e designare una specie separata da \"Styracosaurus albertensis\".\nHorner aveva gradualmente cambiato idea sull'argomento, e credeva ancora che fosse presente una singola popolazione di dinosauri cornuti, cos\u00ec inizi\u00f2 a vedere i resti come rappresentazioni di una cronospecie, una serie evolutiva di taxa. Nel 1992, li descrisse in un articolo come tre \"taxa di transizione\" che avevano colmato il divario tra il pi\u00f9 antico \"Styracosaurus\" e il pi\u00f9 recente \"Pachyrhinosaurus\". Horner rifiut\u00f2 deliberatamente di nominare questi tre taxa. La forma pi\u00f9 antica era indicata come \"Taxon di transizione A\", rappresentato principalmente dal cranio MOR 492. Poi venne \"Taxon B\" - i numerosi scheletri della Dinosaur Ridge Quarry e il Canyon Bone Bed. Il pi\u00f9 recente era \"Taxon C\", rappresentato dal cranio MOR 485, trovato nel 1987, e dai fossili di dinosauro cornuto del Blacktail Creek North.\nSampson nomina \"Einiosaurus\".\nNel 1994, Sampson, in un discorso durante l'incontro annuale della Society of Vertebrate Paleontology, nomin\u00f2 il \"Taxon B\" di Horner come un nuovo genere e specie, \"Einiosaurus procurvicornis\". Sebbene sia stato pubblicato un abstract contenente una descrizione sufficiente, che rendesse valido il nome, non aveva identificato un olotipo catalogato con un numero di inventario, un esemplare portatore del nome. Lo stesso abstract nominava Type C come \"Achelousaurus horneri\". Nel 1995, Sampson pubblic\u00f2 un articolo pi\u00f9 ampio, che indicava l'olotipo. Il nome generico \"Einiosaurus\" derivava da \"eini\", parola con cui gli indiani Piedi Neri indicano il bisonte americano, e \"saurus\" parola greco antico latinizzata per \"lucertola\". Il nome fu scelto per onorare la trib\u00f9 dei Piedi neri ma anche per riflettere il fatto che i ceratopsidi, nelle parole di Sampson, fossero \"i bufali del Cretaceo\", vivendo in branchi e avendo un comportamento sociale complesso. Il nome specifico, \"procuvicornis\", deriva dal latino \"procurvus\" ossia \"piegato in avanti\", e \"cornus\" ossia \"corno\", riferito al corno nasale curvo in avanti.\nL'olotipo, MOR 456-8-9-6-1, \u00e8 stato rinvenuto in uno strato della Formazione Two Medicine risalente al tardo Campaniano. \u00c8 costituito da un cranio parziale, tra cui il corno nasale, l'area sopraorbitale e parte dell'osso parietale del collare. Il cranio rappresenta un individuo adulto. Sampson rifer\u00ec molti altri esemplari alla specie. Indicato anche del materiale fossile aggiuntivo proveniente dal Canyon Bone Bed, inserito con il numero di inventario MOR 456. Ci\u00f2 includeva altri due crani adulti e singole ossa craniche e postcraniche da individui di diverse fasi della crescita. Inoltre, vennero anche indicati i fossili della Dino Ridge Quarry, catalogati con il numero di catalogo MOR 373, e composti da circa duecento ossa non articolate, sempre provenienti da animali di et\u00e0 diverse.\nNel 2010, Paul ribattezz\u00f2 \"E. procurvicornis\" in \"Centrosaurus procurvicornis\", tuttavia tale classificazione non \u00e8 stata accettata, e le successive ricerche invariabilmente si riferiscono al taxon come \"Einiosaurus\".\nPaleobiologia.\nSi ritiene che i letti ossei a bassa diversit\u00e0 e a specie singola rappresentino mandrie che potrebbero essere morte in eventi catastrofici, come durante una siccit\u00e0 o un'inondazione. Questa potrebbe essere la prova che \"Einiosaurus\", cos\u00ec come altri ceratopsidi centrosaurini come \"Pachyrhinosaurus\" e \"Centrosaurus\", avessero un comportamento da branco, come i bisonti e gli gnu moderni. Al contrario, i ceratopsidi chasmosaurini, come \"Triceratops\" e \"Torosaurus\", si trovano generalmente singolarmente, il che implica che potrebbero essere stati in qualche modo pi\u00f9 solitari, sebbene alcune impronte fossili potrebbero testimoniare il contrario.\nNel 2010, uno studio di Julie Reiznerdegli analizzando degli individui ritrovati nel sito di Dino Ridge ha concluso che \"Einiosaurus\" crescesse rapidamente fino al terzo o quinto anno di vita dopo il quale la crescita rallentava, probabilmente all'inizio della maturit\u00e0 sessuale.\nCome tutti i ceratopsidi, \"Einiosaurus\" aveva una complessa batteria di denti in grado di tagliare e triturare anche le piante pi\u00f9 dure. \"Einiosaurus\" viveva in un habitat interno.\nPaleoecologia.\nI fossili di \"Einiosaurus\" sono stati ritrovati negli strati superiori della Formazione Two Medicine del Montana, risalente alla fase Campaniano, alla fine del tardo periodo Cretaceo, circa 74,5 milioni di anni fa. I dinosauri che vivevano al fianco di \"Einiosaurus\" includono l'ornithopode basale \"Orodromeus\", gli hadrosauridi \"Hypacrosaurus\", \"Maiasaura\" e \"Prosaurolophus\", gli ankylosauri \"Edmontonia\" ed \"Euoplocephalus\", il tyrannosauride \"Daspletosaurus\" (che sembra essere stato uno specialista nel predare prede corazzate, come i ceratopsidi), e i pi\u00f9 piccoli teropodi, come il dromaeosauride \"Bambiraptor\", l'oviraptorosauro \"Chirostenotes\", il troodontide \"Troodon\", e l'enanthiornithide \"Avisaurus\". Negli stessi depositi in cui sono state ritrovati i resti di \"Einiosaurus\", sono stati ritrovati anche tracce di bivalvi d'acqua dolce e gasteropodi, il che implica che i resti di \"Einiosaurus\" si depositarono in un ambiente lacustre poco profondo.\nL'ambiente in cui \"Einiosaurus\" presentava un clima stagionale, caldo e semi-arido."}
{"id": "3144585", "revid": "22356", "url": "https://it.wikipedia.org/wiki?curid=3144585", "title": "Einiosaurus", "text": ""}
{"id": "3144586", "revid": "762947", "url": "https://it.wikipedia.org/wiki?curid=3144586", "title": "Sinfonia n. 14 (\u0160ostakovi\u010d)", "text": "La Sinfonia n. 14 (Op. 135) di Dmitrij \u0160ostakovi\u010d \u00e8 stata scritta nella primavera del 1969 ed eseguita per la prima volta dall'Orchestra da camera di Mosca, diretta da Rudolf Barshai, il 29 settembre dello stesso anno a Leningrado, con i soprano Galina Vishnevskaya e Margarita Miroshnikova ed i bassi Mark Reshetin e Yevgeny Vladimirov. \u0160ostakovi\u010d dedic\u00f2 questa penultima sinfonia al suo amico e collega Benjamin Britten.\nStoria.\nLa sinfonia \u00e8 scritta per un'orchestra di 19 archi e percussioni, con soprano e basso solisti, ed \u00e8 divisa in 11 movimenti, basati su poemi di quattro diversi scrittori, quali Federico Garc\u00eda Lorca, Guillaume Apollinaire, Wilhelm K\u00fcchelbecker e Rainer Maria Rilke.\nMolti di questi poemi trattano tematiche relative alla morte, specialmente quella ingiusta o precoce. I testi originali sono stati tradotti in russo, ma esistono altre due versioni della sinfonia: con il testo tradotto nelle lingue originali oppure in tedesco.\nLa prima esecuzione in Regno Unito avvenne nel 1970, e fu diretta dal dedicatario della sinfonia, Benjamin Britten.\nLe strutture a \"blocchi\" della sinfonia.\n\u00c8 spontaneo chiedersi il perch\u00e9 l'autore abbia intitolato sinfonia un'opera per orchestra da camera e voci soliste che sa molto di suite vocale. Secondo Kay i movimenti compongono una forma che \u0160ostakovi\u010d avrebbe usato per una sinfonia puramente strumentale.\nSecondo l'autore, infatti, i quattro movimenti sarebbero:\nInvece se si osserva la sinfonia dal punto di vista di movimenti uniti, ossia con un \"Attacca\" o disgiunti da una pausa, i blocchi sono 5:\nEssi non corrispondono ai quattro movimenti descritti dal compositore.\nSe volessimo ancora dividere la composizione in base agli argomenti troviamo:\nStruttura.\n1. Adagio.\n\u0160ostakovi\u010d ci mostra qui uno sterminata landa desolata dove persone che si sono amate sono seppellite.\n2. Allegretto.\nIn contrasto col precedente movimento, il secondo ci mostra una sfrenata ballerina di flamenco che entra ed esce dalla taverna su ritmi di nacchere e accordi di chitarra.\n3. Allegro molto.\nIl maestro introduce qui per la prima volta la tematica del suicidio. La ballata di Brentano, tradotta da Apollinaire, la donna della mitologia tedesca parla con un vescovo che, innamorato di lei, la vuole per\u00f2 far diventare monaca. Lei, disperata si getta da una rupe.\n4. Adagio.\nSi parla sempre di suicidio per amore. Dalla donna morta suicida spuntano tre gigli (dal cuore, dalla bocca e dalla ferita autoinfertasi). La musica diminuisce e lascia spazio ad un canto funebre del soprano.\n5. Allegretto.\nUna ragazza vuole concedersi ad un soldato, destinato a morire. Qui, ad una marcetta scandita da xilofono e tomtom, rispondono altri strumenti nel modo consueto di \u0160ostakovi\u010d, ovvero con una tagliente secchezza.\n6. Adagio.\nQui assistiamo ad una signora che, in preda alla follia, ride dopo aver perduto il cuore in una trincea.\n7. Adagio.\nQui si paragona la prigione (\"La Sant\u00e8\" \u00e8 dove fu rinchiuso Apollinaire ingiustamente accusato del furto della Gioconda), ovvero l'essere sepolti vivi, alla morte.\n8. Allegro.\nLa poesia prende spunto da un quadro di Il'ja Repin, intitolato infatti \"Zaporozcy\", i cui i soldati dettano la lettera di risposta ai nemici turchi. Frasi di sfida, comiche e ingiuriose, tra le quali \"Tua madre ha fatto un peto diarroico\" e \"Tu sei nato da una sua colica\", significheranno sicuramente morte per i cosacchi da parte dei musulmani.\nVa precisato che \u0160ostakovi\u010d stesso ammise che con la scelta di questa poesia non intendeva celebrare la patria, ma condannare la violenza.\n9. Andante.\nIl compositore rievoca un giovane poeta morto, e celebra l'arte lirica.\n10. Largo.\nIn toni gelati si apre il penultimo movimento, dove si parla dell'agonia di un poeta morto. Si incrocia qui la landa desolata di Garc\u00eca Lorca di cui si parlava all'inizio.\n11. Moderato.\nSi celebra infine l'onnipotenza e la grandezza della morte: gli archi mimano il brutale arresto con cui la morte pu\u00f2 interrompere la vita in qualsiasi momento. L'ultima misura, vuota, simula una voragine, ultima metafora della morte."}
{"id": "3144592", "revid": "1305772", "url": "https://it.wikipedia.org/wiki?curid=3144592", "title": "Right Here Waiting", "text": "Right Here Waiting \u00e8 una \"ballad\" di Richard Marx, pubblicata nel giugno del 1989 come secondo singolo estratto dal suo secondo album, \"Repeat Offender\". La canzone si rivel\u00f2 una hit, entrando nelle classifiche di tutto il mondo, inclusi gli Stati Uniti dove raggiunse il primo posto della Billboard Hot 100. Ha ottenuto la certificazione di disco di platino dalla RIAA per le vendite di oltre un milione di copie nel 1989.\nIl brano venne nominato ai Grammy Awards 1990 nella categoria \"Miglior interpretazione vocale maschile\", ma perse in favore di \"How Am I Supposed to Live Without You\" di Michael Bolton.\nIl servizio musicale Spotify ha rivelato, con un sondaggio avvenuto il giorno di San Valentino del 2013, che \"Right Here Waiting\" \u00e8 la pi\u00f9 celebre canzone d'amore presente nel suo immenso catalogo, avvicinata soltanto da \"I Want to Know What Love Is\" dei Foreigner.\nStoria.\n\"Right Here Waiting\" fu il secondo singolo estratto dall'album \"Repeat Offender\", dopo \"Satisfied\". Marx scrisse la canzone mentre si trovava in tour, come lettera d'amore per sua moglie, l'attrice Cynthia Rhodes, che era invece in Sudafrica per le riprese di un film. La canzone \u00e8 suonata quasi interamente al pianoforte, con brevi interventi di chitarra acustica. Si tratta del pezzo di Richard Marx che \u00e8 stato reinterpretato il maggior numero di volte nel corso degli anni.\nSuccesso in classifica.\n\"Right Here Waiting\" debutt\u00f2 nella Billboard Hot 100 alla posizione numero 44 nel giugno del 1989 e, nell'agosto dello stesso anno, divenne il terzo singolo consecutivo di Marx a piazzarsi al primo posto in classifica negli Stati Uniti. La canzone rimase in vetta alla classifica per tre settimane consecutive, davanti a \"Cold Hearted\" di Paula Abdul. Fu inoltre il primo di una serie di singoli di Marx a raggiungere la cima della Hot Adult Contemporary Tracks. Certificato disco di platino negli Stati Uniti nell'ottobre del 1989, \"Right Here Waiting\" \u00e8 tuttora il singolo pi\u00f9 venduto della carriera di Marx. \u00c8 anche quello pi\u00f9 duraturo nelle classifica, essendosi piazzato nella top 15 della Hot Adult Contemporary Tracks per quattro anni consecutivi (dal 2000\u20132003), a pi\u00f9 di dieci anni di distanza dalla sua pubblicazione originaria. Nel Regno Unito, il singolo raggiunse il secondo posto in classifica, diventando l'unico brano di Richard Marx capace di entrare nella top 5 locale insieme a \"Hazard\" (che arriv\u00f2 al terzo posto nel 1992).\nVideo musicale.\nIl video musicale mostra Richard Marx mentre canta seduto al pianoforte in un palazzetto vuoto prima di un suo concerto, alternato a immagini che mostrano le difficolt\u00e0 di una vita perennemente \"on the road\" e lontani da ci\u00f2 che si ama, in linea con quanto descritto nel testo del brano.\nCover.\nVersione di Monica.\nLa cover pi\u00f9 famosa di \"Right Here Waiting\" \u00e8 quella registrata dalla cantante statunitense Monica in stile R&amp;B, con la collaborazione del gruppo 112.\nLa versione di Monica venne pubblicata come ultimo singolo estratto dall'album \"The Boy Is Mine\" nel dicembre del 1999. Il singolo venne distribuito esclusivamente negli Stati Uniti."}
{"id": "3144619", "revid": "125405306", "url": "https://it.wikipedia.org/wiki?curid=3144619", "title": "Anchiornis huxleyi", "text": "Anchiornis (il cui nome significa \"vicino agli uccelli\") \u00e8 un genere estinto di dinosauro teropode paraviano vissuto nel Giurassico superiore, circa 160.89-160.25 milioni di anni fa (Oxfordiano), in quello che oggi \u00e8 la Formazione Tiaojishan, nella Provincia di Liaoning, Cina. Il genere contiene una singola specie, ossia \"A. huxleyi\". L\"Anchiornis\" \u00e8 conosciuto da centinaia di esemplari e, data la squisita conservazione di alcuni di questi fossili, \u00e8 diventato la prima specie di dinosauro mesozoico di cui si \u00e8 potuto determinare quasi l'intero aspetto che l'animale aveva in vita, oltre ad essere un'importante fonte di informazioni sull'evoluzione degli uccelli.\nDescrizione.\nL\"Anchiornis\" \u00e8 un piccolo dinosauro teropode piumato dotato di un cranio triangolare che presenta diversi dettagli in comune con i dromaeosauridi, i troodontidi e gli avialani primitivi. Come altri paraviani primitivi, l\"Anchiornis\" era relativamente piccolo, circa le dimensioni di un corvo. Aveva lunghe braccia piumate, gambe allungate e una lunga coda. Come tutti i paraviani, era ricoperto di piume, anche se possedeva squame su alcune parti del corpo. Le ali, le gambe e la coda supportavano lunghe penne relativamente strette. Il resto del corpo era ricoperto da due tipi di piume pi\u00f9 semplici: la roverella (piumacea) che ricopriva la maggior parte del corpo, come in \"Sinornithosaurus\", mentre piume pi\u00f9 lunghe e filiformi erano presenti sulla schiena. Piume lunghe e semplici coprivano quasi tutta la testa, il collo, il tronco, le ali e la prima met\u00e0 della coda. Il resto della coda supportava penne rigidi ma sottili (rettanghe). Le piume presenti sulla testa (corona) formavano una sorta di cresta di piume. Nonostante il primo esemplare di \"Anchiornis\" conservasse solo deboli tracce di piume attorno alla parte conservata del corpo, in seguito sono stati ritrovati numerosi fossili meglio conservati. Studi sui campioni di \"Anchiornis\", condotti con l'ausilio della fluorescenza laser, hanno rivelato non solo pi\u00f9 dettagli sulle piume, ma anche sulla pelle e sui tessuti muscolari dell'animale. Nell'insieme tutti questi dati, danno un quadro quasi completo sull'intera anatomia dell'animale.\nOriginariamente, si pensava che gli \"Anchiornis\" non superassero i 34 centimetri (13,3 pollici) di lunghezza e gli 0,11\u00a0kg (0,24 libbre) di peso, ma successivi esemplari dimostrarono che questi animali potevano arrivare fino a 40 centimetri (15,7 pollici) di lunghezza, per un peso di 0,25 chilogrammi. L\"Anchiornis\" poteva raggiungere anche i 50 centimetri (1,6 piedi) d'altezza.\nAli.\nCos\u00ec come altri paraviani primitivi, l\"Anchiornis\" possedeva grandi ali composte da penne attaccate al avambraccio e alla mano. L'ala dell\"Anchiornis\" era composta da 11 penne primarie e 10 penne secondarie. Le penne primarie di \"Anchiornis\" erano lunghe circa quanto le secondarie, e formavano un'ala arrotondata. Le piume dell'ala erano piatte curve ma simmetriche, con dimensioni relativamente piccole e sottili e dalle punte arrotondate, il che indica scarse capacit\u00e0 aerodinamiche. In altri dinosauri piumati, come \"Microraptor\" e \"Archaeopteryx\", le piume pi\u00f9 lunghe erano pi\u00f9 vicine alla punta dell'ala, facendole apparire relativamente pi\u00f9 lunghe e appuntite. Tuttavia, in \"Anchiornis\", le piume pi\u00f9 lunghe dell'ala erano vicine al polso, rendendo l'ala pi\u00f9 larga al centro e affusolata vicino alla punta, fornendo un profilo pi\u00f9 arrotondato e meno adattato al volo.\nCome altri maniraptora, anche \"Anchiornis\" possedeva un propatagio, un lembo di pelle che collega il polso alla spalla e arrotonda il bordo anteriore dell'ala. In \"Anchiornis\", questa parte dell'ala era ricoperta da penne copritrici che lisciavano l'ala e coprivano le lacune tra le pi\u00f9 grandi piume primarie e secondarie. Tuttavia, a differenza degli uccelli moderni, le penne copritrici di \"Anchiornis\" non erano disposte in tracciati o righe, ma in una disposizione pi\u00f9 primitiva che negli uccelli e nei paraviani pi\u00f9 avanzati. Negli uccelli moderni, le penne copritrici solitamente coprono solo la parte superiore dell'ala, con la maggior parte della superficie dell'ala costituita da piume di volo scoperte. D'altra parte, in alcuni fossili di \"Anchiornis\" parecchi strati di penne copritrici sembrano estendersi per coprire la maggior parte della superficie dell'ala, in modo che l'ala sia essenzialmente costituita da pi\u00f9 strati di piume, piuttosto che da uno strato di piume larghe con solo la loro base nascosta dalle penne copritrici. Questa disposizione dell'ala a multistrato potrebbe aver contribuito a rafforzare l'ala, considerando che le papille primarie e secondarie stesse erano strette e deboli.\nL'ala comprendeva tre dita articolate; Tuttavia, a differenza di alcuni teropodi pi\u00f9 primitivi, le due dita pi\u00f9 lunghe non erano separate, ma erano legate tra loro da pelle e da altri tessuti che formavano l'ala, per cui \"Anchiornis\" possedeva solo due dita funzionanti. Le due dita pi\u00f9 lunghe sono state incorporate in un post-patagio di pelle e altri tessuti che contribuiscono a sostenere le basi delle piume dell'ala. Come nelle dita dei piedi, la pelle all'estremit\u00e0 delle dita era coperta da piccole scaglie arrotondate. A differenza delle dita dei piedi, tuttavia, la carne intorno alla parte inferiore delle ossa delle dita era due volte pi\u00f9 spessa di quelle delle stesse ossa; Invece, le dita erano dritte e lisce senza grosse piegature alle articolazioni. Le scaglie e la pelle intorno alle dita raramente si conserva nei fossili dei primi pennaraptora, le cui uniche eccezioni sono quelle di \"Anchiornis\" e \"Caudipteryx\", che avevano simili dita spesse e scabre associate alle ali.\nGambe.\nOltre alle grandi ali piumate, l\"Anchiornis\" possedeva piume lunghe e appiattite anche sulle zampe posteriori. Ci\u00f2 ha indotto molti scienziati a credere che l\"Anchiornis\" fosse un dinosauro a quattro ali, insieme a simili animali come \"Microraptor\" e \"Sapeornis\". Tuttavia, le piume sulle zampe posteriori in \"Anchiornis\" non avevano la forma o la disposizione previste dalle piume di volo, ed \u00e8 probabile che il loro ruolo primario fosse per display, anzich\u00e9 per il volo.\nL\"Anchiornis\" possedeva gambe molto lunghe, che di solito \u00e8 un'indicazione ad un animale corridore. Tuttavia, le lunghe piume delle gambe indicano che questo potrebbe essere solo un tratto vestigiale, in quanto gli animali corridori tendono ad avere piume e/o peli ridotti sulle gambe. Come la maggior parte dei paraviani, \"Anchiornis\" aveva quattro dita per piede, con il terzo ed il quarto dito pi\u00f9 lunghi. Il primo dito, o alluce, non \u00e8 rivolto posteriormente come in alcune specie affini. Le piume delle gambe di \"Anchiornis\" erano anche pi\u00f9 corte di quelle di \"Microraptor\" e consistevano in 12-13 piume allungate ancorate alla tibia e 10-11 al tarso. A differenza di \"Microraptor\", le piume delle gambe pi\u00f9 lunghe erano pi\u00f9 vicine al corpo, mentre le piume pi\u00f9 corte si trovavano pi vicino ai piedi dell'animale.\nA differenza di molti altri paraviani, i piedi dell\"Anchiornis\" (tranne gli artigli) erano completamente coperti di piume, anche se queste erano molto pi\u00f9 corte di quelle che ricoprivano le gambe. Alcuni esemplari fossili conservano anche le scaglie presenti sulle dita, il tarso e la tibia, suggerendo che le scagli si trovavano sotto le piume. La parte inferiore delle dita dei piedi \u00e8 formata da cuscinetti carnose con pieghe distinte alle articolazioni. I rilievi del piede erano coperti da piccole scaglie simili a ciottoli. Le scaglie erano presenti anche sulla cima dei piedi, ma sono molto difficili da vedere in tutti i fossili noti.\nColorazione.\nNel 2010, un team di scienziati ha esaminato numerose zone del piumaggio di un esemplare di \"Anchiornis\" estremamente ben conservato, al Beijing Museum of Natural History, per esaminare la distribuzione dei melanosomi, le cellule di pigmento che danno alle piume il loro colore. Studiando i tipi di melanosomi e confrontandoli con quelli degli uccelli moderni, gli scienziati hanno potuto mappare i colori e le forme specifiche presenti su questo esemplare quando era vivo. Sebbene questa tecnica fosse gi\u00e0 stata utilizzata per mappare la colorazione delle piume di altri dinosauri (come la coda di \"Sinosauropteryx\"), l\"Anchiornis\" divenne il primo dinosauro mesozoico per il quale era nota quasi tutta la colorazione originale (si noti che la coda di questo esemplare non era conservata). Lo studio ha dimostrato che la maggior parte delle piume del corpo di questo campione erano grigie e nere. Le piume della cresta di piume erano principalmente rossastre, con una sottile base grigia nella parte anteriore, mentre il volto dell'animale aveva macchie fulve tra le piume della testa prevalentemente nere. Le piume delle ali e delle gambe erano principalmente bianche con la punta nera. Le penne copritrici (piume pi\u00f9 corte che coprivano le basi delle penne remiganti) erano grigi, contrastando le penne principali. Le copritrici pi\u00f9 grandi dell'ala erano anch'esse bianche con punte grigie o nere, formando righe di punti pi\u00f9 scuri lungo l'ala. Questi avevano la forma di strisce scure o addirittura di file di punti sull'ala esterna (copritrici primarie), ma una serie pi\u00f9 irregolare di macchie sull'ala interna. Le piume delle gambe erano grigie diverse dalle piume lunghe, mentre le piume dei piedi e delle dita erano neri.\nNel 2015, un secondo esemplare di \"Anchiornis\", del Yizhou Fossil &amp; Geology Park, \u00e8 stato sottoposto ad uno studio simile che comprendeva un sondaggio di forme di melanosomi in tutte le piume. \u00c8 interessante notare che, in contrasto con lo studio del 2010, sono stati ritrovati solo melanosomi grigi-neri. Anche l'esame delle piume della cresta di piume ha dimostrato la presenza di melanosomi grigi-neri, anzich\u00e9 rossastri. Gli scienziati che hanno condotto questo secondo studio hanno suggerito diverse spiegazioni possibili per questa discrepanza. In primo luogo, la diversa conservazione dei melanosomi o delle diverse tecniche investigative, che potrebbero aver influenzato i risultati dello studio originale. In secondo luogo, perch\u00e9 l'esemplare del Museo di Pechino era pi\u00f9 piccolo, ed \u00e8 possibile che il colore rossastro venisse sostituito da quello grigio, quando l'animale invecchiava. In terzo luogo, \u00e8 possibile che esistessero differenze regionali o addirittura diverse specie di \"Anchiornis\", che si diversificavano tra loro in base al colore del piumaggio.\nClassificazione.\nQuando fu scoperto il primo esemplare di \"Anchiornis\", gli scienziati che lo hanno studiato hanno condotto un'analisi filogenetica e hanno concluso che l'animale fosse un membro del gruppo Avialae, insieme ad \"Archaeopteryx\". I membri di Avialae, chiamati avialani, sono pi\u00f9 strettamente legati agli uccelli moderni che ai dinosauri dromaeosauridi e troodontidi, anche se i membri pi\u00f9 antichi e primitivi di tutti e tre i gruppi sono estremamente simili tra loro, il che rende difficile risolvere a quale di questi tre rami paraviani principali appartenga.\nIl secondo esemplare di \"Anchiornis\" era pi\u00f9 completo del primo, e conservava diverse caratteristiche che hanno portato Hu Dongyu e i suoi colleghi a riclassificare \"Anchiornis\" come un troodontide. Altri studi che utilizzano analisi simili hanno anch'essi trovato \"Anchiornis\" come troodontide, anche se ci sono state eccezioni. Uno studio indicherebbe \"Anchiornis\" come un membro di Archeopterygidae, e insieme ad \"Archeopteryx\" sono stati considerati i pi\u00f9 primitivi dromeosauridi, troodontidi o avialani. Nel 2015, Sankar Chatterjee ha posto \"Anchiornis\" insieme a \"Microraptor\" e altri paraviani a quattro ali in un gruppo chiamato \"Tetrapterygidae\", appena fuori da Avialae, anche se tale spostamento non era supportato da un'analisi filogenetica. Gli studi pi\u00f9 approfonditi suggerivano che \"Anchiornis\" potrebbe essere effettivamente un avialano, anche se nuovi reperti e versioni aggiornate dello stesso studio hanno in seguito invertito questa constatazione, concludendo che \"Anchiornis\" era probabilmente un membro basale del \"clade\" Paraves, al di fuori del clade che comprende dromaeosauridi, troodontidi e avialani.\nIl seguente cladogramma mostra i risultati di uno studio filogenetico di Lef\u00e8vre \"et al.\" (2017):\nStoria della scoperta.\nIl primo fossile conosciuto di \"Anchiornis\" (il suo esemplare tipo) \u00e8 stato ritrovato nella zona di Yaolugou, della contea di Jianchang, Liaoning, in Cina. Queste rocce sono di difficile datazione, ma la maggior parte studi concordano che queste rocce appartengono alla Formazione Tiaojishan, datate al Giurassico superiore, circa 160.89-160.25 milioni di anni fa (Oxfordiano). Il campione fu studiato e descritto dal paleontologo Xu Xing e dei suoi colleghi, che ne pubblicarono la scoperta nella rivista \"Chinese Science Bulletin\", nel 2009. Il campione \u00e8 attualmente parte della collezione dell'Istituto di Paleontologia Vertebrata e Paleoantropologia, catalogato come l'esemplare IVPP V14378. Questo esemplare \u00e8 costituito da uno scheletro articolato che manca del cranio, parte della coda e la gamba destra. Il nome \"Anchiornis huxleyi\" \u00e8 stato scelto da Xu e colleghi in onore di Thomas Henry Huxley, primo sostenitore dell'evoluzione biologica e uno dei primi a proporre una stretta relazione evolutiva tra uccelli e dinosauri. Il nome generico \"Anchiornis\" deriva dal combinare le parole greche \"anchis\"/\"vicino\" e \"ornis\"/\"uccello\", per via della stretta somiglianza dell'animale con gli uccelli e la sua forma a met\u00e0 tra gli uccelli e i dinosauri.\nUn secondo esemplare \u00e8 venuto alla luce intorno non molto tempo dopo ed \u00e8 stato consegnato ad un gruppo di scienziati della Shenyang Normal University, da un agricoltore locale quando stavano scavando nel sito di Yaolugou. Secondo l'agricoltore, questo secondo esemplare era stato trovato nelle vicinanze dell'area di Daxishan, anch'essa dalle rocce della Formazione Tiaojishan, circa la stessa et\u00e0 del primo esemplare di \"Anchiornis\". Due scienziati hanno visitato il sito per confrontare il nuovo fossile con i tipi di roccia trovati l\u00ec e sono stati in grado di confermare che il nuovo esemplare probabilmente veniva dalla zona indicata dall'agricoltore. In quegli stessi strati, i paleontologi hanno estratto diversi fossili di pesci e un terzo esemplare di \"Anchiornis\". Il fossile del contadino \u00e8 stato sottoposto ad uno studio pubblicato il 24 settembre 2009, sulla rivista \"Nature\". Il fossile \u00e8 stato catalogato come LPM-B00 169 nel Museo Paleontologico di Liaoning. Il secondo esemplare \u00e8 pi\u00f9 grande e molto pi\u00f9 completo del primo esemplare e conserva diverse impressioni di piume sulle ali lungo le mani, sulle braccia, sulle gambe e sui piedi, dimostrando l\"Anchiornis\" fosse un dinosauro a quattro ali, come \"Microraptor\".\nMentre solo alcuni esemplari sono stati descritti in dettaglio, nel tempo sono stati identificati diversi esemplari aggiuntivi detenuti in collezioni private e musei. Uno di questi, uno scheletro quasi completo a cui manca solo la coda, pur preservando comunque impressioni di piume, \u00e8 stato riportato nel 2010. Questo fossile mostra inoltre che \"Anchiornis\" possedeva una cresta di piume sulla testa, e sempre dal fossile \u00e8 stato possibile risalire alla colorazione dell'animale. Il fossile \u00e8 ora ospitato nel Museo di Storia Naturale di Pechino, catalogato come BMNHC PH828. Un altro esemplare della stessa cava fossile come il campione di tipo \u00e8 stato ritrovato da un concessionario locale di fossili e venduto al Yizhou Fossil &amp; Geology Park, e catalogato come YTGP-T5199. Questo fossile, uno scheletro quasi completo, \u00e8 stato preparato e studiato dagli scienziati del Yizhou Fossil &amp; Geology Park e identificato come \"Anchiornis\". \u00c8 stato poi utilizzato per lo studio di scansione al microscopio elettronico sulla microstruttura delle piume di \"Anchiornis\". Lo studio ha inoltre esaminato i melanosomi ben conservati delle piume per determinare il loro colore. Gli scienziati coinvolti nello studio hanno scoperto che la colorazione trovata per questo esemplare era diversa dal colore riportato per BMNHC PH828.\nIl Shandong Tianyu Museum of Nature, nella contea di Pingyi, in Cina, era in possesso di ben 255 esemplari di \"Anchiornis\", nel 2010. Fra la loro raccolta \u00e8 un fossile molto ben conservato con modelli a colori visibili catalogati come STM 0 -214. Mentre questo esemplare deve essere completamente descritto, \u00e8 stato fotografato per un articolo del 2011 nel \"National Geographic\" ed \u00e8 stato utilizzato in uno studio sulle piume copritrici di \"Anchiornis\" e sull'anatomia dell'ala l'anno successivo.\nPaleobiologia.\nUna delle caratteristiche pi\u00f9 peculiari dell\"Anchiornis\" \u00e8 la lunghezza dei suoi arti anteriori, che misurano l'80% della lunghezza totale degli arti inferiori. Questa \u00e8 una condizione simile a quella dei primi aviani come \"Archaeopteryx\", e gli autori hanno sottolineato che le lunghe braccia fossero necessarie per il volo. Inoltre, l\"Anchiornis\" aveva caratteristiche del polso molto pi\u00f9 aviarie rispetto ad altri teropodi non-aviali. Gli autori inizialmente ipotizzavano che sarebbe stato possibile per \"Anchiornis\" volare o, quantomeno, planare. Tuttavia, ulteriori scoperte hanno dimostrato che le ali di \"Anchiornis\", sebbene ben sviluppate, erano fin brevi rispetto ad altre specie come \"Microraptor\", con penne primarie relativamente corte che avevano punte simmetriche arrotondate, a differenza delle piume puntate e aerodinamicamente proporzionate di \"Microraptor\". Uno studio del 2016 sulle potenziali prestazioni del volo nei paraviani primitivi ha concluso che mentre i giovani \"Anchiornis\" potrebbero essere stati in grado di utilizzare le loro ali per planare e avrebbero potuto anche disporre di un volo battuto per brevi tratti, i campioni adulti pi\u00f9 grandi non potevano trarre alcun beneficio aerodinamico dalle loro ali, poich\u00e9 i loro corpi erano semplicemente troppo pesanti rispetto alla superficie totale dell'ala. Lo stesso studio ha scoperto che sbattere le ali durante l'esecuzione avrebbe portato ad un piccolo (10%) aumento alla sua velocit\u00e0 di corsa. Allo stesso modo, l'uso delle ali durante il salto avrebbe portato ad un aumento del 15-20% in altezza e distanza. In particolare, \"Anchiornis\" sembra non aver avuto un petto (sterno) fatto di cartilagine, ma di ossa pesanti, come nei teropodi pi\u00f9 primitivi.\nL\"Anchiornis\" ha proporzioni posteriori pi\u00f9 simili a quelle dei dinosauri teropodi pi\u00f9 primitivi degli avialani, con lunghe gambe che indicano uno stile di vita da corridore. Tuttavia, mentre le gambe lunghe indicavano normalmente un corridore veloce, le gambe, i piedi e le dita di \"Anchiornis\" erano coperte di piume, incluse lunghe piume sulle gambe, simili a quelle aerodinamiche di \"Microraptor\". Le piume lunghe sulle gambe inferiori potrebbero aver rallentato la velocit\u00e0 dell\"Anchiornis\". Negli uccelli moderni, specialmente quelli che vivono a terra, le gambe inferiori tendono a mostrare una riduzione o addirittura la perdita totale delle piume. Le ali posteriori di \"Anchiornis\" erano pi\u00f9 piccole e fatte di piume pi\u00f9 curve e simmetriche rispetto a quelle di \"Microraptor\", suggerendo che esse venissero utilizzate principalmente come display sessuale piuttosto che per il volo. Tuttavia, queste piume potrebbero aver conferito all'animale qualche tipo di vantaggio aerodinamico, anche se il loro scopo primario era probabilmente quello di display sessuale.\nLa struttura scheletrica di \"Anchiornis\" \u00e8 simile a quella di \"Eosinopteryx\", che sembra essere un corridore capace grazie ai suoi artigli posteriori incurvati e all'assenza di piume di volo sulla coda o sugli arti inferiori. L\"Anchiornis\" condivide un piano corporeo simile ad \"Eosinopteryx\", e i due condividevano anche lo stesso habitat, suggerendo due diverse nicchie ecologiche e un quadro complesso per l'origine del volo.\nCome molti uccelli moderni, \"Anchiornis\" mostra un complesso pattern di colorazione con diversi colori nei modelli macchiati sul corpo e sulle ali, detta \"colorazione del piumaggio all'interno e tra le piume\". Negli uccelli moderni, tale pattern di colore viene utilizzato per la comunicazione e la visualizzazione, sia per i membri della stessa specie (ad es. per l'accoppiamento o per la competizione territoriale), sia per minacciare e/o avvertire le specie concorrenti o predatorie."}
{"id": "3144620", "revid": "22356", "url": "https://it.wikipedia.org/wiki?curid=3144620", "title": "Anchiornis", "text": ""}
{"id": "3144621", "revid": "278406", "url": "https://it.wikipedia.org/wiki?curid=3144621", "title": "Marcy Kaptur", "text": "Nonostante si configuri come una progressista, la Kaptur ha idee piuttosto conservatrici in materia di aborto; \u00e8 stata l'unico membro del Congressional Progressive Caucus a votare contro la ricerca sulle staminali.\nAttualmente Marcy Kaptur \u00e8 al suo quattordicesimo mandato. \u00c8 la donna con pi\u00f9 anzianit\u00e0 all'interno della Camera dei Rappresentanti ed \u00e8 la quarta dell'intero Congresso, dietro le senatrici Barbara Mikulski, Olympia Snowe e Barbara Boxer."}
{"id": "3144624", "revid": "1543377", "url": "https://it.wikipedia.org/wiki?curid=3144624", "title": "L\u012bgatne", "text": "L\u012bgatne \u00e8 un comune della Lettonia appartenente alla regione storica della Livonia di 4.063 abitanti (dati 2009).\nSorge sulle rive del fiume Gauja.\nLocalit\u00e0.\nIl comune \u00e8 stato istituito nel 2009 ed \u00e8 formato dalle seguenti localit\u00e0:"}
{"id": "3144625", "revid": "767487", "url": "https://it.wikipedia.org/wiki?curid=3144625", "title": "Sinusonasus magnodens", "text": "Il sinusonaso (Sinusonasus magnodens) \u00e8 un dinosauro carnivoro teropode, appartenente ai troodontidi. Visse nel Cretaceo inferiore (Valanginiano/Barremiano, circa 130 milioni di anni fa) e i suoi resti sono stati ritrovati in Cina.\nDescrizione.\nLungo meno di due metri, questo dinosauro possedeva un collo allungato, una corporatura snella e una lunga coda. Il cranio era stretto e basso, munito di denti piuttosto grandi (da qui il nome specifico \"magnodens\") e aguzzi; il profilo nasale possedeva una strana forma a sinusoide (ecco l'origine del nome generico), e la coda era dotata di ossa inferiori (chevron) di forma appiattita, che formavano una sorta di banda lungo tutta la lunghezza.\nClassificazione.\nDescritto per la prima volta nel 2004, questo dinosauro \u00e8 un rappresentante arcaico del gruppo dei troodontidi, una famiglia di dinosauri carnivori dalla scatola cranica particolarmente ampia, i cui rappresentanti pi\u00f9 noti furono \"Troodon\" e \"Saurornithoides\". \"Sinusonasus\" \u00e8 stato ritrovato nella ben nota formazione Yixian e rappresenta uno dei troodonti pi\u00f9 antichi, anche se successivamente sono stati ritrovati troodontidi risalenti addirittura al Giurassico (ad esempio \"Anchiornis\")."}
{"id": "3144626", "revid": "22356", "url": "https://it.wikipedia.org/wiki?curid=3144626", "title": "Sinusonasus", "text": ""}
{"id": "3144631", "revid": "767487", "url": "https://it.wikipedia.org/wiki?curid=3144631", "title": "Xixiasaurus henanensis", "text": "Lo xixiasauro (Xixiasaurus henanensis) \u00e8 un dinosauro carnivoro teropode, appartenente ai troodontidi. Visse nel Cretaceo superiore (Coniaciano/Campaniano, circa 82 milioni di anni fa) e i suoi resti sono stati ritrovati in Cina.\nDescrizione.\nConosciuto per uno scheletro incompleto comprendente un cranio parziale e una zampa anteriore, questo dinosauro doveva possedere un corpo piuttosto snello e un collo lungo e sottile. La lunghezza dell'animale doveva aggirarsi intorno ai due metri. Il cranio, basso e lungo, era dotato di numerosi piccoli denti aguzzi che, al contrario di quanto avviene normalmente nei dinosauri carnivori, non avevano il margine seghettato. \nClassificazione.\nLo xixiasauro \u00e8 stato descritto per la prima volta nel 2010, ed \u00e8 stato attribuito alla famiglia dei troodontidi, piccoli carnivori particolarmente diffusi nel Cretaceo superiore e posti vicino all'origine degli uccelli. Le caratteristiche della mascella di \"Xixiasaurus\" lo avvicinano al genere \"Urbacodon\", i cui resti sono stati ritrovati in Asia centrale, cos\u00ec come al troodontide della Mongolia \"Byronosaurus\"; come \"Xixiasaurus\", entrambi questi animali possedevano denti non seghettati."}
{"id": "3144632", "revid": "22356", "url": "https://it.wikipedia.org/wiki?curid=3144632", "title": "Xixiasaurus", "text": ""}
{"id": "3144635", "revid": "6923", "url": "https://it.wikipedia.org/wiki?curid=3144635", "title": "Sinotyrannus kazuoensis", "text": "Sinotyrannus (il cui nome significa \"tiranno cinese\") \u00e8 un genere estinto di dinosauro tirannosauroide proceratosauride vissuto nel Cretaceo inferiore, circa 120 milioni di anni fa (Aptiano), in quella che oggi \u00e8 la Formazione Jiufotang, a Liaoning, Cina. Il genere contiene una singola specie, ossia \"S. kazuoensis\", descritta sulla base di un unico esemplare fossile incompleto comprendente un cranio parziale. Sebbene non sia molto pi\u00f9 giovane dei primitivi tirannosauroidi come \"Dilong\", \u00e8 simile per dimensioni a forme successive come \"Tyrannosaurus\". Difatti questo animale era molto pi\u00f9 grande dei tirannosauroidi suoi contemporanei, raggiungendo una lunghezza totale stimata di 9-10 metri (30-33 piedi), rendendolo il pi\u00f9 grande teropode noto della Formazione Jiufotang.\nDescrizione.\nL'olotipo di \"Sinotyrannus\", catalogato come KZV-001, \u00e8 composto da uno scheletro parziale disarticolato comprendente la porzione anteriore del cranio, tre vertebre dorsali, un ileo incompleto, tre falangi delle mani articolate (incluso un unguale) e altre ossa frammentarie.\nGli elementi cranici conservati comprendono il premascellare, la parte anteriore della mandibola, e la porzione anteriore della mascella e del nasale. Il margine dorsale della mascella \u00e8 insolitamente concavo a differenza della condizione convessa dei tirannosauridi. Le narici sono grandi ed ellittiche, comprovando la sua relazione con i proceratosauridi. La mandibola si curva gradualmente verso l'alto man mano che si avvicina al bordo anteriore. Molti denti sono conservati attaccati alle mascelle, con un numero approssimativamente uguale dei dentelli su ciascun lato, analogamente a quelli dei tirannosauridi. \u00c8 tuttora in discussione se \"Sinotyrannus\" possedesse o meno un'alta cresta nasale come gli altri proceratosauridi, sebbene non si sia conservato abbastanza dell'osso nasale per esserne certi.\nLe tre vertebre conservate hanno spine neurali molto alte. Le proporzioni delle falangi manuali conservate supportano l'idea che esse appartengono al secondo dito e l'unguale presenta un profondo solco su ciascun lato. L'ileo \u00e8 piuttosto frammentario, con la forma del lato esterno dell'osso sinistro pi\u00f9 completo. La lama preacetabolare \u00e8 corta e larga, con un massiccio piede pubico, mentre la lama postacetabolare \u00e8 pi\u00f9 lunga e sottile, con un peduncolo ischiatico triangolare. Questi tratti dell'ileo lo differenziano dai tirannosauroidi pi\u00f9 avanzati come i tirannosauridi.\nIl \"Sinotyrannus\" \u00e8 uno dei pi\u00f9 grandi tirannosauroidi basali conosciuti, ripudiando la tendenza precedentemente ipotizzata che i tirannosauroidi aumentarono gradualmente le loro dimensioni solo durante il periodo Cretaceo, da piccole forme basali come \"Dilong\" a predatori apicali avanzati come \"Tyrannosaurus\".\nClassificazione.\nLa descrizione originale di \"Sinotyrannus\" poneva l'animale alla base di Tyrannosauridae, per via delle sue dimensioni, ma successive analisi la collocarono tra i tirannosauroidi Proceratosauridi. All'interno della famiglia, il \"Sinotyrannus\" rientra all'interno di un \"clade\" contenente \"Juratyrant\" e \"Stokesosaurus\", poich\u00e9 tutti e tre condividono una stretta tacca preacetabolare. Un'analisi del 2016 ha invece posto \"Juratyrant\" e \"Stokesosaurus\" al di fuori di Proceratosauridae e ha proposto che \"Sinotyrannus\" come sister taxon di \"Yutyrannus\" all'interno di Proceratosauridae.\nIl seguente cladogramma segue l'analisi filogenetica di Brusatte \"et al.\" (2016):"}
{"id": "3144636", "revid": "22356", "url": "https://it.wikipedia.org/wiki?curid=3144636", "title": "Sinotyrannus", "text": ""}
{"id": "3144666", "revid": "22356", "url": "https://it.wikipedia.org/wiki?curid=3144666", "title": "Dyoplosaurus", "text": ""}
{"id": "3144777", "revid": "767487", "url": "https://it.wikipedia.org/wiki?curid=3144777", "title": "Galaxie 500", "text": "I Galaxie 500 sono stati un gruppo musicale statunitense alternative rock attivo dal 1987 al 1991, tra i maggiori ispiratori ed esponenti del genere slowcore.\nStoria.\nIl gruppo si \u00e8 formato a New York nel 1987 dal chitarrista Dean Wareham, il batterista Damon Krukowski e la bassista Naomi Yang che si erano conosciuti sui banchi dell'Universit\u00e0 di Harvard. Il nome del gruppo deriva da un modello di automobile della Ford.\nInviarono un demotape a Mark Kramer, boss della Shimmy Disc che apprezzandoli decise di produrre il loro primo singolo \"Tugboat\" nel febbraio del 1988, edito per Aurora. Fu seguito da un altro singolo \"Oblivious\" e finalmente dal loro primo album \"Today\" pubblicato per l'etichetta \"Aurora\".\nDopo un tour in Europa firmarono per la Rough Trade, con la quale venne pubblicato il secondo disco \"On Fire\" sempre prodotto da Kramer e considerato il loro migliore .\nIn questo periodo registrarono due session da John Peel, che furono pubblicate nel 2005.\nNel 1990 tornarono negli Stati Uniti dove pubblicarono l'ultimo disco \"This Is Our Music\", prima di sciogliersi nel 1991.\nI componentiiniziarono carriere soliste. Wareham dopo una collaborazione con i Mercury Rev nel 1992 fond\u00f2 i Luna. Krukowski e Yang formarono un duo, prima sotto lo pseudonimo di Pierre Etoile poi Damon and Naomi.\nStile.\nIl loro suono, malinconico e triste, ispirato dalla psichedelia dei Velvet Underground e accostabile agli Spacemen 3, ispir\u00f2 molti gruppi degli anni novanta come i Low,e contribu\u00ec a creare un sottogenere: lo slowcore."}
{"id": "3144874", "revid": "466539", "url": "https://it.wikipedia.org/wiki?curid=3144874", "title": "Karla Henry", "text": "Carriera.\nKarla Henry \u00e8 stata eletta Miss Terra ad Angeles il 9 novembre 2008, battendo le altre ottantaquattro concorrenti in gara. \u00c8 stata la prima donna filippina ad essere eletta Miss Terra. In precedenza la Henry era stata eletta anche Miss Mondo Filippine, dove aveva rappresentato la citt\u00e0 di Cebu.&lt;ref name=\"showbizandstyle.inquirer-entertainment/entertainment/view/20080513-136201/Second-time-a-charm-for-new-Miss-Earth\"&gt;&lt;/ref&gt;&lt;ref name=\"mb-issues/2008/05/17/ENTR20080517124714.html\"&gt;&lt;/ref&gt; Durante l'anno di regno Karla Henry, insieme alla precedente Miss Terra Jessica Trisko, \u00e8 stata testimonial del programma promosso dal ministero del turismo delle Filippine e chiamato \"Rediscovering the Best of Metropolitan Manila, People, Places, Products and Practices\". Inoltre \u00e8 stata madrina di varie iniziate ecologiste, la maggior parte delle quali organizzate dalla stessa produzione di Miss Terra, come il progetto \"Toxics-Free Christmas: Our Gift to the World\". Ha anche partecipato al primo \"Green Fashion Show\", organizzato da Al Gore e tenutosi a Miami, che \u00e8 stato trasmesso in tutto il mondo dalla CBS, dalla NBC, da Telemundo e Mega TV."}
{"id": "3144939", "revid": "287204", "url": "https://it.wikipedia.org/wiki?curid=3144939", "title": "Sergio Los", "text": ""}
{"id": "3144941", "revid": "1748167", "url": "https://it.wikipedia.org/wiki?curid=3144941", "title": "Route des Grandes Alpes", "text": "La Route des Grandes Alpes \u00e8 un itinerario stradale in Francia, lungo 684\u00a0km, che attraversa le Alpi francesi da nord a sud passando per 16 valichi alpini, di cui 6 sopra i 2.000\u00a0m di altitudine: realizzato con la costruzione di numerosi tronconi di strade che collegavano altre strade gi\u00e0 esistenti alla fine del XIX secolo ed all'inizio del XX secolo, parte da Thonon-les-Bains ed arriva a Mentone dopo aver superato 15.713 metri di dislivello totali.\nItinerario.\nAttraversa i parchi nazionali della Vanoise, degli \u00c9crins e del Mercantour ed i parchi naturali regionali dei Bauges e del Queyras; le citt\u00e0 ed i valichi incontrati tra Thonon-les-Bain e Mentone sono:"}
{"id": "3144953", "revid": "1546219", "url": "https://it.wikipedia.org/wiki?curid=3144953", "title": "Eritrulosio", "text": "L'eritrulosio \u00e8 un carboidrato appartenente al gruppo dei tetrosi di formula bruta C4H8O4. Possedendo un chetone, appartiene alla famiglia dei chetosi.\nViene spesso utilizzato per la produzione di autoabbrozzanti unitamente al diidrossiacetone.\nCome detto, \u00e8 uno zucchero a base chetosa che, reagendo con gli amminoacidi contenuti nella cheratina, provoca un iscurimento delle cellule cornee della parte esterna della pelle. Questa reazione, non tossica, provoca un imbrunimento della pelle, tramite un meccanismo del tutto simile a quella della reazione di Maillard. La reazione che l'ertrulosio causa non \u00e8 una ustione o bruciatura della pelle, ma \u00e8 simile a quella che avvine a causa dell'ossigeno che imbrunisce una fetta di mela tagliata ed esposta all'aria. \nUtilizzato in questo modo, l'eritrulosio non penetra in profondit\u00e0 e rimane sulla superficie, senza essere causa di effetti collaterali rilevanti. Solo in soggetti predisposti si pu\u00f2 verificare un eritema localizzato alla zona trattata."}
{"id": "3144958", "revid": "15756", "url": "https://it.wikipedia.org/wiki?curid=3144958", "title": "Stuxnet", "text": "Stuxnet \u00e8 un virus informatico qualcuno suppone creato e diffuso dal Governo statunitense seppure mai confermato (nell'ambito dell'operazione \"Giochi Olimpici\", che consisteva in un'\"ondata\" di \"attacchi digitali\" contro l'Iran) in collaborazione col governo israeliano. Lo scopo del software era il sabotaggio della centrale nucleare iraniana di Natanz. In particolare, il virus doveva disabilitare le centrifughe della centrale, impedendo la rilevazione dei malfunzionamenti e della presenza del virus stesso.\nStuxnet colpiva i PLC, componenti hardware programmabili via software fondamentali per l'automazione degli impianti della centrale, in particolare quelli adibiti al controllo delle centrifughe (utilizzate per separare materiali nucleari come l'uranio arricchito). La caratteristica che ha colpito gli esperti fin dall'inizio fu il livello di sofisticatezza di questo software, che dimostrava che chi aveva scritto il programma conosceva fin nei dettagli l'ambiente informatico in uso nelle centrali. Questo malware fra l'altro faceva leva su quattro vulnerabilit\u00e0 di Windows ancora inedite (0-day) all'epoca per poi propagarsi verso il software Step7 della Siemens, informazioni che, secondo alcuni specialisti del settore, varrebbero sul mercato nero almeno un quarto di milione di dollari ciascuna.\nIn seguito all'infezione del virus nella centrale il programma si \u00e8 diffuso al di fuori dallo stabilimento (tramite un PC portatile infetto) a causa di un errore di programmazione presente nel virus stesso, dato che Stuxnet poteva essere eseguito anche su pi\u00f9 sistemi dotati di sistema SCADA e PLC, colpendo principalmente le aziende (e quindi in seguito le relative nazioni tra cui il Giappone, US e in Europa) da cui provenivano le attrezzature per il programma atomico iraniano venendo cos\u00ec scoperto e finendo poi sotto i riflettori dei media di tutto il mondo.\nL'architettura di Stuxnet \u00e8 estremamente complessa, ma in estrema sintesi il virus \u00e8 composto da tre grandi moduli: un worm che danneggia i PLC e permette al software di autoreplicarsi su altre macchine, un collegamento che mette in esecuzione le copie create dal worm e un rootkit che nasconde il virus rendendolo non individuabile.\nL'inizio del contagio da parte di Stuxnet \u00e8 probabilmente avvenuto dall'interno del sistema industriale stesso tramite una chiavetta USB infetta in mano a un ignaro ingegnere iraniano: il virus si \u00e8 poi propagato via rete, cercando il software industriale Step7 (realizzato dalla Siemens per controllare i PLC della centrale), modificandone il codice in modo da danneggiare il sistema facendo credere all'operatore che tutto funzionasse correttamente.\nStoria.\nIl virus fu scoperto nel 2010 da Sergey Ulasen impiegato di VirusBlokAda, una societ\u00e0 di sicurezza bielorussa. Ulasen fu chiamato dai gestori della centrale perch\u00e9 un tecnico aveva osservato un riavvio inaspettato di una macchina dopo un BSOD: dopo un'analisi, il tecnico bielorusso rilev\u00f2 che tali anomalie si ripresentavano su pi\u00f9 macchine e osserv\u00f2 comportamenti diversi tra i PC industriali (differenze tra i PC che risulteranno infetti e quelli puliti). A seguito di test con macchine sane munite di un sistema di rilevamento collegate in rete, scopr\u00ec il tentativo di infezione.\nIl nome attribuito al virus da VirusBlokAda fu \"Rootkit.Tmphider\"; Symantec lo chiam\u00f2 \"W32.Temphid\", per poi passare a \"W32.Stuxnet\". Attualmente il suo nome \u00e8 dato dalla combinazione di parole chiave particolarmente frequenti nel suo codice (\".stub\" e \"mrxnet.sys\").\nLa prima versione infettava le macchine tramite vulnerabilit\u00e0 non ancora note del sistema operativo Windows. Non si \u00e8 trattato del primo attacco contro un sistema di controllo industriale, ma \u00e8 stata la prima scoperta dell'esistenza di un malware in grado di spiare, controllare e danneggiare un sistema industriale tramite l'utilizzo di un \"rootkit\" per PLC.\nDalla notizia di questo sabotaggio, sono cresciute le preoccupazioni per un'eventuale \"\u010cernobyl' iraniana\".\nLa societ\u00e0 Kaspersky Lab stim\u00f2 che la diffusione del virus fosse incominciata tra i mesi di marzo e aprile del 2010, nonostante la prima versione del software potesse essere datata per il giugno 2009. Il worm infettava tutti i sistemi in rete ma si eseguiva solamente su coloro che erano dotati di sistemi SCADA modificando il codice del software Step7 che controllava i PLC della centrale.\nVersioni successive del virus Stuxnet hanno colpito altre cinque organizzazioni iraniane, con l'obiettivo di controllare e danneggiare la produzione iraniana di uranio arricchito. L'agenzia di sicurezza informatica Symantec ha valutato che nel 2010 il 60% dei computer infetti dal Stuxnet in tutto il mondo era in Iran. Symantec ha confermato che i suoi clienti non sono stati danneggiati dal worm, ma il sistema industriale iraniano dotato del software Step7 fu il bersaglio iniziale di Stuxnet.\nDato l'elevato grado di complessit\u00e0 del software, dal fatto che esso doveva essere testato su sistemi reali (con relative spese per l'acquisto dei PLC), l'azienda di sicurezza Kaspersky Lab ha confermato che l'attacco deve aver sicuramente avuto un supporto da agenzie nazionali, considerazione sostenuta anche dalla F-Secure.\nIl 25 novembre 2010, il canale televisivo del Regno Unito Sky News pubblic\u00f2 un servizio fatto da una fonte anonima dove dichiarava che Stuxnet, o una sua variante, era venduto al mercato nero.\nNel febbraio 2011 il movimento di hacker Anonymous ha \"trafugato\" delle e-mail alla HBGary, contractor del governo USA. Una di queste e-mail era datata 28 luglio 2010, proveniva dalla McAfee e forniva all'azienda una copia di Stuxnet. In seguito Crowdleaks ha decompilato parte di Stuxnet, il sorgente \u00e8 ottenibile su github.com.\nNel maggio 2011, il programma televisivo statunitense \"Need To Know\" riporta un discorso dove Gary Samore afferma che il governo americano \u00e8 grato che lo stato iraniano abbia avuto problemi con le centrifughe nucleari, facendo intendere un coinvolgimento USA nel progetto di Stuxnet. Successivamente tramite il \"The Daily Telegraph\" anche Israele ha fatto intendere il suo coinvolgimento.\nIl primo di giugno 2012, un articolo del New York Times afferma che Stuxnet \u00e8 stato il prodotto di una collaborazione tra USA e Israele la cui operazione prende il nome di \"Operation Olympic Games\", promossa dal governo Bush e proseguita con Obama.\nIl 24 luglio 2012, un articolo di Chris Matyszczyk dell\"azienda CNET rivela come l'agenzia iraniana per l'energia atomica invi\u00f2 una mail a F-Secure dove si \u00e8 scoperta una nuova versione di Stuxnet.\nIl 25 dicembre 2012, una comunicazione semi ufficiale iraniana afferma che il virus Stuxnet ha colpito alcune industrie nella zona meridionale dell'Iran, tra cui una centrale elettrica.\nNel luglio 2013 Edward Snowden ha confermato che Stuxnet \u00e8 stato progettato dalla NSA con la collaborazione dell'\"intelligence\" israeliana, tramite un corpo speciale noto come \"Foreign Affairs Directorate\" (FAD).\nIl worm ha anche infettato un impianto nucleare russo, l'esperto Eugene Kaspersky ha avvisato che fintanto gli impianti non vengono collegati alla rete pubblica non ci saranno rischi di infezione.\nModalit\u00e0 di funzionamento.\nDiversamente dalla maggior parte dei malware, Stuxnet \u00e8 stato progettato per danneggiare solo quei sistemi dotati di particolari requisiti, rimanendo del tutto dormiente nei sistemi non interessati. In particolare il virus aggredisce solo i calcolatori dotati del software Siemens Step7, altrimenti il virus stesso \u00e8 stato progettato per disattivarsi. Inoltre per evitare di venire scoperto il virus \u00e8 stato dotato di un modulo che ne limita la diffusione da un PC a non pi\u00f9 di altri tre, in pi\u00f9 il virus \u00e8 stato progettato per auto cancellarsi dopo il 24 giugno 2012.\nPer i suoi scopi il virus \u00e8 dotato della capacit\u00e0 di effettuare un attacco man in the middle usato per falsificare i dati forniti dai sensori industriali dopo la manomissione degli impianti, in modo da non insospettire i tecnici, facendo credere un funzionamento corretto del sistema. La complessit\u00e0 del software \u00e8 molto elevata, a tal punto di essere in grado di sfruttare vulnerabilit\u00e0 di ben tre sistemi diversi: il sistema operativo Windows, il software di gestione dei PLC della Siemens (PCS7, WinCC e Step7) e i PLC stessi.\nInfezione di Windows.\nStuxnet attacc\u00f2 Windows sfruttando quattro bachi software del sistema operativo non ancora conosciuti (0-day) oltre alla vulnerabilit\u00e0 nota come CPLINK e l'utilizzo del worm Conficker. La fase iniziale dell'attacco \u00e8 avvenuta attraverso l'infezione dei primi dispositivi tramite chiavette USB, per poi propagarsi e attivarsi attraverso la rete interna degli stabilimenti industriali tramite una rete peer to peer RPC (cos\u00ec facendo \u00e8 stato possibile infettare computer non connessi a Internet). Il numero di vulnerabilit\u00e0 0-days utilizzate \u00e8 inusuale, dato che al mercato nero ognuna di queste pu\u00f2 valere un quarto di milione di dollari, per questo in genere un virus informatico non ne usa pi\u00f9 di una. Alcune di queste vulnerabilit\u00e0 riguardano la condivisione delle stampanti, una vulnerabilit\u00e0 ora nota come LNK/PIF, nella quale un file viene eseguito se visualizzato su Internet Explorer evitando cos\u00ec l'esecuzione diretta da parte dell'utente. Stuxnet occupa circa mezzo MegaByte di memoria ed \u00e8 stato scritto usando pi\u00f9 di un linguaggio di programmazione, ci\u00f2 fa pensare a uno sviluppo congiunto di pi\u00f9 organizzazioni. Inoltre dopo aver infettato il sistema operativo il virus procede a infettare indiscriminatamente tutti gli altri sistemi sulla rete.\nStuxnet \u00e8 in grado di lavorare sia in modalit\u00e0 utente sia amministratore nel sistema Windows, inoltre i suoi driver erano firmati con la chiave privata di due certificati rubati a due aziende conosciute e affidabili, JMicron e Realtek, entrambe situate a Hsinchu Science Park in Taiwan. Grazie a tali firme digitali i driver del virus sono stati in grado di installarsi nel kernel di Windows senza alzare alcun allarme. Dopo la scoperta del virus entrambi i certificati sono stati revocati da VeriSign.\nDue siti web (in Danimarca e Malaysia) sono stati progettati per ricevere dati dal virus, al fine di fare spionaggio industriale. Dopo la scoperta del virus entrambi i siti sono stati bloccati.\nInfezione del software Step 7.\nGrazie a una ricerca di Ralph Langner, una volta installato su Windows il virus cercava e infettava i progetti realizzati col software della Siemens WinCC/ PCS7 Step7 per sistemi SCADA, sostituendo una libreria chiave di WinCC ( codice_1 ). Con tale modifica \u00e8 stato possibile intercettare lo scambio di messaggi tra Windows e i PLC collegati al sistema. Cos\u00ec facendo Stuxnet \u00e8 stato in grado di installarsi sui PLC stessi senza generare campanelli di allarme. Inoltre l'infezione su WinCC faceva in modo che un tentativo di lettura dei blocchi di codice sui PLC risultasse in un programma corretto e privo di infezioni.\nIl virus us\u00f2 una vulnerabilit\u00e0 0-day (di WinCC in sistemi SCADA) che riguardava il modo in cui venivano memorizzate le password nel database.\nInfezione dei PLC.\nNonostante il codice completo del virus non fu mai rivelato si \u00e8 certi che esso prendeva di mira quei sistemi SCADA configurati con particolari criteri specifici.\nStuxnet prevedeva la presenza di particolari convertitori di frequenza (VDF) per attaccare le macchine Siemens S7-300 e i moduli a esse collegate. In particolare il virus colpiva i PLC che avevano i convertitori di frequenza di due particolari case produttrici: Vacon con sede in Finlandia e Fararo Paya con sede in Iran.[61] Successivamente il virus monitorava la frequenza dei motori infetti (in particolare quelli che giravano tra gli 807\u00a0Hz e i 1210\u00a0Hz, frequenze di solito usate per le pompe e le centrifughe industriali).\nIl virus si installava nel blocco di memoria DB890 dei PLC, blocco particolare che monitorava il bus di campo Profibus.[52] Negli istanti in cui particolari criteri venivano soddisfatti, Stuxnet incominciava periodicamente a modificare la frequenza di lavoro delle macchine passando tra i 1410\u00a0Hz, 2\u00a0Hz e i 1064\u00a0Hz, influenzando di conseguenza la velocit\u00e0 di lavoro dei motori collegati.[61] Inoltre il rootkit presente nel virus nascondeva il software malevolo e faceva credere agli operatori che i macchinari lavorassero sempre alle frequenze corrette.\nAlias.\nGli alias di stuxnet sono: roj/Stuxnet-A, W32/Stuxnet-B, W32. Temphid, WORM_STUXNET.A, Win32/Stuxnet.B, Trojan-Dropper:W32/Stuxnet, W32/Stuxnet.A, Rootkit.Win32.Stuxnet.b, Rootkit.Win32.Stuxnet.a.exet\nEliminazione.\nSiemens ha messo a disposizione uno strumento per il rilevamento e la rimozione degli Stuxnet. Richiede inoltre agli utenti di evitare l'utilizzo di penne USB non sicure all'interno della rete anche successivamente alla rimozione del virus.\nL'elevata capacit\u00e0 del virus di riprogrammare i PLC ha complicato la procedura di rimozione. Symantec ha avvisato che, dopo l'infezione, rimuovere il virus da Windows non risolve completamente il problema, infatti \u00e8 necessaria un'ulteriore analisi sui PLC interessati.\nSiemens ha confermato che nei successivi quattro mesi dopo la scoperta del virus, Stuxnet \u00e8 stato rimosso correttamente da 22 clienti senza causare danni agli impianti.\nUno strumento gratuito per la rimozione di Stuxnet era stato messo a disposizione da BitDefender sul suo sito dedicato MalwareCity.com.\nDiffusione.\nUno studio riguardante Stuxnet dell'azienda informatica Symantec ha dato un quadro della diffusione nel mondo (aggiornamento al 6 agosto 2010):\nAltri malware collegati.\nVariante di Stuxnet.\nIn un articolo del giornale Foreign Policy scritto nel novembre del 2013, si parla di una versione di Stuxnet precedente a quella normalmente conosciuta. Tale variante \u00e8 risultata essere pi\u00f9 aggressiva e complessa anch'essa mirata a colpire le centrifughe della centrale iraniana di Natanz. A differenza della versione tradizionale di Stuxnet che puntava a diffondersi solo sulle macchine dotate del software Step7 e aveva lo scopo di sabotaggio e spionaggio, la versione precedente infettava in modo indiscriminato tutte le macchine e puntava soprattutto al puro sabotaggio delle centrifughe. Il metodo di sabotaggio prevedeva di aumentare il tasso di incidenti e danneggiamenti delle centrifughe nel tempo, attraverso l'aumento della frequenza di rotazione delle centrifughe stesse che provocava un aumento della pressione del gas. Tale tipo di strategia puntava quindi sul ridurre il tempo di vita dei macchinari, tale scelta potrebbe non aver avuto alcun impatto negativo sulle centrifughe, infatti spesso i progetti ingegneristici vengono sovradimensionati in termini di sicurezza, probabilmente per questo motivo \u00e8 stata sviluppata successivamente la versione moderna di Stuxnet.\nDuqu.\nIl 1\u00ba settembre 2011, venne trovato un nuovo tipo di virus correlato a Stuxnet. Scoperto dal Laboratorio di Crittografia e Sicurezza dell'universita di Budapest che analizz\u00f2 il software chiamandolo Duqu. L'azienda di sicurezza informatica Symantec, continu\u00f2 le analisi del virus identificandolo nella struttura e metodo di attacco come molto simile a Stuxnet ma realizzato per uno scopo completamente diverso. Lo scopo principale di Duqu era infatti quello di rubare informazioni come chiavi di accesso e dati aziendali sensibili. I dati rubati potevano essere anche riutilizzati per consentire altri attacchi simili in futuro.\nIl 28 dicembre 2011, Costin Raiu direttore del laboratorio di ricerca e analisi di Kaspersky Lab attraverso l'agenzia di stampa britannica Reuters ha svelato il forte legame tra Stuxnet e Duqu, nati entrambi nel 2007 e dotati di file che incominciavano con lo stesso simbolo (~d). Nell'articolo inoltre si cita l'esistenza di altre tre varianti di virus che presentavano le stesse similitudini.\nFlame.\nNel maggio 2012, venne scoperto un nuovo virus chiamato Flame fortemente correlato con il noto Stuxnet perch\u00e9 sfruttava la stessa vulnerabilit\u00e0 di infezione via USB. Come detto da un esperto di Kaspersky Lab, il codice di Flame \u00e8 risultato essere anche 20 volte pi\u00f9 complesso di Stuxnet, presentando parti di codice scritto anche in linguaggi diversi e capace di auto-eliminarsi senza lasciare traccia del suo passaggio."}
{"id": "3144959", "revid": "1442080", "url": "https://it.wikipedia.org/wiki?curid=3144959", "title": "St. Petersburg Open 2006 - Singolare", "text": "Il singolare del torneo di tennis St. Petersburg Open 2006, facente parte dell'ATP Tour, ha avuto come vincitore Mario An\u010di\u0107 che ha battuto in finale Thomas Johansson 7\u20135, 7\u20136(2)."}
{"id": "3144962", "revid": "767487", "url": "https://it.wikipedia.org/wiki?curid=3144962", "title": "Alive Till I'm Dead", "text": "Alive Till I'm Dead \u00e8 l'album di debutto del rapper britannico Professor Green, pubblicato il 19 luglio 2010. L'album figura la partecipazione di vari artisti fra cui Lily Allen, Emeli Sand\u00e9 e Labrinth."}
{"id": "3144967", "revid": "767487", "url": "https://it.wikipedia.org/wiki?curid=3144967", "title": "Best Shots (Pat Benatar)", "text": "Best Shots \u00e8 il primo album di raccolta della cantautrice statunitense Pat Benatar, pubblicato nel novembre 1989.\nNel 2003 la Capitol Records ne ha pubblicato una riedizione speciale in due dischi con un DVD addizionale.\nSuccesso commerciale.\nHa raggiunto la 67\u00aa posizione della classifica di vendita statunitense Billboard 200, mentre due anni dopo il disco ha raggiunto la 6\u00aa posizione delle classifiche britanniche.\nTracce.\nLe tracce 13-15 sono state pubblicate solo nella versione CD"}
{"id": "3144971", "revid": "1442080", "url": "https://it.wikipedia.org/wiki?curid=3144971", "title": "Grand Prix de Tennis de Lyon 2006 - Singolare", "text": "Il singolare del torneo di tennis Grand Prix de Tennis de Lyon 2006, facente parte dell'ATP Tour, ha avuto come vincitore Richard Gasquet che ha battuto in finale Marc Gicquel 6\u20133, 6\u20131."}
{"id": "3144972", "revid": "2017064", "url": "https://it.wikipedia.org/wiki?curid=3144972", "title": "Windows Essentials", "text": "Windows Essentials (precedentemente \"Windows Live Essentials\") \u00e8 stato un pacchetto in cui Microsoft ha riunito tutti i prodotti della famiglia Windows Live. La versione 2011 \u00e8 l'ultima denominata \"Windows Live Essentials\". Essa apporta molti cambiamenti come l'integrazione con i social network (Facebook, MySpace). Dal 2012, a favore della scomparsa del nome Windows Live ID sostituito con Microsoft Account, la suite diventa semplicemente \"Windows Essentials\". \nA partire dal 10 gennaio 2017 il pacchetto non \u00e8 pi\u00f9 supportato, in favore delle nuove applicazioni disponibili su Windows 10."}
{"id": "3144978", "revid": "767487", "url": "https://it.wikipedia.org/wiki?curid=3144978", "title": "B\u00e9la S\u00e1rosi", "text": "Biografia.\nEra il fratello minore di Gy\u00f6rgy S\u00e1rosi (1912) e di Laszlo Sarosi (1913), nuotatore e guocatore di pallanuoto.\nCaratteristiche tecniche.\nEra un centromediano metodista abile palla al piede e nel gioco di testa, il suo possente fisico lo limitava nella velocit\u00e0 e nell'agilit\u00e0.\nCarriera.\nClub.\nDopo diversi campionati disputati in patria nel Ferencv\u00e1ros, che gli valsero anche una presenza continua in Nazionale, approd\u00f2 in Italia al Bologna, dove rimase per tre stagioni (dal 1946 al 1949). Aveva lasciato la patria per motivi politici.\nIn seguito, quando il Bologna inizi\u00f2 a giocare con il sistema, fu ceduto al dove rimase per una stagione giocando 21 partite e segnando 2 gol. Nel 1950 gioc\u00f2 invece nel Hungaria FbC Roma, squadra formata solo da giocatori apolidi o di origine ungherese, che fece un tour in Colombia nel 1950: successivamente rimase a giocare l\u00ec per una stagione nell'Atl\u00e9tico Junior, nel periodo dell\"'El Dorado\".\nIn seguito gioc\u00f2 per il Porto, Real Saragozza (dove divenne noto con il nome di \"Albert Sarosy Bus\") e il Lugano.\nNazionale.\nHa giocato in totale 25 partite con la Nazionale magiara, tutte prima del suo arrivo in Italia. Pur convocato per il Mondiali del 1938, debutt\u00f2 in Nazionale solo l'anno seguente, il 16 marzo, in amichevole contro la Francia, partita terminata 2-2."}
{"id": "3144981", "revid": "729019", "url": "https://it.wikipedia.org/wiki?curid=3144981", "title": "DFW C.I", "text": "Il DFW C.I, designazione aziendale KD 15, era un monomotore biplano da ricognizione utilizzato anche nel ruolo di bombardiere leggero, prodotto dall'azienda tedesco imperiale Deutsche Flugzeugwerke GmbH negli anni dieci del XX secolo.\nSviluppato dai precedente DFW B.I, venne utilizzato dalla tedesca Luftstreitkr\u00e4fte, la componente aerea del Deutsches Heer (l'esercito imperiale tedesco), durante le prime fasi della prima guerra mondiale.\nStoria del progetto.\nSuperate le prime fasi del conflitto, quando l'aviazione militare era ancora agli esordi, i velivoli da ricognizione di entrambe le parti in guerra erano diventati sempre pi\u00f9 vulnerabili a causa dei possibili colpi da terra e dell'installazione di mitragliatrici frontali nei britannici Scout, i precursori degli aerei da caccia. Per proteggere gli equipaggi dalla possibile intercettazione di questi ultimi, l'Idflieg emise una specifica in cui si richiedeva la fornitura di una classe di ricognitori armata di una mitragliatrice brandeggiabile da difesa, la C-Typ.\nLa Deutsche Flugzeugwerke per rispondere alle esigenze della specifica svilupp\u00f2 un nuovo velivolo sfruttando l'esperienza acquisita sui precedente B.I da ricognizione non armato. L'impostazione generale del C.I era sostanzialmente simile e differiva per l'adozione di una motorizzazione dalla maggior potenza disponibile ed una diversa ala a pianta rettangolare. La postazione dell'osservatore era ancora situata nell'abitacolo anteriore, soluzione che presentava dei problemi di visibilit\u00e0 del pilota e del campo di tiro disponibile, una soluzione che sarebbe stata definitivamente modificata nei modelli successivi invertendo la collocazione dell'equipaggio e dotando l'osservatore di un supporto ad anello per l'arma brandeggiabile da difesa.\nLa produzione totale del modello, iniziata nel 1915, si attest\u00f2 all'incirca su 130 esemplari."}
{"id": "3144982", "revid": "287204", "url": "https://it.wikipedia.org/wiki?curid=3144982", "title": "7806 Umasslowell", "text": "7806 Umasslowell \u00e8 un asteroide della fascia principale. Scoperto nel 1971, presenta un'orbita caratterizzata da un semiasse maggiore pari a 2,4249596\u00a0UA e da un'eccentricit\u00e0 di 0,1928708, inclinata di 2,66155\u00b0 rispetto all'eclittica.\nL'asteroide \u00e8 dedicato all'Universit\u00e0 del Massachusetts-Lowell."}
{"id": "3144984", "revid": "339392", "url": "https://it.wikipedia.org/wiki?curid=3144984", "title": "\u00c9crins", "text": ""}
{"id": "3144990", "revid": "767487", "url": "https://it.wikipedia.org/wiki?curid=3144990", "title": "U.S. Pro Tennis Championships 1975", "text": "Lo U.S. Pro Tennis Championships 1975 \u00e8 stato un torneo di tennis giocato sulla terra battuta. \u00c8 stata la 48\u00aa edizione del torneo, che fa parte del Commercial Union Assurance Grand Prix 1975. Il torneo si \u00e8 giocato al Longwood Cricket Club di Boston negli USA, dal 19 al 25 agosto 1975.\nCampioni.\nSingolare maschile.\n Bj\u00f6rn Borg ha battuto in finale Guillermo Vilas 6-3; 6-4; 6-2.\nDoppio maschile.\n Brian Gottfried / Ra\u00fal Ram\u00edrez hanno battuto in finale John Andrews / Mike Estep 4-6; 6-3; 7-6."}
{"id": "3145029", "revid": "24443", "url": "https://it.wikipedia.org/wiki?curid=3145029", "title": "Mercantour", "text": ""}
{"id": "3145040", "revid": "767487", "url": "https://it.wikipedia.org/wiki?curid=3145040", "title": "South Orange Open 1975", "text": "Il South Orange Open 1975 \u00e8 stato un torneo di tennis giocato sulla terra battuta. \u00c8 stata la 6\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a South Orange negli USA dal 18 al 26 agosto 1975.\nCampioni.\nSingolare maschile.\n Ilie N\u0103stase ha battuto in finale Bob Hewitt 7\u20136, 6\u20131\nDoppio maschile.\n Jimmy Connors / Ilie N\u0103stase hanno battuto in finale Dick Crealy / John Lloyd 7\u20136, 7\u20135"}
{"id": "3145081", "revid": "486946", "url": "https://it.wikipedia.org/wiki?curid=3145081", "title": "Ventoux", "text": ""}
{"id": "3145124", "revid": "121452915", "url": "https://it.wikipedia.org/wiki?curid=3145124", "title": "Strawberries Oceans Ships Forest", "text": "Strawberries Oceans Ships Forest \u00e8 un album di musica elettronica pubblicato nel 1993 dai The Fireman, il duo composto da Paul McCartney e Youth (conosciuto per lo pi\u00f9 per essere il bassista e cofondatore dei Killing Joke).\nIl disco.\nL'album consiste di materiale di McCartney, soprattutto dalle sessioni che generarono \"Off the Ground\" e \"Back to the Egg\", remixate da Youth. N\u00e9 McCartney n\u00e9 Youth sono presenti nei riconoscimenti dell'album. Il coinvolgimento da McCartney era comunque stato confermato dalla EMI.\nIn una recensione per \"Melody Maker\", Michael Bonner scrisse:\nIl progetto ebbe inizio quando McCartney chiese a Youth di remissare alcune tracce da \"Off the Ground\" per usarli su un possibile singolo.\nInfine, McCartney decise di reggiungere Youth agli studios per creare musica nuova da aggiungere insieme con le basi gi\u00e0 esistenti, e il progetti divenne pi\u00f9 collaborativo. Nonostante all'inizio l'obiettivo fosse creare un singolo, McCartney si innamor\u00f2 del lavoro del collega, e lo fece diventare un album a tutti gli effetti.\nTracce.\nTutte le tracce sono opera dei The Fireman."}
{"id": "3145127", "revid": "729019", "url": "https://it.wikipedia.org/wiki?curid=3145127", "title": "Los Angeles Open 1975", "text": "Il Los Angeles Open 1975 \u00e8 stato un torneo di tennis giocato sul cemento indoor a Los Angeles negli Stati Uniti. \u00c8 stata la 49\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato dal 15 al 21 settembre 1975.\nCampioni.\nSingolare.\n Arthur Ashe ha battuto in finale Roscoe Tanner 3\u20136, 7\u20135, 6\u20133\nDoppio.\n Anand Amritraj / Vijay Amritraj hanno battuto in finale Cliff Drysdale / Marty Riessen 7-6, 4-6, 6-4"}
{"id": "3145129", "revid": "1543377", "url": "https://it.wikipedia.org/wiki?curid=3145129", "title": "Jersey Shore (programma televisivo)", "text": "Jersey Shore \u00e8 un reality show di MTV in onda dal dicembre 2009, trasmesso anche in Italia da MTV Italia in lingua originale con i sottotitoli. \u00c8 basato su otto giovani, in buona parte italo-americani, che vengono filmati nelle loro vacanze estive nello stato del New Jersey (prima, terza, quinta e sesta stagione), a Miami Beach (seconda stagione e 'Family Vacation') e a Firenze (quarta stagione).\nIl programma \u00e8 trasmesso dalla maggior parte dei canali MTV del mondo.\nEpisodi.\nStagione 1.\nLa prima stagione, girata a Seaside Heights (New Jersey) durante l'estate 2009, \u00e8 costituita da 9 episodi andati in onda negli Stati Uniti d'America dal 3 dicembre 2009 al 21 gennaio 2010 e in Italia dal 22 marzo al 17 maggio 2010. Il cast \u00e8 composto da: Jwoww, Mike, Snooki, Pauly D, Ronnie, Sammi, Vinny e Angelina (solo episodi 1-3).\nStagione 2.\nLa seconda stagione, girata a Miami Beach (Florida) a maggio 2010, \u00e8 costituita da 13 episodi andati in onda negli Stati Uniti d'America dal 29 luglio al 21 ottobre 2010 e in Italia dal 6 settembre al 6 dicembre 2010. Il cast \u00e8 composto da: Jwoww, Mike, Snooki, Pauly D, Ronnie, Sammi, Vinny e Angelina (solo episodi 1-10).\nStagione 3.\nLa terza stagione, girata a Seaside Heights (New Jersey) durante l'estate 2010, \u00e8 costituita da 13 episodi andati in onda negli Stati Uniti d'America dal 6 gennaio al 24 marzo 2011 e in Italia dal 28 marzo al 20 giugno 2011. Il cast \u00e8 composto da: Jwoww, Mike, Snooki, Pauly D, Ronnie, Sammi, Vinny e Deena.\nStagione 4.\nIl 25 gennaio 2011 la serie \u00e8 stata rinnovata per una quarta stagione, girata a Firenze a giugno 2011. La stagione \u00e8 costituita da 12 episodi andati in onda negli Stati Uniti d'America dal 4 agosto al 20 ottobre 2011 e in Italia dal 5 settembre al 14 novembre 2011. Il cast \u00e8 composto da: Jwoww, Mike, Snooki, Pauly D, Ronnie, Sammi, Vinny e Deena.\nStagione 5.\nIl 4 giugno 2011 la serie \u00e8 stata rinnovata per una quinta stagione, girata a Seaside Heights (New Jersey) a luglio 2011. La stagione \u00e8 composta da 11 episodi trasmessi negli Stati Uniti d'America dal 5 gennaio al 15 marzo 2012 e in Italia dal 19 marzo al 21 maggio 2012. Il cast \u00e8 composto da: Jwoww, Mike, Snooki, Pauly D, Ronnie, Sammi, Vinny e Deena.\nStagione 6.\nIl 19 marzo 2012 la serie \u00e8 stata rinnovata per una sesta stagione, girata a Seaside Heights (New Jersey) a giugno 2012. Il cast \u00e8 composto da: Jwoww, Mike, Snooki, Pauly D, Ronnie, Sammi, Vinny e Deena. Il 30 luglio 2012 MTV ha ufficialmente dichiarato che la sesta stagione sarebbe stata l'ultima dello show. La stagione \u00e8 composta da 13 episodi trasmessi negli Stati Uniti d'America dal 4 ottobre al 20 dicembre 2012. In Italia la stagione viene trasmessa dal 29 ottobre 2012 al 21 gennaio 2013 da MTV.\nQuesta stagione rischi\u00f2 di non veder luce a causa della gravidanza di Snooki e dei problemi di droga di Mike che lo hanno mandato in riabilitazione.\nFamily Reunion.\nAd anni di distanza dall'ultima stagione va in scena una reunion dal titolo \"Family Reunion\" girata a Miami la cui prima a livello mondiale \u00e8 il 5 aprile 2018. Il cast \u00e8 composto da: Jwoww, Mike, Snooki, Pauly D, Ronnie, Vinny e Deena.\nSpin-off.\nIl successo di \"Jersey Shore\" ha indotto i produttori a creare due spin-off della serie. Infatti ad aprile 2011 MTV annuncia la produzione di due nuovi reality show, uno con protagonista Pauly D e l'altro con protagoniste Snooki e JWoww.\nIl primo, dal titolo (in originale \"The Pauly D Project\"), segue la vita di Pauly D e mostra gli sviluppi della sua carriera come DJ. La serie, girata tra gli ultimi mesi del 2011 e i primi mesi del 2012, va in onda negli Stati Uniti a partire dal 29 marzo 2012 su MTV. La serie viene trasmessa anche in Italia da MTV Italia a partire dal 12 giugno 2012. In questa serie, il noto DJ viene per la prima volta doppiato, con la voce del celebre doppiatore milanese Massimo Di Benedetto.\nIl secondo dal titolo Snooki &amp; JWoww segue la vita di Snooki e JWoww che condividono una casa a Jersey City (New Jersey). Le riprese della serie sono iniziate a fine febbraio 2012 e negli Stati Uniti va in onda su MTV a partire dal 31 maggio 2012 mentre in Italia a partire dal 15 settembre dello stesso anno. A luglio 2012 la serie viene rinnovata per una seconda stagione; le riprese iniziarono nell'estate 2012, subito dopo la conclusione di Jersey Shore. In questa stagione le ragazze tornano a vivere con i rispettivi fidanzati: Snooki affronta la gravidanza mentre JWoww decide di lavorare sulla relazione problematica con il fidanzato. La serie viene trasmessa negli USA a partire dall'8 gennaio 2013 e in Italia a partire dal 24 giugno. Il 25 aprile 2013 viene confermata anche una terza stagione. Le riprese per la nuova stagione iniziarono durante l'estate 2013. In questa stagione Snooki affronta la maternit\u00e0 e inizia i preparativi per il matrimonio mentre JWoww si concentra sul fidanzamento. La serie viene trasmessa negli USA a partire dal 22 ottobre, mentre in Italia la serie partir\u00e0 ufficialmente nel 2014. Anche in questo caso le protagoniste, per la prima volta, sono doppiate.\nA dicembre 2011, MTV UK decide di creare una versione inglese del programma chiamata \"Geordie Shore.\" Le stagioni prodotte sono diciotto, ambientate principalmente a Newcastle. In Italia la prima stagione viene trasmessa da MTV Italia a partire dal 17 settembre 2012.\nNell'estate 2012 anche MTV Espa\u00f1a elabora una propria versione del reality chiamata \"Gand\u00eda Shore\" ed ambientata a Gand\u00eda. Per ora \u00e8 stata prodotta una sola stagione e si era parlato di crearne una seconda, la cui produzione \u00e8 stata cancellata a luglio 2013. Il reality \u00e8 stato trasmesso su MTV Italia a partire dal 16 settembre 2013.\nNel novembre 2013 MTV Polska ha mandato in onda una versione polacca del programma, inititolata \"\" ed ambientata a Varsavia."}
{"id": "3145132", "revid": "767487", "url": "https://it.wikipedia.org/wiki?curid=3145132", "title": "Bermuda Open 1975", "text": "Il Bermuda Open 1975 \u00e8 stato un torneo di tennis giocato sulla terra battuta. \u00c8 stata la 1\u00aa edizione del Bermuda Open che fa parte del Commercial Union Assurance Grand Prix 1975. Si \u00e8 giocato a Hamilton nelle Bermuda dal 15 settembre al 21 settembre 1975.\nCampioni.\nSingolare.\n Jimmy Connors ha battuto in finale Vitas Gerulaitis 6\u20131, 6\u20134\nDoppio.\n Jimmy Connors / Ilie N\u0103stase hanno battuto in finale Vitas Gerulaitis / Sandy Mayer 4-6 6-3 6-3"}
{"id": "3145133", "revid": "599013", "url": "https://it.wikipedia.org/wiki?curid=3145133", "title": "Fabio Ferrario", "text": "Carriera.\nHa esordito in Serie A l'8 marzo 1970 in - (0-1), la sua unica partita in quella stagione in viola.\nNella stagione successiva ha militato ancora in massima serie, stavolta al Foggia, collezionando anche qui una presenza.\nNel 1971-1972 ha giocato 18 partite, segnando 3 gol, con il in Serie B. Utilizzato come jolly, per undici volte \u00e8 entrato in campo a partita iniziata.\nTerminata la carriera agonistica ritorna in pianta stabile nella natia Dongo per gestirvi un negozio di abbigliamento."}
{"id": "3145139", "revid": "1573940", "url": "https://it.wikipedia.org/wiki?curid=3145139", "title": "Conferenza delle Chiese europee", "text": "La Conferenza delle Chiese europee (CEC), nota anche con la sigla KEK dalla denominazione tedesca Konferenz Europ\u00e4ischer Kirchen, \u00e8 un'associazione ecumenica tra chiese cristiane d'Europa fondata nel 1959 per promuovere la riconciliazione, il dialogo e l'amicizia tra le varie confessioni. Ne fanno parte la maggior parte delle principali Chiese europee protestanti, ortodosse, anglicane e vetero-cattoliche. con l'eccezione della Chiesa cattolica romana. Le chiese rappresentate sono 125.\nStoria e attivit\u00e0.\nLa nascita della Conferenza risale ai tempi della guerra fredda, quando un gruppetto di chiese dell'Europa dell'Est e dell'Ovest cominciarono a concepire il progetto di far dialogare tra loro Chiese di paesi separati da sistemi politici, sociali ed economici molto diversi, con lo scopo di farle diventare strumento di pace e comprensione. \nI primi contatti risalgono alla met\u00e0 degli anni 50. L'organismo che nacque era una libera associazione di chiese e tenne la sua prima assemblea in Danimarca nel 1959. L'assemblea storicamente pi\u00f9 famosa \u00e8 stata la quarta: per aggirare le difficolt\u00e0 di ottenimento dei visti per i delegati provenienti dall'Europa dell'Est, gli incontri si tennero su una nave che incrociava sul mar Baltico al di fuori delle acque territoriali. Era il 1964 e il muro di Berlino era stato eretto da tre anni.\nDa allora la CEC si \u00e8 strutturata, ha adottato una costituzione, ed oggi rappresenta 125 tra le pi\u00f9 importanti Chiese europee. La chiesa Cattolica non ha aderito, ma dal 1971, dopo le aperture del Vaticano II, collabora stabilmente con un suo organismo (il Consiglio delle conferenze episcopali europee CCEE partecipando al Comitato congiunto CCEE-KEK, paritetico, che \u00e8 l'organo pi\u00f9 autorevole di collaborazione ecumenica europea.\nDa questo comitato sono nate le pi\u00f9 importanti iniziative ecumeniche europee. Ricordiamo:\nLa CEC si riunisce periodicamente in assemblea, con periodicit\u00e0 al momento di 6 anni in vari paesi europei. La pi\u00f9 recente si \u00e8 tenuta a Lione nel 2009. Nei periodi tra un'assemblea e l'altra l'organismo \u00e8 governato da un comitato centrale che si riunisce annualmente.\nLa CEC \u00e8 affiliata al Consiglio ecumenico delle Chiese e la sua segreteria generale ha sede a Ginevra nello stesso palazzo che ospita il Consiglio.\nI lavori della CEC sono articolati in tre commissioni:"}
{"id": "3145140", "revid": "1543377", "url": "https://it.wikipedia.org/wiki?curid=3145140", "title": "Premio Bram Stoker al Piccolo romanzo", "text": "Il premio Bram Stoker al Piccolo romanzo (\"Bram Stoker Award for Best Long Fiction\") \u00e8 un premio letterario assegnato dal 1987 nell'ambito dei Premi Bram Stoker dalla Horror Writers Association (HWA) al Piccolo romanzo (Novelette) di qualit\u00e0 superiore (\"superior achievement\", non \"best novel\"), non pi\u00f9 assegnato dal 1997.\nAlbo d'oro.\nL'anno si riferisce al periodo di pubblicazione preso in considerazione, mentre i premi sono assegnati l'anno successivo.\nI vincitori sono indicati in grassetto, a seguire gli altri candidati."}
{"id": "3145141", "revid": "729019", "url": "https://it.wikipedia.org/wiki?curid=3145141", "title": "Pacific Coast Championships 1975", "text": "Il Pacific Coast Championships 1975 \u00e8 stato un torneo di tennis giocato sul sintetico indoor. \u00c8 stata l'86\u00aa edizione del Pacific Coast Championships, che fa parte del Commercial Union Assurance Grand Prix 1975. Si \u00e8 giocato a San Francisco negli Stati Uniti, dal 22 al 29 settembre 1975.\nCampioni.\nSingolare.\n Arthur Ashe ha battuto in finale Guillermo Vilas 6-0, 7-64\nDoppio.\n Fred McNair / Sherwood Stewart hanno battuto in finale Allan Stone / Kim Warwick 6-2, 7-63"}
{"id": "3145143", "revid": "3115", "url": "https://it.wikipedia.org/wiki?curid=3145143", "title": "Ferrari 225 S", "text": "La Ferrari 225 S \u00e8 un'autovettura sportiva prodotta dalla casa automobilistica italiana Ferrari nel 1952 in 21 esemplari, che ha partecipato a diverse competizioni automobilistiche.\nIl contesto.\nIl modello fu lanciato in un periodo in cui erano in piena evoluzione i motori V12 di Gioachino Colombo e Aurelio Lampredi. Alla 225 S fu montato quello di Colombo, anche se alcune innovazioni derivavano dallo sviluppo dal propulsore di Lampredi, come le nuove condutture dell'alimentazione, il comando delle valvole e l'asse a camme con le punterie a rullo.\nIl telaio di alcuni esemplari erano costruiti dalla Gilco, ed erano chiamati \"Tuboscocca\". Le carrozzerie erano invece di Vignale e di Touring.\nFurono costruiti due prototipi a due posti, una barchetta ed una coup\u00e9, entrambe di Vignale. Le sue eredi furono la Ferrari 250 GT e la Ferrari 250 MM.\nLa 225 S ebbe un primato: testata all'Autodromo di Imola, fu la prima Ferrari a calcare quel tracciato.\nLe competizioni.\nLa 225 S debutt\u00f2 al Giro di Sicilia nel 1952 con il numero 443 (che per tradizione porta anche oggi), guidata da Piero Taruffi e Mario Vandelli. Durante questa competizione il modello domin\u00f2 la gara, ma la rottura della guarnizione di una testata pregiudic\u00f2 l'esito della competizione. Partecip\u00f2 anche alla Mille Miglia ed alla Targa Florio.\nUna delle pi\u00f9 importanti affermazioni del modello fu il Gran Premio di Monaco del 1952, dove tre 225 S giunsero nelle prime tre posizioni. Fu per\u00f2 battuta alla Mille Miglia dello stesso anno, dove sette 225 S non ebbero la meglio sulle pi\u00f9 potenti 340 MM e sull'unica 250 S in gara. L'altra competizione in cui la 225 S si afferm\u00f2 fu il Gran Premio di Cuba del 1955.\nIl modello fu guidato da piloti come Piero Taruffi, Giannino Marzotto, Luigi Villoresi, Eugenio Castellotti e Pierre Pagnibon.\nCaratteristiche tecniche.\nIl motore era un V12 a 60\u00b0 anteriore e longitudinale di 2715,46 cm\u00b3 di cilindrata. L'alesaggio e la corsa erano rispettivamente di 70 mm e 58,8 mm, mentre il rapporto di compressione era di 8,5:1. La potenza massima erogata dal propulsore era di 210 CV a 7200 giri al minuto.\nLa distribuzione era monoalbero con due valvole per cilindro, mentre l'accensione era singola con due spinterogeni. L'impianto d'alimentazione era formato da tre carburatori di marca Weber e modello 36 DCF. La lubrificazione era a carter umido, mentre la frizione era monodisco.\nIl telaio era tubolare in acciaio. Le sospensioni anteriori erano indipendenti, con quadrilateri trasversali e balestra trasversale, mentre quelle posteriori erano formate da un ponte rigido e da doppie balestre semiellittiche longitudinali. Entrambe montavano ammortizzatori idraulici. I freni erano a tamburo, mentre il cambio era a cinque rapporti pi\u00f9 la retromarcia. Lo sterzo era a vite senza fine.\nUna delle caratteristiche pi\u00f9 distintive fu un differenziale di nuova concezione, che era a slittamento limitato con una riduzione finale di 4.66:1. La carrozzeria era berlinetta o spider a 2 posti. La velocit\u00e0 massima raggiunta dal modello era di 230 km/h."}
{"id": "3145144", "revid": "106456", "url": "https://it.wikipedia.org/wiki?curid=3145144", "title": "Great Calcutta Killing", "text": "Il Great Calcutta Killing (\"Grande massacro di Calcutta\") ebbe luogo il 16 agosto 1946 negli scontri tra fazioni indu, sikh e musulmane della citt\u00e0.\nLe lotte, che si inserivano nel quadro del processo di decolonizzazione dell'India, durarono una settimana e lasciarono sul campo oltre quattromila morti e diecimila feriti.\nScontri simili ebbero successivamente luogo anche in altre localit\u00e0 dell'India."}
{"id": "3145150", "revid": "767487", "url": "https://it.wikipedia.org/wiki?curid=3145150", "title": "Hawaiian Open 1975", "text": "L'Hawaiian Open 1975 \u00e8 stato un torneo di tennis giocato sul cemento. \u00c8 stata la 2\u00aa edizione dell'Hawaiian Open, che fa parte del Commercial Union Assurance Grand Prix 1975. Si \u00e8 giocato a Maui negli Stati Uniti, dal 29 settembre al 5 ottobre 1975.\nCampioni.\nSingolare.\n Jimmy Connors ha battuto in finale Sandy Mayer 6\u20131, 6\u20130\nDoppio.\n Fred McNair / Sherwood Stewart hanno battuto in finale Jeff Borowiak / Haroon Rahim 3\u20136, 7\u20136, 6\u20133"}
{"id": "3145153", "revid": "1543377", "url": "https://it.wikipedia.org/wiki?curid=3145153", "title": "NGC 3199", "text": "NGC 3199 (conosciuta anche come Gum 28) \u00e8 una nebulosa a emissione visibile nella costellazione australe della Carena.\nSi osserva nella parte nordorientale della costellazione, a breve distanza dai grandi complessi nebulosi prossimi alla Nebulosa della Carena; \u00e8 situata sul bordo occidentale della brillante regione dell'Arco della Carena, sul Braccio del Sagittario e appare relativamente brillante, fotografabile attraverso un telescopio. La sua declinazione \u00e8 fortemente australe e ci\u00f2 comporta che dalle regioni boreali la sua osservazione sia possibile solo a partire dalle regioni temperate pi\u00f9 meridionali; dall'emisfero australe invece \u00e8 osservabile per quasi tutte le notti dell'anno e risulta persino circumpolare dalle latitudini temperate. Il periodo migliore per la sua osservazione nel cielo serale \u00e8 compreso fra i mesi di febbraio e giugno.\nNGC 3199 si presenta come una nebulosa dalla forma ad anello che circonda la stella di Wolf-Rayet WR 18, una stella molto massiccia il cui vento stellare ha generato l'involucro gassoso osservabile; il gas della nebulosa non presenta una distribuzione uniforme, e infatti la maggiore densit\u00e0 si rinviene sul suo lato occidentale, che \u00e8 anche il pi\u00f9 luminoso. Verso questo lato la nebulosa sembra mostrare segni di espansione maggiori. La sua distanza \u00e8 stimata attorno ai 2200\u00a0parsec (7170 anni luce); altre stime pi\u00f9 datate la collocano invece a una distanza maggiore, attorno ai 3200\u00a0parsec. In aggiunta a ci\u00f2 essa viene indicata come facente parte della regione di formazione stellare di RCW 50, nota anche come SFR\u00a0283.55-0.98 (Avedisova 2308), ricevendo anche la radiazione ionizzante della brillante stella azzurra CP-57\u00a02909."}
{"id": "3145154", "revid": "767487", "url": "https://it.wikipedia.org/wiki?curid=3145154", "title": "Dead Prez", "text": "I Dead Prez sono un duo hip hop formato da i due rapper e attivisti Stic.Man e M-1, nato nel 1996 a New York. Sono conosciuti per il loro stile, per i temi trattati, che variano dal livello sociale a quello politico, nella continua ricerca della giustizia sociale, ed a favore del movimento Panafricanismo. Il duo mantiene da sempre un netto schieramento contro il controllo della popolazione, favorito dai mass media, ed anche con alcune case discografiche del mondo hip hop.\nBiografia.\n Nel 1990 i due componenti del gruppo si incontrano per la prima volta alla FAMU (\"Florida Agricultural and Mechanical University\").\nM-1 e stic-man sono subito legati dalla forte passione per la musica, per la loro vicinanza di pensiero e per le loro ideologie politiche. Le loro opinioni ed il loro rapporto, con il passare del tempo, si solidificano sempre di pi\u00f9, e cos\u00ec M-1 entra a far parte del movimento Black Panther.\nIn seguito, sempre M-1 entra a far parte del \"People's Democratic Uhuru Movement\", a Chicago, mentre stic.man rimase in Florida. Passa qualche anno, ed entrambi si decisero di dedicarsi unicamente alla loro passione pi\u00f9 grande, la musica. Dopo molto impegno, vengono scoperti e lanciati da Brand Nubian's e Lord Jamar, rispettivamente un gruppo ed un MC di New York. Grazie ai loro aiuti, riescono a farsi notare dalla Loud Records, una nota casa discografica che aveva gi\u00e0 lanciato artisti come i Mobb Deep ed il Wu-Tang Clan.\nSebbene la notoriet\u00e0 era difficile da ottenere, il duo era gi\u00e0 conosciuto nel mondo underground, e non ha grossi problemi a farsi notare. Il duo non divenne mai una priorit\u00e0 della casa discografica, ma si fecero conoscere per le loro \"manifestazioni pubbliche\", nelle quali bruciavano banconote da 1 dollaro o lanciavano mele sulla folla, dichiarando di voler fare mangiare tutti in modo sano.\nLa loro prima apparizione, seppur breve, nel mondo della musica, \u00e8 stata nell'album \"Capital Punishment\" di Big Punisher, gi\u00e0 nel 1998.\nTemi.\nSin dall'album di debutto, si discusse molto del duo. Molte canzoni sono caratterizzate da forti attacchi verso la societ\u00e0 moderna, la politica corrotta, la perdita dei valori etici e morali, l'omologazione delle persone e le terribili condizioni del terzo mondo. Anche i titoli dati ai loro album, come ad esempio Let's Get Free o Get Free or Dye Tryin (quest'ultimo appare quasi come uno scherno all'album di 50 Cent, Get Rich or Die Tryin') rispecchiano molto chiaramente le loro ideologie ed il loro grido, richiamato poi in quasi tutte le loro canzoni.\nDocumentario.\nNel 2006 venne diretto un documentario sul duo, dal titolo . Questo, trasmesso dal canale Starz InBlack e diretto da John Threat, era un documentario volto a far conosce il duo, le loro idee, il loro pensiero. Venne introdotto anche un nuovo tema, quello della droga, che tanto dilaga nei rapper odierni. Nello stesso anno, il duo partecipa ad un album assieme agli Outlawz, intitolato Can't Sell Dope Forever, appunto per denunciare il loro disprezzo verso questo tema non ancora trattato."}
{"id": "3145156", "revid": "287204", "url": "https://it.wikipedia.org/wiki?curid=3145156", "title": "Aikin", "text": ""}
{"id": "3145157", "revid": "743200", "url": "https://it.wikipedia.org/wiki?curid=3145157", "title": "Madrid Tennis Grand Prix 1975", "text": "Il Madrid Tennis Grand Prix 1975 \u00e8 stato un torneo di tennis giocato sulla terra battuta. \u00c8 stata la 4\u00aa edizione del Madrid Tennis Grand Prix che fa parte del Commercial Union Assurance Grand Prix 1975. Si \u00e8 giocato a Madrid in Spagna dal 6 al 12 ottobre 1975.\nCampioni.\nSingolare.\n Jan Kode\u0161 ha battuto in finale Adriano Panatta 5-7, 2-6, 7-6, 6-2, 6-3\nDoppio.\n Jan Kode\u0161 / Ilie N\u0103stase hanno battuto in finale Juan Gisbert / Manuel Orantes 7-6, 4-6, 9-7"}
{"id": "3145163", "revid": "599013", "url": "https://it.wikipedia.org/wiki?curid=3145163", "title": "Y\u016b Hoshide", "text": "Carriera.\nClub.\nHa giocato per il Meiji University, e ha trascorso cinque anni con lo della Japan Football League prima di andare negli Stati Uniti nel 2008.\nHoshide ha firmato un contratto con gli Harrisburg City Islanders nella USL Second Division. Hoshide ha giocato 13 partite segnando 1 gol durante il suo anno al club, prima di essere svincolato alla fine della stagione.\nSuccessivamente ha firmato un contratto con i Northern Virginia Royals nel 2009.\nNel mese di luglio si trasferisce al , diventando il primo calciatore asiatico a giocare nella TT Pro League. Hoshide \u00e8 stato abbastanza impressionante per la sua prima prova con il club e di conseguenza, gli \u00e8 stato offerto un contratto a breve termine.\nCon il ha vinto cinque campionati.\nHoshide \u00e8 anche diventato il primo giapponese a prendere parte alla CONCACAF Champions League."}
{"id": "3145164", "revid": "729019", "url": "https://it.wikipedia.org/wiki?curid=3145164", "title": "Torneo God\u00f3 1975", "text": "Il Torneo God\u00f3 1975 \u00e8 stato un torneo di tennis giocato sulla terra rossa. \u00c8 stata la 24\u00aa edizione del Torneo God\u00f3,\nche fa parte del Commercial Union Assurance Grand Prix 1975. Si \u00e8 giocato al Real Club de Tenis Barcelona di Barcellona in Spagna, dal 13 al 19 ottobre 1975.\nCampioni.\nSingolare.\n Bj\u00f6rn Borg ha battuto in finale Adriano Panatta 1-6, 7-6, 6-3, 6-2\nDoppio.\n Bj\u00f6rn Borg / Guillermo Vilas hanno battuto in finale Wojciech Fibak / Karl Meiler 3-6, 6-4, 6-3"}
{"id": "3145167", "revid": "1573940", "url": "https://it.wikipedia.org/wiki?curid=3145167", "title": "Ismail Shammout", "text": "\u00c8 considerato uno dei pi\u00f9 importanti artisti palestinesi, fondatore del Dipartimento delle Arti dell'OLP.\n\u00c8 stato Segretario Generale dell'Unione degli artisti palestinesi e Segretario Generale dell'Unione artisti arabi. Ha ottenuto riconoscimenti arabi e internazionali, come lo Scudo della rivoluzione per Arti e Letteratura, il Premio di Gerusalemme e il Premio della Palestina."}
{"id": "3145171", "revid": "1494169", "url": "https://it.wikipedia.org/wiki?curid=3145171", "title": "West Coast Classic 1975", "text": "Il West Coast Classic 1975 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Perth in Australia, dal 20 al 26 ottobre 1975.\nCampioni.\nSingolare.\n Harold Solomon ha battuto in finale Sandy Mayer 6-2 7-5 6-4 6-2\nDoppio.\n Brian Gottfried / Ra\u00fal Ram\u00edrez hanno battuto in finale Ross Case / Geoff Masters 2-6, 6-4, 6-4, 6-0"}
{"id": "3145173", "revid": "799504", "url": "https://it.wikipedia.org/wiki?curid=3145173", "title": "Nicola di Maestro Antonio d'Ancona", "text": " \nAttivo nelle Marche, fu uno degli esponenti principali del Rinascimento Adriatico. \nEra anche un esperto incisore ed \u00e8 stato recentemente identificato come il 'Maestro dei Tarocchi Sola Busca' della Pinacoteca di Brera.\nBiografia.\nNicola di Maestro Antonio d'Ancona, figlio del pittore fiorentino Antonio di Domenico, si forma forse a Padova, poi ritorna nella nativa Ancona. Fu ispirato dallo stile di Piero della Francesca e di Carlo Crivelli; La sua arte ha degli elementi in comune con quella di Bartolomeo di Tommaso da Foligno.\nOpere.\nPannelli provenienti da un polittico smembrato:\nPannelli a tempera provenienti da un polittico del 1480-90 circa, smembrato:"}
{"id": "3145179", "revid": "767487", "url": "https://it.wikipedia.org/wiki?curid=3145179", "title": "Aryamehr Cup 1975", "text": "L'Aryamehr Cup 1975 \u00e8 stato un torneo di tennis giocato sulla terra battuta. \u00c8 stata la 5\u00aa edizione dell'Aryamehr Cup, che fa parte del Commercial Union Assurance Grand Prix 1975. Si \u00e8 giocato a Teheran in Iran, dal 20 al 26 ottobre 1975.\nCampioni.\nSingolare.\n Eddie Dibbs ha battuto in finale Iv\u00e1n Molina 1-6 6-4 7-5 6-4\nDoppio.\n Juan Gisbert / Manuel Orantes hanno battuto in finale Bob Hewitt / Frew McMillan 7-5, 6-7, 6-1, 6-4"}
{"id": "3145184", "revid": "287204", "url": "https://it.wikipedia.org/wiki?curid=3145184", "title": "Ponte Guglielmo Marconi", "text": "Ponte Guglielmo Marconi \u00e8 un ponte di Roma sul Tevere.\nCostituisce la congiunzione dei due rami del viale omonimo che a nord del fiume si trova nel quartiere Portuense, nel XII Municipio, e a sud di esso nel quartiere Ostiense, nell'VIII Municipio.\nToponomasticamente collega piazza Augusto Righi a nord e piazzale Tommaso Edison a sud.\nInaugurato nel 1955, anche se su progetto dell'anteguerra, \u00e8 il pi\u00f9 lungo ponte della Capitale ed \u00e8 realizzato con la tecnologia della trave Gerber.\nDescrizione.\nPrevisto gi\u00e0 nei primi anni trenta nel quadro dell'espansione meridionale della citt\u00e0 prevista dalla variante generale al piano regolatore di Sanjust del 1911, il ponte fu iniziato nel 1937, ma la sua costruzione fu interrotta a causa della guerra.\nEssa riprese solo nel 1953.\nL'inaugurazione ufficiale avvenne il con la contestuale intitolazione a Guglielmo Marconi, cos\u00ec come il viale del quale era il tratto d'unione.\nCon circa 235 metri, \u00e8 il ponte pi\u00f9 lungo di Roma.\nIl ponte fu rimodernato nel 1975 tramite restauro delle travi Gerber della struttura.\nLa sezione trasversale \u00e8 di con 4 corsie per senso di marcia, marciapiedi e parapetti in travertino.\nNei pressi, a monte del manufatto vi \u00e8 l'area archeologica nota come \"Darsene di Pietra Papa\" i cui scavi hanno rivelato l'esistenza di un'importante area portuale con scalo fluviale su ambedue gli argini, attivo tra I sec. a.C. e II d.C. dove si vuole che sia stata attraccata l'imbarcazione della regina Cleopatra in visita a Roma e sopravvissuto fino al XV secolo."}
{"id": "3145185", "revid": "292162", "url": "https://it.wikipedia.org/wiki?curid=3145185", "title": "Ponte Marconi", "text": ""}
{"id": "3145186", "revid": "122004271", "url": "https://it.wikipedia.org/wiki?curid=3145186", "title": "Dietilpirocarbonato", "text": "Il dietilpirocarbonato (DEPC) \u00e8 usato nei laboratori di biologia molecolare per inattivare le RNAsi eventualmente presenti nell'acqua e sugli strumenti. Agisce legandosi ai residui di istidina, lisina, cisteina e tirosina.\nL'acqua trattata con DEPC (e quindi esente da RNAsi) riduce il rischio che l'RNA possa venire degradato da tracce di RNAsi durante le operazioni di laboratorio.\nL'acqua \u00e8 generalmente trattata con lo 0,1% v/v di DEPC per almeno due ore a 37 \u00b0C e quindi passata per almeno 15 minuti in autoclave per eliminare le tracce di DEPC non reagito. Il trattamento in autoclave idrolizza il DEPC in anidride carbonica, acqua ed etanolo. Bench\u00e9 concentrazioni maggiori di DEPC possano eliminare maggiori quantit\u00e0 di RNAsi, non si utilizzano quantit\u00e0 elevate di DEPC perch\u00e9 il DEPC e i suoi sottoprodotti potrebbero successivamente inibire alcune reazioni biochimiche \"in vitro\" o promuovere reazioni di carbossimetilazione a danno del campione di RNA.\nIl DEPC \u00e8 instabile in acqua e subisce idrolisi, soprattutto in presenza di specie nucleofile. Per questo motivo il DEPC non pu\u00f2 essere usato con i tamponi Tris e HEPES. Pu\u00f2 invece essere usato con tamponi fosfato salini e MOPS. Una regola mnemonica \u00e8 che non \u00e8 possibile eliminare le RNAsi con DEPC da enzimi e prodotti chimici aventi atomi di -O:, -N: o -S: attivi, perch\u00e9 il DEPC reagisce prima con queste specie.\nLa reazione di derivatizzazione dei residui di istidina con DEPC \u00e8 anche usata per studiare il ruolo dei residui di istidina negli enzimi. La reazione dell'istidina con DEPC produce derivati carbossietilati all'azoto imidazolico. Queste reazioni sono reversibili per trattamento con idrossilammina 0,5 M a pH neutro. "}
{"id": "3145187", "revid": "287204", "url": "https://it.wikipedia.org/wiki?curid=3145187", "title": "Philippine International 1975", "text": "Il Philippine International 1975 \u00e8 stato un torneo di tennis giocato sul cemento. \u00c8 stata la 3\u00aa edizione del Philippine International che fa del Commercial Union Assurance Grand Prix 1975. Si \u00e8 giocato a Manila nelle Filippine dal 27 ottobre al 2 novembre 1975.\nCampioni.\nSingolare.\n Ross Case ha battuto in finale Corrado Barazzutti 6\u20133, 6\u20131\nDoppio.\n Ross Case / Geoff Masters hanno battuto in finale Syd Ball / Kim Warwick 6\u20131, 6\u20132"}
{"id": "3145193", "revid": "729019", "url": "https://it.wikipedia.org/wiki?curid=3145193", "title": "Strada militare di Val Morino", "text": "La strada militare di Val Morino (o strada militare dello Chaberton) \u00e8 una strada militare costruita negli ultimi anni del XIX secolo in Alta Val di Susa per dotare la Batteria dello Chaberton (quota di 3131 m s.l.m.) di una strada carrozzabile (in aggiunta alla funicolare che era gi\u00e0 stata installata tra Cesana Torinese ed il forte).\nStoria.\nTra il 1896 ed il 1898 venne costruita una carrareccia per collegare il fondovalle alla Batteria dello Chaberton, posta sulla sommit\u00e0 dell'omonimo monte, all'epoca ancora parte del territorio italiano, che stava venendo alla luce in quegli anni.\nFino ad allora per raggiungere la vetta dell'Alta Val di Susa vi era una buona mulattiera che, partendo da Fenils, fino al 1928 comune autonomo (oggi parte di Cesana Torinese), raggiungeva il Colle dello Chaberton (2671 m s.l.m.) e scendeva successivamente nel Vallone delle Basse per raggiungere quindi la Francia tramite il Vallone del Rio Secco. Dal Colle dello Chaberton alla cima (quota attuale 3131 m s.l.m.) non vi era nulla se non una traccia di sentiero che sovente veniva cancellata da valanghe e slavine nel periodo invernale.\nNel 1821 Giovanni Plana, incaricato di redigere una mappa per trovare un arco del 45\u00ba parallelo compreso tra l'Istria e l'Adriatico, sal\u00ec sullo Chaberton tramite il sentiero del Vallone delle Basse e la traccia tra il Colle e la vetta (all'epoca non ancora spianata per lo spalto della Batteria).\nTracciato.\nDopo un ponte in legno sulla Dora Riparia poco a monte di Casa Colomb, lungo la Strada Statale del Monginevro, la strada attraversa l'abitato di Fenils oltre il quale, con una serie di tornanti e passaggi in boschi di abeti, la strada arriva alle Grange Quagliet (in prossimit\u00e0 delle quali era stato posto un osservatorio militare) dopo essere transitata in prossimit\u00e0 di altri gruppi di grange (Fontana, Le Nuove, Pra Claud).\nSuperate Grange Quagliet la carrozzabile fa un'altra serie di tornanti e raggiunge, al km 9,4, la \"Roccia Tagliata\", un passaggio scavato a colpi di mine e piccone dai costruttori della strada sul costone roccioso che scende dal versante sud-occidentale di Punta Rochers Charniers e, oltrepassato il bivio per la mulattiera per i baraccamenti del suddetto monte, perviene al \"Clot des Morts\", un pianoro cos\u00ec chiamato in memoria dei caduti dell'esercito francese che ivi perirono di freddo durante la guerra tra Repubblica francese e Regno di Sardegna nel 1795/96.\nIn origine il tracciato dal Clot des Morts procedeva in maniera pi\u00f9 lineare per giungere al Colle dello Chaberton (2671 m s.l.m.), ove vi erano le casermette del Ricovero Basso e del Ricovero Alto e da qui, procedendo sul versante nord-occidentale del Monte Chaberton, con una serie di tornanti giunge sulla vetta con un dislivello di 460 m., una pendenza del 22% ed una lunghezza totale di 13094,50 m.\nNel 1905, in previsione dell'armamento della Batteria dello Chaberton, venne modificato il tratto tra \"Clot des Morts\" ed il Colle in quanto il percorso originario aveva pendenze superiori al 16%, quindi di difficile percorribilit\u00e0 coi mezzi dell'epoca: per questo vennero costruite delle serie di tornanti e passaggi a mezza costa con un allungamento della strada di oltre 1000 metri (il cippo finale della strada, posto in prossimit\u00e0 del Forte, riporta \"13 km da Fenils\" sebbene la strada sia di 14836 m).\nDa Fenils fino alle Grange Quagliet la strada era classificata come \"Carrareccia di tipo C\", quindi con curve di raggio aumentato (minimo 8 metri), pendenza non superiore al 12%, larghezza di almeno 3 metri (in certi punti anche maggiore), fondo stradale artificiale, piazzole ogni 4\u00a0km. e, per alcuni tratti, la presenza della banchina. Tra le Grange Quagliet ed il Colle la strada era classificata di tipo D, quindi con pendenze fino al 17%, raggio di curvatura di 5 metri e larghezza di 2,20 metri. Ogni 500 metri era posta una pietra miliare per indicare il chilometraggio progressivo.\nStato attuale.\nAttualmente la strada \u00e8 asfaltata nel tratto bivio SS 24 - Fenils. Dopo la frazione la strada diventa subito sterrata ma in buone condizioni di percorribilit\u00e0 fino alla Grange Pra Claud. Da qui in avanti \u00e8 chiusa al transito di qualsiasi mezzo a motore dall'anno 1987. Fino alle Grange Quagliet la strada \u00e8 in condizioni accettabili, con muretti ancora in piedi e buon drenaggio delle acque piovane.\nOltre Grange Quagliet la strada \u00e8 in condizioni sempre peggiori finch\u00e9 oltre la Roccia Tagliata diventa, in certi punti, impercorribile anche per i cicli (se non per ciclisti altamente allenati). I tornanti della \"variante\" costruita nel 1905 prima del Colle dello Chaberton sono per buona parte franati a causa delle acque e delle rocce friabili che caratterizzano il massiccio montuoso. Oltre il baraccamento alto del Colle dello Chaberton la strada militare \u00e8, attualmente, larga circa un metro, in molti punti i detriti l'hanno quasi completamente ricoperta ed i muretti e le opere di sostegno sono in buona parte franate. Anche in quest'ultimo tratto (il pi\u00f9 ripido) la ciclabilit\u00e0 della strada \u00e8 molto difficoltosa e praticabile da utenti esperti.\nBisogna ricordare come, in seguito ai trattati di pace del 1947 tra l'Italia e la Francia, la vetta ed il colle dello Chaberton sono passati in territorio francese, ed il confine di stato si trova all'altezza del Clot des Morts (vi \u00e8 una pietra di confine che indica tale confine).\nAgli inizi di luglio 2019, a seguito di un violento acquazzone, la strada \u00e8 stata gravemente danneggiata ed \u00e8 franata completamente, per qualche centinaio di metri, in corrispondenza del rio dell\u2019inferno; pertanto, a partire da tale data \u00e8 stata vietata la circolazione sia a biciclette che a pedoni a monte di tale tratto. L\u2019accesso alla Batteria dello Chaberton pu\u00f2 quindi avvenire unicamente tramite il sentiero con partenza Claviere o la via ferrata attraverso le batterie del Petit Vallon.\nCollegamenti esterni.\nValle di Susa"}
{"id": "3145194", "revid": "1543377", "url": "https://it.wikipedia.org/wiki?curid=3145194", "title": "Agricoltura civica", "text": "Con il termine agricoltura civica (o civile) si fa riferimento ad un modello economico che pur mantenendo come finalit\u00e0 dell'attivit\u00e0 la coltivazione di piante e l'allevamento di animali a fini alimentari, contestualmente persegue il bene comune che, secondo i principi dell'economia civile, \u00e8 il risultato di tutti i livelli di benessere dei singoli individui di una collettivit\u00e0. Per questa ragione, l'agricoltura civica si fonda sul coinvolgimento delle comunit\u00e0 locali e dei cittadini, abbraccia sistemi di produzione e di commercializzazione innovativi, e rappresenta una visione della societ\u00e0 fondata su pratiche sociali, economiche e ambientali sostenibili, sull'etica, sul senso di responsabilit\u00e0, sulla reciprocit\u00e0. Per tali caratteristiche gli impatti dell'agricoltura civica devono essere valutati attraverso moltiplicatori di tipo ambientale e sociale, oltre che economico.\nL'agricoltura civica fa riferimento a modelli di produzione agricola di piccola/media scala fortemente integrati nel sistema locale, alle comunit\u00e0 di persone ed alle risorse naturali della localit\u00e0. Le pratiche di agricoltura civica consentono di assicurare ai cittadini, oltre al cibo, infrastrutture vitali indispensabili per la vita quotidiana, siano esse di tipo naturale (paesaggi, gestione delle risorse naturali, biodiversit\u00e0) o sociale (conoscenza del mondo agricolo e rurale, identit\u00e0 e vitalit\u00e0 delle comunit\u00e0, benessere delle persone, servizi socio-educativi ed assistenziali).\nLe forme di agricoltura civica trovano traduzione concreta nelle pratiche di \"community-supported agriculture\" CSA (in italiano, agricoltura sostenuta dalla comunit\u00e0), dei gruppi di acquisto solidale (GAS), nelle forme di agricoltura sociale praticate dalle aziende agricole e dal mondo della cooperazione sociale, nei community gardens (in italiano, giardini condivisi), nella didattica aziendale e nella produzione di servizi alla persona, nelle forme di vendita diretta, in quelle pratiche di qualit\u00e0 economica, ambientale e sociale, che non si esauriscono in uno scambio mercantile, bens\u00ec, mantengono al loro interno valori di relazione durevoli e continuativi.\nLe pratiche di agricoltura civica coesistono con quelle proprie dell'agricoltura convenzionale ed assicurano risorse indispensabili per qualit\u00e0 della vita nei sistemi locali. Anche per questo la pianificazione territoriale guarda con progressivo interesse al modo in cui leggere le pratiche di agricoltura civica ed inserirle negli strumenti di piano.\nIl termine \u201ccivic agriculture\u201d venne utilizzato per la prima volta da T.A. Lyson nel 1999 durante il Meeting Annuale della Rural Sociology Society."}
{"id": "3145196", "revid": "136801", "url": "https://it.wikipedia.org/wiki?curid=3145196", "title": "South Pacific Hard Court Championships 1975", "text": "Il South Pacific Hard Court Championships 1975 \u00e8 stato un torneo di tennis giocato su campi in terra battuta. \u00c8 stata la 2\u00aa edizione del Melbourne Indoor, che fa parte del Commercial Union Assurance Grand Prix 1975. Si \u00e8 giocato a Melbourne in Australia dal 6 al 12 ottobre 1975.\nCampioni.\nSingolare maschile.\n Brian Gottfried ha battuto in finale Harold Solomon 6-2 7-6 6-1\nDoppio maschile.\n Ross Case / Geoff Masters hanno battuto in finale Brian Gottfried / Ra\u00fal Ram\u00edrez 6-4, 6-0"}
{"id": "3145201", "revid": "287204", "url": "https://it.wikipedia.org/wiki?curid=3145201", "title": "Japan Open Tennis Championships 1975", "text": "Il Japan Open Tennis Championships 1975 \u00e8 stato un torneo di tennis giocato sulla terra battuta. \u00c8 stata la 3\u00aa edizione del Japan Open Tennis Championships, che fa parte del Commercial Union Assurance Grand Prix 1975. Il torneo si \u00e8 giocato a Tokyo in Giappone, dal 2 all'8 novembre 1975.\nCampioni.\nSingolare maschile.\n Ra\u00fal Ram\u00edrez ha battuto in finale Manuel Orantes 6-4, 7-5, 6-3\nDoppio maschile.\n Brian Gottfried / Ra\u00fal Ram\u00edrez hanno battuto in finale Juan Gisbert Sr. / Manuel Orantes 7-6, 6-4"}
{"id": "3145202", "revid": "287204", "url": "https://it.wikipedia.org/wiki?curid=3145202", "title": "6114 Dalla-Degregori", "text": "6114 Dalla-Degregori \u00e8 un asteroide della fascia principale. Scoperto nel 1984, presenta un'orbita caratterizzata da un semiasse maggiore pari a 2,2304512\u00a0UA e da un'eccentricit\u00e0 di 0,1275757, inclinata di 1,55084\u00b0 rispetto all'eclittica.\nL'asteroide \u00e8 dedicato ai cantautori italiani Lucio Dalla e Francesco De Gregori."}
{"id": "3145204", "revid": "287204", "url": "https://it.wikipedia.org/wiki?curid=3145204", "title": "FM-8", "text": "L'FM-8 \u00e8 un home computer a 8 bit sviluppato e prodotto dalla Fujitsu nel maggio del 1981. Fu il secondo microcomputer messo in commercio dopo il modello LKIT-8 venduto sotto forma di kit e il primo della serie FM.\nL'FM-8 fu sostituito da due nuovi modelli nel novembre del 1982: l'FM-11 orientato verso il mercato business e il modello FM-7 orientato verso il mercato di massa.."}
{"id": "3145205", "revid": "767487", "url": "https://it.wikipedia.org/wiki?curid=3145205", "title": "Hong Kong Open 1975", "text": "L'Hong Kong Open 1975 \u00e8 stato un torneo di tennis giocato sul cemento. \u00c8 stata la 2\u00aa edizione dell'Hong Kong Open che fa del Commercial Union Assurance Grand Prix 1975. Si \u00e8 giocato a Hong Kong dal 10 al 16 novembre 1975.\nCampioni.\nSingolare.\n Tom Gorman ha battuto in finale Sandy Mayer 6-3, 6-1, 6-1\nDoppio.\n Tom Okker / Ken Rosewall hanno battuto in finale Bob Carmichael / Sandy Mayer 6\u20133, 6\u20134"}
{"id": "3145210", "revid": "767487", "url": "https://it.wikipedia.org/wiki?curid=3145210", "title": "Dewar Cup 1975", "text": "Il Dewar Cup 1975 \u00e8 stato un torneo di tennis giocato sul sintetico. \u00c8 stata l'8\u00aa edizione del Dewar Cup, che fa parte del Commercial Union Assurance Grand Prix 1975. Si \u00e8 giocato a Londra in Gran Bretagna, dal 15 al 21 novembre 1975.\nCampioni.\nSingolare.\n Eddie Dibbs ha battuto in finale Jimmy Connors 1-6 6-1 7-5\nDoppio.\n Wojciech Fibak / Karl Meiler hanno battuto in finale Jimmy Connors / Ilie N\u0103stase 6-1, 7-5"}
{"id": "3145212", "revid": "292162", "url": "https://it.wikipedia.org/wiki?curid=3145212", "title": "Ponte della Magliana", "text": "Il ponte della Magliana si trova a Roma e scavalca il fiume Tevere tra via del Cappellaccio e la riva di Pian due Torri, collegando i quartieri Portuense ed Ostiense.\nTerminato nel 1948, \u00e8 costituito da sette arcate in cemento armato rivestito di travertino ed \u00e8 lungo circa 223 metri, ha 2 corsie per senso di marcia (senza corsia di emergenza) delimitate da guard rail e barriere Jersey, e su ambo i lati \u00e8 presente una pista ciclopedonale (ma solo quella lato nord \u00e8 adeguatamente raccordata con la viabilit\u00e0 ciclopedonale locale). \nDal 1961 \u00e8 parte del tracciato dell'autostrada A91 che collega la Capitale all'Aeroporto di Fiumicino partendo dalla zona Tre Fontane.\nStoria.\nIl ponte fu progettato nel 1930 da Romolo Raffaelli come ingresso occidentale all'area della prevista Esposizione Universale di Roma del 1942 (oggi quartiere EUR). Con l'entrata dell'Italia nella seconda guerra mondiale (1940) l'Esposizione salt\u00f2 e i lavori del ponte rallentarono. Nei giorni immediatamente seguenti la proclamazione dell'armistizio (8 settembre 1943), il cantiere sub\u00ec la distruzione delle centine da parte delle truppe tedesche in ritirata. La costruzione riprese nel 1945 e fu completata nel 1948.\nDal 1959 il ponte divenne parte del tratto urbano di Roma della strada statale 201 dell'Aeroporto di Fiumicino, futura autostrada A91 Fiumicino-Roma.\nNel 1976, una relazione tecnica disposta dal comune di Roma rilev\u00f2 un \u00abinaccettabile\u00bb deterioramento di alcuni elementi strutturali del ponte. Il progetto del 2001 per la costruzione del \"Ponte dei Congressi\" nelle vicinanze prevedeva, fra l'altro, la definitiva chiusura al traffico del ponte della Magliana. Tale progetto fu abbandonato per alcuni anni per poi riemergere, a partire dal 2015, all'interno del piano urbanistico per la realizzazione dello stadio dell'A.S. Roma a Tor di Valle: in tale circostanza si ipotizz\u00f2 tuttavia di mantenere il traffico sul ponte della Magliana, sebbene in una sola direzione di marcia.\nNel dicembre 2017, una nuova relazione presentata dal prof. Remo Calzona a un convegno presso l'universit\u00e0 di Roma \"La Sapienza\" afferm\u00f2 l'impossibilit\u00e0 di restaurare l'opera a causa dell'avanzato stato di degrado e ne auspic\u00f2 con urgenza \u00abla messa fuori servizio\u00bb a tutela della sicurezza dei cittadini. Nell'agosto 2018 lo stesso Calzona riportava al \"Corriere della Sera\" che il ponte dalla sua inaugurazione non era stato mai sottoposto a collaudo; il Comune di Roma Capitale replic\u00f2 che erano gi\u00e0 stati messi a bilancio per il 2018 una serie di interventi di manutenzione straordinaria per 2 milioni di euro, con conseguente restringimento delle carreggiate ma senza interruzione del traffico, fatta eccezione per il tempo di allestimento iniziale dei cantieri. All'inizio del 2019 part\u00ec il bando per i lavori straordinari che terminarono nel primo trimestre dell'anno seguente: il ponte riapr\u00ec al traffico in ambo i sensi di marcia il 3 aprile 2020."}
{"id": "3145214", "revid": "486946", "url": "https://it.wikipedia.org/wiki?curid=3145214", "title": "Societ\u00e0 Sportiva Sambenedettese Calcio", "text": ""}
{"id": "3145217", "revid": "767487", "url": "https://it.wikipedia.org/wiki?curid=3145217", "title": "Indian Open 1975", "text": "L'Indian Open 1975 \u00e8 stato un torneo di tennis giocato sulla terra battuta. \u00c8 stata la 3\u00aa edizione dell'Indian Open, che fa parte del Commercial Union Assurance Grand Prix 1975. Il torneo si \u00e8 giocato a Bangalore in India, dal 17 novembre al 23 novembre 1975.\nCampioni.\nSingolare maschile.\n Vijay Amritraj ha battuto in finale Manuel Orantes 7\u20135, 6\u20133\nDoppio maschile.\n Juan Gisbert / Manuel Orantes hanno battuto in finale Anand Amritraj / Vijay Amritraj 1\u20136, 6\u20134, 6\u20133"}
{"id": "3145222", "revid": "2091377", "url": "https://it.wikipedia.org/wiki?curid=3145222", "title": "Famous for being famous", "text": "Famous for being famous (in italiano \"famoso per essere famoso\") \u00e8 una frase inglese con cui, nella cultura di massa, si fa riferimento a qualcuno che ha raggiunto la celebrit\u00e0 senza un motivo particolare, o che l'abbia conseguita attraverso l'associazione con un personaggio famoso. Il termine \u00e8 peggiorativo e suggerisce che l'individuo in questione non ha particolari talenti o abilit\u00e0. Talvolta, anche quando la fama deriva da un particolare talento o da una precisa attivit\u00e0, il termine viene applicato se la popolarit\u00e0 del personaggio \u00e8 percepita come sproporzionata rispetto al reale talento o al tipo di attivit\u00e0.\nOrigini del termine.\nIl termine deriva da un saggio dello storico Daniel J. Boorstin del 1962 intitolato \"The Image: A Guide to Pseudo-events in America\". In esso, Boorstin definiva le celebrit\u00e0 come \"a person who is known for his well-knownness\" (\"una persona nota in quanto ben nota\"). Boorstin sosteneva inoltre che la rivoluzione grafica del giornalismo e di altre forme di comunicazione aveva separato la \"fama\" dalla \"grandezza\", e che questa separazione aveva affrettato il decadimento della \"fama\" nella mera \"notoriet\u00e0\".\nNel corso degli anni, la frase \u00e8 stata citata come \"a celebrity is someone who is famous for being famous\" (\"una celebrit\u00e0 \u00e8 qualcuno che \u00e8 famoso in quanto famoso\"). Neal Gabler ha raffinato la definizione di celebrit\u00e0, per distinguere quelli che hanno ottenuto riconoscibilit\u00e0 pur non avendo fatto nulla di significativo, un fenomeno che lui ha definito il \"fattore Zsa Zsa\" in onore di Zsa Zsa G\u00e1bor, che sfrutt\u00f2 il suo matrimonio con George Sanders per costruirsi una breve carriera cinematografica, quindi una duratura celebrit\u00e0.\nGabler ha definito le celebrit\u00e0 con il termine \u201cintrattenimento umano\u201d, con cui egli intende una persona che offre intrattenimento al pubblico, semplicemente vivendo. Il termine \"famous for being famous\" \u00e8 stato spesso applicato anche in contesti diversi, come per esempio riferito ad attrazioni turistiche come la Torre Eiffel. Altri esempi includono posti di cui ci si \u00e8 scordati il vero motivo che li ha resi celebri, come l'Empire State Building.\nEsempi.\nFra gli esempi di persone a cui i media si sono spesso riferiti utilizzando la frase \"famous for being famous\" si possono citare Kevin Federline, ex marito di Britney Spears, l'ereditiera Paris Hilton, Kim Kardashian, figlia dell'avvocato Robert Kardashian, John F. Kennedy, Jr., figlio minore del presidente John Kennedy, l'attore Spencer Pratt e Nicole Richie, figlia di Lionel Richie.\nIn Italia la frase \u00e8 stata utilizzata anche in riferimento alla blogger Chiara Ferragni."}
{"id": "3145223", "revid": "287204", "url": "https://it.wikipedia.org/wiki?curid=3145223", "title": "New South Wales Open 1975", "text": "Il New South Wales Open 1975 \u00e8 stato un torneo di tennis giocato sull'erba. \u00c8 stata l'8\u00aa edizione del torneo, che fa parte del Commercial Union Assurance Grand Prix 1975 e del Women's International Grand Prix 1975. Si \u00e8 giocato a Sydney in Australia dal 15 al 21 dicembre 1975.\nCampioni.\nSingolare maschile.\n Ross Case ha battuto in finale John Marks 6-2 6-1\nSingolare femminile.\n Evonne Goolagong Cawley ha battuto in finale Sue Barker 6-2, 6-4\nDoppio maschile.\n John Marks / Mark Edmondson hanno battuto in finale Chris Kachel / Peter McNamara 6-1, 6-1\nDoppio femminile.\n Evonne Goolagong Cawley / Helen Gourlay-Cawley hanno battuto in finale Heidi Eisterlehner / Helga Masthoff 6-3, 4-6, 6-3"}
{"id": "3145233", "revid": "599013", "url": "https://it.wikipedia.org/wiki?curid=3145233", "title": "Mirjana Lu\u010di\u0107-Baroni", "text": "Vincitrice di tre tornei WTA in singolare e tre in doppio (tra cui un titolo del Grande Slam), nel 1999 raggiunse la semifinale a Wimbledon all'et\u00e0 di 17 anni, raggiungendo la 32\u00aa posizione in classifica. Lu\u010di\u0107, considerata come una futura potenza del tennis mondiale, come altre sue colleghe tra cui Jennifer Capriati e Jelena Doki\u0107 dovette affrontare i problemi con il padre, i cui comportamenti molto spesso violenti ne pregiudicarono l'intera carriera non facendola pi\u00f9 tornare a ottenere risultati di rilievo per molto tempo.\nRientrata tra le prime cento giocatrici del mondo dopo dieci anni di assenza, torna al successo agli US Open 2014 dove raggiunge gli ottavi di finale, dopo avere battuto nel turno precedente l'allora n\u00ba2 del mondo Simona Halep e continuando questo suo periodo di forma vincendo il torneo di Qu\u00e9bec, a 16 anni e 4 mesi dall'ultimo torneo vinto nel 1998.\nBiografia.\n\u00c8 sposata dal 2011 con l'imprenditore italo-americano Daniele Baroni, del quale ha acquisito il cognome. Ha due sorelle e due fratelli: questi ultimi attualmente sono maestri di tennis dopo averlo praticato per anni. Ha dichiarato che se non si fosse imposta nel tennis avrebbe studiato per diventare archeologa. Vive con il marito a Sarasota, in Florida.\nCarriera.\nMirjiana Lu\u010di\u0107 inizi\u00f2 a giocare a tennis all'et\u00e0 di quattro anni. Figlia di Marinko Lu\u010di\u0107, ex olimpionico di decathlon e persona molto influente in Croazia, dovette subire per molti anni maltrattamenti da parte del padre che l'avrebbe picchiata anche solo per avere perso una partita con avversarie a volte pi\u00f9 grandi di lei. Le percosse subite la costrinsero a scappare insieme alla madre e ai due fratelli negli Stati Uniti, continuando tuttavia a subire minacce di morte nel corso degli anni.\nNonostante tutto la tennista croata riusc\u00ec a cogliere gi\u00e0 importanti risultati tra le junior, tra cui la vittoria agli US Open del 1996 e all'Australian Open del 1997 (sia in singolo che in doppio), diventando la terza tennista di sempre a vincere due tornei del Grande Slam junior prima dei quindici anni (prima di lei solo Martina Hingis e Jennifer Capriati).\nNel 1996 esordisce in Fed Cup con la maglia della Croazia, vincendo tutti e sette i suoi incontri di singolare, e successivamente nel circuito ITF al torneo di Salisburgo dove perde in finale contro Chanda Rubin dopo essere passata attraverso le qualificazioni. Assieme alla giocatrice statunitense si aggiudica il torneo di doppio.\nL'anno successivo, al suo esordio nel circuito maggiore, giunge due volte in finale: nel torneo casalingo di Bol sconfigge Corina Morariu per 7-5, 6-7, 7-6, mentre a Strasburgo viene sconfitta da Steffi Graf per 6-2 7-5. A Bol sconfigge in semifinale la n.10 del mondo Amanda Coetzer. Sempre nel 1997 si aggiudica il torneo ITF di Macarsca e giunge in finale in quello di Marsiglia Esordisce nel Grande Slam perdendo al 3\u00ba turno degli US Open in tre set (6-2 6-7 6-3) con la n.3 del mondo Jana Novotn\u00e1. Chiude il suo primo anno da professionista al n.52 con soli sette tornei disputati.\nNel 1998 si aggiudica il doppio all'Australian Open in coppia con Martina Hingis, con cui vince anche la settimana successiva a Tokyo. Si ripete nel torneo di Bol, ancora in finale contro Corina Morariu (6-4 6-3 il punteggio) e raggiunge la semifinale agli Internazionali d'Italia, fermata da Martina Hingis, dopo avere battuto le francesi Mary Pierce (n.6) e Sandrine Testud. Dopo il torneo romano tocca la 32\u00aa posizione in classifica.\nA Wimbledon raggiunge la finale del doppio misto in coppia con l'indiano Mahesh Bhupathi, dove la coppia viene sconfitta da Maks Mirny e Serena Williams per 6-4 6-4. Pochi giorni dopo Mirjana scappa insieme alla sua famiglia in America, aiutata dal connazionale Goran Ivani\u0161evi\u0107 per sfuggire alle continue violenze del padre Marinko Lu\u010di\u0107. Durante il resto dell'anno Mirjana, a cui dopo l'arrivo in America erano stati diagnosticati dei disturbi da stress post-traumatico, gioca pochi tornei giungendo comunque al 3\u00ba turno degli US Open.\nNel 1999, dopo un avvio di stagione sottotono, la tennista croata coglie il suo miglior risultato in una prova del Grande Slam, raggiungendo la semifinale a Wimbledon e battendo Monica Seles (n.4) al 3\u00ba turno e Nathalie Tauziat (n.9) nei quarti. In semifinale viene battuta da Steffi Graf per 6-7 6-4 6-3.\nIl 2000 si rivela essere un anno disastroso: la croata vince appena cinque match e precipita oltre la 200\u00aa posizione mondiale e negli anni successivi non riesce a risalire nel tennis di vertice. Nel 2001 raggiunge comunque il 3\u00ba turno al Roland Garros passando dalle qualificazioni. Dopo avere perso al 1\u00ba turno delle qualificazioni agli US Open del 2003 abbandona il tennis giocato e nel 2004 esce dalla classifica WTA.\nIn quegli anni Mirjana era anche alle prese con una causa legale intentatale dalla IMG, una potente azienda di management americana, con la quale Mirjana firm\u00f2 un contratto di sponsorizzazione quadriennale del dicembre del 1998 e con cui erano successivamente sorti molti problemi riguardanti la corresponsione dei compensi; inoltre si \u00e8 sospettato che dietro la causa IMG ci sia stato lo zampino del padre, che per\u00f2 ha sempre negato il fatto. La causa legale, la mancanza di sponsor e il conseguente riflesso negativo che tutto ci\u00f2 ebbe sul suo tennis ridussero sul lastrico la tennista croata, tanto da costringerla al ritiro. Tra il 2004 e il 2006 disputa appena due tornei.\nNel 2007 gioc\u00f2 quattro tornei, grazie a generose wild card offerte dagli organizzatori (tra cui gli Internazionali d'Italia), rientrando cos\u00ec nella classifica WTA attorno alla 400\u00aa posizione.\nNel 2008 ritorna all'agonismo a pieno regime, giocando principalmente tornei ITF. Nel maggio di quell'anno raggiunge i quarti al torneo di Firenze, dove viene battuta dalla serbo-australiana Jelena Doki\u0107, altra tennista la cui carriera \u00e8 stata pesantemente condizionata dalle violenze del padre. In quel match Mirjana condusse 6-3 5-2 e 40-15, prima di cedere al 3\u00ba set. Mirjana non ottiene altri risultati di rilievo fino all'autunno del 2009, quando giunge in finale al tornei ITF di Bayam\u00f3n (sconfitta dalla paraguayana De Los R\u00edos per 6-3 6-4, raggiungendo comunque la prima finale dal 1998) e in semifinale in altri due tornei, chiudendo l'anno intorno al n.250.\nIl trend positivo \u00e8 continuato nel 2010 con le vittorie nei tornei ITF di Jackson a maggio e ad Albuquerque a settembre e anche con il ritorno, dopo quasi otto anni, nelle prove del Grande Slam: a Wimbledon esce al 1\u00ba turno contro Viktoryja Azaranka e agli US Open sconfigge al 1\u00ba turno Alicia Molik per poi cedere a Jelena Jankovi\u0107 (n.5 del mondo) in tre set. In entrambi i tornei la croata era passata attraverso le qualificazioni. Nel circuito WTA supera le qualificazioni anche a Birmingham e Palermo, tornei in cui giunge agli ottavi del tabellone principale e a Stanford. Nel corso dell'anno coglie altre tre semifinali nel circuito ITF. Il 25 ottobre 2010, dopo oltre dieci anni, Mirjana Lucic \u00e8 rientrata tra le prime cento giocatrici della classifica mondiale (n.98), chiudendo poi l'anno al numero 96.\nDopo un disastroso inizio di 2011 (otto uscite consecutive tra 1\u00ba turno e qualificazioni), conquista la prima vittoria in un tabellone principale nel torneo di Barcellona sconfiggendo 7-6 6-3 la russa Ekaterina Makarova, testa di serie n.4, prima di uscire contro la slovena Polona Hercog con un netto 6-1 6-2. I risultati migliori arrivano tra maggio e luglio, quando raggiunge i quarti sulla terra di Strasburgo, dopo essere passata per le qualificazioni, e sull'erba di Birmingham dove vince al 2\u00ba turno una partita tiratissima terminata 6-7 7-6 7-5 contro Roberta Vinci, n.30 del mondo. A Wimbledon viene sconfitta per 8-6 al 3\u00ba da Dominika Cibulkov\u00e1, testa di serie n.24, che poi sar\u00e0 capace di estromettere agli ottavi la numero 1 del mondo Caroline Wozniacki. Durante la seconda settimana del torneo di Wimbledon raggiunge la semifinale del tornei ITF di Cuneo e la settimana successiva tocca la posizione n.85 della classifica WTA, finora la migliore posizione raggiunta dopo il ritorno all'attivit\u00e0. Nel resto della stagione la croata non riesce a mantenere tale classifica, riuscendo a vincere solo due partite del circuito WTA (agli US Open e a Qu\u00e9bec) e senza ottenere grandi risultati nemmeno nel circuito ITF (una semifinale e un quarto), chiudendo la stagione al n\u00ba129. Il 15 novembre 2011 si \u00e8 sposata a Sarasota con Daniele Baroni, uomo d'affari italo-americano con il quale la croata aveva una relazione da cinque anni.\nTorna a farsi notare agli US Open 2014 dove batte a sorpresa la n\u00ba2 del mondo Simona Halep raggiungendo gli ottavi di finale per la prima volta in carriera, a 32 anni, per poi essere sconfitta da Sara Errani in tre set. Poche settimane dopo si aggiudica il WTA di Qu\u00e9bec battendo in finale Venus Williams: era dal 1998 che la Lucic non vinceva un torneo, diventando cos\u00ec la tennista ad avere aspettato di pi\u00f9 per tornare a vincere (dopo 16 anni e 4 mesi). Di qui in poi disputer\u00e0 solo una partita, perdendola, chiudendo l'anno da n\u00ba60 del mondo: per la Lu\u010di\u0107 si tratta del miglior risultato di fine stagione dal 1999. Partecipa al Roland Garros, battendo al secondo turno di nuovo la rumena Simona Halep in due set con un punteggio netto di 7-5 6-1. Deve arrendersi per\u00f2 nel turno successivo alla francese che gioca in casa, Aliz\u00e9 Cornet, perdendo in tre set."}
{"id": "3145235", "revid": "486946", "url": "https://it.wikipedia.org/wiki?curid=3145235", "title": "Mirjana Lucic", "text": ""}
{"id": "3145237", "revid": "110157", "url": "https://it.wikipedia.org/wiki?curid=3145237", "title": "Aviles Open", "text": "L'Aviles Open \u00e8 stato un torneo di tennis facente parte del Grand Prix giocato nel 1975 ad Avil\u00e9s in Spagna su campi in terra battuta."}
{"id": "3145239", "revid": "767487", "url": "https://it.wikipedia.org/wiki?curid=3145239", "title": "Aviles Open 1975", "text": "L'Aviles Open 1975 \u00e8 stato un torneo di tennis giocato sulla terra battuta. \u00c8 stata la 1\u00aa edizione del torneo che fa parte del Commercial Union Assurance Grand Prix 1975. Si \u00e8 giocato a Avil\u00e9s in Spagna dal 5 all'11 ottobre 1975.\nCampioni.\nSingolare.\n Niki Pilic ha battuto in finale Juan Ignacio Munta\u00f1ola 6-3, 6-4, 6-3"}
{"id": "3145241", "revid": "2174149", "url": "https://it.wikipedia.org/wiki?curid=3145241", "title": "Campi di concentramento di Kaufering", "text": "Kaufering era un complesso di undici sottocampi del campo di concentramento di Dachau situato intorno alla citt\u00e0 di Landsberg am Lech in Baviera, operativo tra il 18 giugno 1944 e il 27 aprile 1945. In precedenza, la Germania nazista aveva deportato tutti gli ebrei dal Reich, ma avendo esaurito altre fonti di lavoro a causa del massiccio invio di uomini al fronte, gli ebrei furono deportati a Kaufering per costruire tre enormi bunker sotterranei: \"Weingut II\", \"Diana II\" e \"Walnuss II\", teoricamenti immuni dai bombardamenti alleati che avevano devastato le fabbriche di aerei tedeschi. I bunker erano infatti destinati alla produzione di velivoli Messerschmitt Me 262, ma di fatto nessun aereo fu assemblato nei campi prima che l'esercito degli Stati Uniti conquistasse l'area.\nKaufering era il pi\u00f9 grande dei sottocampi di Dachau e anche quello con la pi\u00f9 alta micidialit\u00e0: circa la met\u00e0 dei 30.000 prigionieri mor\u00ec di fame, malattie, esecuzioni o durante le marce della morte. La maggior parte dei siti non sono stati conservati e sono stati riadattati ad altri scopi.\nCostruzione.\nAll'inizio del 1944, i bombardamenti alleati avevano ridotto la produzione di aerei da combattimento delle fabbriche tedesche fino a due terzi. Al fine di ridurre l'efficacia dei bombardamenti alleati, il J\u00e4gerstab, una task force del Ministero degli armamenti e della produzione bellica del Reich, per aumentare la produzione di caccia pianific\u00f2 di spostare la produzione sottoterra.\nLe aree sotterranee esistenti, come le caverne e le miniere, non erano adatte alla produzione in fabbrica, quindi dovevano essere costruiti nuovi bunker di cemento, utilizzando i prigionieri dei campi di concentramento per il lavoro coatto. La scelta ricadde sull'area intorno a Landsberg am Lech in Baviera, dove sono stati stabiliti i sottocampi di Kaufering, in virt\u00f9 della sua geologia favorevole: vi si trovava infatti uno strato di ghiaia di dieci metri di spessore e una falda acquifera a tredici metri di profondit\u00e0. Dei sei bunker previsti, tre avviarono la loro produzione a Kaufering e un altro nel vicino campo di concentramento di M\u00fchldorf. In precedenza, la Germania nazista aveva tentato di fare del Reich un territorio \"Judenrein\" (\"ripulito dagli ebrei\") deportando tutti gli ebrei nelle aree orientali. Tuttavia, avendo esaurito altre fonti di lavoro forzato, gli ebrei furono reintrodotti nel Reich in qualit\u00e0 di schiavi per lavorare al nuovo progetto. Kaufering I, successivamente ribattezzato Kaufering III, fu fondato da un trasporto di 1.000 ebrei ungheresi dal campo di concentramento di Auschwitz che arrivarono a Kaufering, in Baviera, il 18 giugno 1944. I funzionari prigionieri furono portati da Dachau per gestire il nuovo campo.\nLavoro forzato.\nInsolitamente, la costruzione dei campi, oltre a fornire cibo e cure mediche, era di competenza dell'Organizzazione Todt (OT), non delle SS, la quale cercava di ricavare il massimo della manodopera con la minima spesa. I prigionieri deportati in ogni campo dovevano costruire da soli i propri alloggi. Le capanne risultanti, parzialmente interrate per celarsi alla ricognizione aerea, erano completamente inadeguate alle condizioni meteorologiche. Pioggia e neve filtravano dai tetti di terra e gli insetti infestavano le capanne. I prigionieri dovevano dormire nella paglia sparsa sul pavimento. Tra i sottocampi di Dachau, Kaufering aveva le condizioni di vita peggiori.\nLa maggior parte dei prigionieri fu costretta a lavorare alla costruzione di argini ferroviari e al trasporto di sacchi di cemento per i progetti di costruzione di tre bunker, nome in codice Weingut II, Diana II e Walnuss II. Weingut II misurava 400 metri di lunghezza e 28 metri di altezza (corrispondenti a un edificio di cinque piani), con un tetto in cemento di ben tre metri di spessore (la misura inizialmente previste, cinque metri, fu drasticamente ridotta a causa della carenza di materiali). La superficie totale avrebbe dovuto essere di 95 chilometri quadrati; lo stabilimento di Augusta di cui doveva prendere il posto misurava solo 12 chilometri quadrati distribuiti su tre diverse aree. Al fine di sottrarsi ai raid aerei, il 40% del bunker era sotterraneo e il suo tetto era coperto di terra per mimetizzarsi. Il picco della lavorazione vide la manodopera di diecimila ebrei contemporaneamente.\nI bunker dovevano essere utilizzati per la produzione di diversi componenti del Messerschmitt Me 262 A, il primo aereo a reazione operativo, che i tedeschi speravano avrebbero ribaltato le sorti della guerra contro gli alleati. Messerschmitt AG mirava a produrre 900 velivoli Me 262 e ulteriori Messerschmitt Me 163 B a Kaufering, impiegando 10.000 lavoratori per turno in ogni bunker, 90.000 in tutto, di cui un terzo doveva essere costituito da prigionieri del campo di concentramento. Tuttavia, la costruzione di Diana II e Walnuss II non fu terminata a causa della mancanza di cemento e acciaio. Quando gli Stati Uniti liberarono l'area nell'aprile 1945, lo scavo di Weingut II non era completo, ma erano gi\u00e0 state installate macchine di produzione. Tuttavia, non un singolo aereo fu prodotto prima della liberazione.\nLe insostenibili condizioni di vita cui erano sottoposti i prigionieri e la loro conseguente estenuazione ridussero la maggior parte di loro all'incapacit\u00e0 di lavorare. Gli OT e gli stessi operai edili non tardarono a percuotere gli internati per incrementarne la produttivit\u00e0. I lavoratori di OT si lamentavano del fatto che, a causa della grave infestazione da parassiti, i prigionieri \"perdevano tempo\" cercando di liberarsi dai pidocchi quando avrebbero dovuto lavorare. Nel dicembre 1944, un membro del personale OT osserv\u00f2 che su 17.600 prigionieri, solo 8.319 erano in grado di lavorare, compresi quelli capaci solo di lavoro leggero. Poich\u00e9 le aziende che assumevano i lavoratori si lamentavano di dover pagare il lavoro dei prigionieri inabili al lavoro, nel settembre e nell'ottobre 1944 furono incolonnati ad Auschwitz trasporti per un totale di 1.322 o 1.451 persone. Al loro arrivo, furono immediatamente inviati alle camere a gas.\nComando e organizzazione.\nL'organico delle SS a Kaufering aveva servito principalmente nei campi di sterminio orientali, come Majdanek e Auschwitz, che erano stati liberati dall'Armata Rossa. Il primo comandante, Heinrich Forster, aveva precedentemente lavorato nei campi di concentramento di Sachsenhausen, Dachau e Kovno. Forster fu sostituito nel dicembre 1944 da Hans Aumeier, ex vice comandante di Auschwitz e comandante del campo di concentramento di Vaivara. Nel febbraio 1945 Otto F\u00f6rschner, ex comandante di Mittelbau-Dora, assunse il comando di Kaufering. Il medico del campo era Max Blancke, che aveva lavorato in pi\u00f9 campi di concentramento. L'architetto Hermann Giesler, uno stretto collaboratore di Adolf Hitler, era incaricato della costruzione del bunker.\nComposto da undici sottocampi, Kaufering era il pi\u00f9 grande dei sistemi di sottocampi di Dachau, e probabilmente il pi\u00f9 grande sistema di sottocampi ebraici del Reich.\nPrigionieri.\nCirca 30.000 prigionieri hanno transitato nei campi di Kaufering, di cui 4.200 donne e 850 bambini, una cifra tale da surclassare la popolazione dell'area circostante: la popolazione che si era stanziata nell'area di Landsberg non superava le diecimila unit\u00e0.\nQuasi tutti i prigionieri erano ebrei, la maggior parte dei quali proveniva dall'Ungheria o dalle aree annesse dall'Ungheria . Ottomila ebrei furono sfollati dal ghetto di Kovno nel luglio 1944, mentre l'Armata Rossa si avvicinava; di questi, tutti gli uomini furono inviati a Kaufering. Altri ebrei arrivarono a Kaufering quell'estate durante la liquidazione dei campi di concentramento nei Paesi baltici che stavano per essere invasi dall'Armata Rossa. Questi ebrei erano gi\u00e0 sopravvissuti a innumerevoli \"Aktion\"; rastrellamenti sommari le cui vittime venivano deportate per essere uccise, e a tre anni di lavori forzati, oltre ai ben noti lunghi trasporti in vagoni bestiame.\nAltri prigionieri inviati a Kaufering erano sopravvissuti quattro anni nel ghetto di \u0141\u00f3d\u017a e a una selezione ad Auschwitz. Il 10 ottobre 1944, un trasporto di uomini ebrei che erano stati imprigionati nel ghetto di Theresienstadt nel protettorato di Boemia e Moravia arriv\u00f2 da Auschwitz. Altri prigionieri ebrei provenivano dai Paesi Bassi, dalla Francia, dall'Italia o da Rodi.\nParte del cibo destinato ai prigionieri veniva trattenuto dalle SS, riducendo ulteriormente la gi\u00e0 scarsa alimentazione dei prigionieri. Coloro che erano malati di tifo, febbre maculosa o tubercolosi, estremamente diffuse nel campo, ricevevano ancora meno cibo, e le razioni furono ulteriormente ridotte man mano che la guerra volgeva al termine e ne sorgeva la carenza. Le condizioni erano troppo dure perch\u00e9 si sviluppasse un movimento di resistenza. Tuttavia, i sopravvissuti del ghetto di Kovno portarono avanti finch\u00e9 possibile la pubblicazione di un giornale clandestino, \"Nitsots\", scritto a mano e distribuito illegalmente. Elkhanan Elkes, capo dello \"Judenrat\" a Kovno, era l'anziano del campo di Kaufering I, dove mor\u00ec.\nUna commissione istituita dopo la guerra ha stimato che circa 14.500 prigionieri di Kaufering vi abbiano trovato la morte, per destituzione, percosse, esecuzioni sommarie o malattie. Altre cause furono il trasferimento ad Auschwitz per eliminazione tramite camere a gas, o le stesse marce della morte avvenute per la liquidazione del campo. La storica tedesca Edith Raim ha scritto che circa la met\u00e0 dei 30.000 prigionieri mor\u00ec prima della liberazione. Secondo lo storico americano Daniel Blatman, circa 4.300 di quelle vittime morirono nella stessa Kaufering; altre vittime sono state inviate a Dachau dopo essere diventate impossibilitate a lavorare.\nMarce della morte.\nMentre le truppe alleate si avvicinavano, circolavano voci tra i prigionieri che i tedeschi li avrebbero massacrati prima della liberazione, e in effetti tentativi di liquidazione dei deportati vennero tentati o messi in pratica in molti dei campi di concentramento nazisti. A met\u00e0 aprile, il generale delle SS Ernst Kaltenbrunner trasmise ordini da Adolf Hitler per la Luftwaffe di bombardare Dachau, Landsberg e M\u00fchldorf, che avevano tutti un'alta popolazione ebraica. Il \"Gauleiter\" di Monaco, Paul Giesler, ordin\u00f2 a Bertus Gerdes, amministratore dell'Alta Baviera, di preparare i piani per lo sterminio dei prigionieri sopravvissuti. Gerdes prese tempo, adducendo a scusa la mancanza di carburante e munizioni per gli aeroplani, e le avverse condizioni meteorologiche. In risposta, Kaltenbrunner ordin\u00f2 che i prigionieri Kaufering fossero portati al campo principale di Dachau, dove sarebbero stati eliminati tramite iniezione. Gerdes ordin\u00f2 a un medico locale di preparare il veleno, ma fu presto evidente che era un piano inattuabile. Il terzo piano prevedeva di portare i prigionieri nella valle di \u00d6tz nelle Alpi, dove, semplicemente, sarebbero stati uccisi \"in un modo o nell'altro\". [33]\nSecondo i documenti tedeschi, 10.114 prigionieri, comprese 1.093 donne, erano nei campi di Kaufering durante l'ultima settimana di aprile. La maggior parte di loro fu evacuata a Dachau o in localit\u00e0 pi\u00f9 a sud, a piedi o in treno. I prigionieri affrontarono una difficile scelta se unirsi alle marce della morte o cercare di sottrarvisi, intuendone le scarse possibilit\u00e0 di sopravvivenza. Durante le marce della morte, in effetti, chiunque non riuscisse a tenere il passo fu picchiato o ucciso. L'evacuazione fu disordinata e molti prigionieri riuscirono a fuggire durante i rastrellamenti al campo o pi\u00f9 tardi, quando le colonne furono attaccate da aerei statunitensi. Il 23 aprile, 1.200 prigionieri lasciarono Kaufering VI (T\u00fcrkheim) a piedi e furono incorporati ai prigionieri costretti a una marcia della morte dal campo principale di Dachau. Altri 1.500 prigionieri lasciarono Kaufering il giorno successivo, procedendo prima a piedi e poi in treno. In pi\u00f9 occasioni, i prigionieri furono attaccati da aerei alleati. In uno di questi attacchi, il cui obbiettivo era un treno che trasportava munizioni ma anche prigionieri, centinaia di vittime rimasero uccise. Alcuni dei prigionieri evacuati da Kaufering finirono al campo di concentramento di Allach.\nCentinaia di sfollati da Kaufering giunsero al campo di concentramento di Buchberg (a sud di Wolfratshausen ) il 29 aprile. Otto Moll, un funzionario di Kaufering, pianific\u00f2 di eliminare in massa questi prigionieri ma non ottenne il permesso dal comandante del campo. Uccise tuttavia Moll tra i 120 e i 150 prigionieri russi provenienti da Buchberg. Molti deportati da Kaufering furono liberati a Dachau il 28 aprile, ma altri furono costretti a marciare verso sud nell'Alta Baviera e non furono liberati fino a maggio. Kaufering IV, dove venivano trattenuti gli incapaci di camminare, fu incendiato per ordine del medico delle SS, Max Blancke. Centinaia di prigionieri malati o moribondi furono intrappolati all'interno e uccisi. Poco dopo, Blancke si suicid\u00f2.\nLiberazione e conseguenze.\nI sottocampi di Kaufering furono liberati tra il 24 e il 27 aprile dalla Settima Armata degli Stati Uniti.\nLa 12\u00aa divisione corazzata raggiunse Kaufering IV il 27 aprile, con la 101\u00aa divisione aviotrasportata in arrivo il giorno successivo. Anche il 522 \u00b0 battaglione di artiglieria da campo, composto interamente da giapponesi americani, partecip\u00f2 alla liberazione, come la 36\u00aa divisione di fanteria dal 30 aprile. Al loro arrivo i liberatori trovarono 500 cadaveri carbonizzati, molti dei quali nudi, della cui sepoltura furono costretti ad occuparsi i tedeschi residenti in loco. Le strutture rimanenti erano \"indescrivibilmente sporche\" perch\u00e9 i prigionieri morenti erano stati lasciati l\u00ec. I soldati americani documentarono le condizioni dei campi con fotografie e cinegiornali. Uno dei liberatori rifer\u00ec:\nNove dei quaranta imputati del processo di Dachau sono stati accusati di crimini commessi a Kaufering. Inoltre, tre persone sono state processate individualmente nei tribunali tedeschi per le loro azioni a Kaufering, due di loro ex funzionari-prigionieri del campo. Aumeier fu estradato in Polonia, dove fu condannato e giustiziato. Un grande campo per sfollati si trovava a Landsberg nel dopoguerra, guidato da ebrei lituani sopravvissuti a Kaufering.\nCommemorazione.\nCi sono decine di \" KZ-Friedh\u00f6fe\" (fosse comuni) con i resti di migliaia di persone che morirono a Kaufering. Le pi\u00f9 grandi di queste si trovano a Kaufering II e III, con circa 2.000 e 2.500 vittime rispettivamente. Molte delle lapidi sono difficili da trovare. Vicino ai binari della ferrovia fuori dal villaggio di Schwabhausen, ci sono tre fosse comuni vicino alla linea ferroviaria, vittime di mitragliamenti alleati, che sono contrassegnate da targhe. A Sankt Ottilien c'\u00e8 un piccolo cimitero con i resti di circa 40 prigionieri che morirono poco dopo la liberazione.\nAll'inizio degli anni ottanta, un'associazione privata chiamata \"Landsberg im 20\" \u00e8 stata costituita per commemorare Kaufering. Il sito di Kaufering VII \u00e8 stato acquistato in seguito alla donazione di un sopravvissuto ebreo a condizione che vi fosse eretto un memoriale, cosa che non \u00e8 stata realizzata. Nel 2014, il governo federale ha donato 700.000 euro all\"'Europ\u00e4ische Holocaustgedenkst\u00e4tte\" (Memoriale europeo dell'Olocausto) di Landsberg e la citt\u00e0 di Landsberg ha donato terreni contenenti macerie e resti architettonici. I lavori di restauro sono stati effettuati tra il 2009 e il 2016 su tre bunker intatti e tre in rovina e sugli alloggi delle SS, dall'Europ\u00e4ische Holocaustgedenkst\u00e4tte, vincendo il premio bavarese per la conservazione storica. Il sito \u00e8 recintato e non accessibile ai visitatori, ma ci sono targhe informative e commemorative nelle vicinanze. Secondo la storica Edith Raim, il \"Landsberg im 20\", l'associazione \"Jahrhundert\" e il suo direttore, Anton Posset, hanno rifiutato l'accesso al sito ai sopravvissuti e alle loro famiglie, all'ambasciatore israeliano Shimon Stein e agli ispettori della Lista bavarese dei monumenti.\nOltre a Kaufering VII, non ci sono quasi resti dei sottocampi Kaufering, le cui posizioni sono state stabilite definitivamente solo grazie al lavoro di Raim. La maggior parte dei siti sono ora utilizzati per giardini, foreste, agricoltura o abitazioni. \"Landsberg am Lech\" ha una targa prominente nel centro della citt\u00e0 che commemora i soldati tedeschi morti in entrambe le guerre mondiali, ma nessun memoriale per le vittime dell'Olocausto. C'\u00e8 un modesto monumento commemorativo a Kaufering III, mentre un pannello informativo instaurato in seguito a un progetto studentesco non ha ricevuto alcuna manutenzione ed \u00e8 caduto in rovina. Rimangono solo segni di tombe a Kaufering II e VI. Un campo da tennis \u00e8 attivo sul precedente sito di Kaufering I, mentre Kaufering VI \u00e8 stato rimosso e c'\u00e8 un McDonald's nelle vicinanze. Tracce dell'incendio appiccato dalle SS a Kaufering IV furono distrutte dalla massiccia estrazione di ghiaia avviata negli anni ottanta; una torre di caccia che assomiglia alle torri di guardia nei campi di concentramento fu eretta da un residente locale, che un visitatore trov\u00f2 \"piuttosto inquietante\".\nSolo uno dei bunker costruiti dai lavoratori schiavi, Weingut II, sopravvive. Durante gli anni sessanta fu riutilizzato per essere utilizzato dalla \"Bundeswehr\", come parte del \"Welfenkaserne\", ed \u00e8 ancora in uso come impianto di riparazione dall'aeronautica tedesca.\nNella cultura popolare.\nLa liberazione di Kaufering IV \u00e8 stata rappresentata nella seconda met\u00e0 dell'episodio 9 \" Why We Fight \" della miniserie TV \"Band of Brothers\", incentrata sulla compagnia E, 506 \u00b0 reggimento di fanteria, 101\u00aa divisione aviotrasportata . Sebbene sia stato girato nell'Hertfordshire, in Inghilterra, l'episodio \u00e8 una riproduzione realistica di eventi reali rappresentati in foto storiche e cinegiornali. Ad esempio, i soldati devono confinare i prigionieri nel campo perch\u00e9 non ci sono cure mediche sufficienti e i civili tedeschi sono costretti a seppellire i morti. I soldati statunitensi, che parteciparono al D-Day e attraversarono Francia e Germania, sono rimasti delusi, ma affrontare gli orrori del regime nazista ricorda loro perch\u00e9 stanno combattendo la guerra. I commentatori valutano l'episodio come uno dei migliori della serie. Lo scrittore americano JD Salinger, l'autore di \"Catcher in the Rye\", \u00e8 stato uno dei liberatori di Kaufering IV.\nLo psicologo austriaco Viktor Frankl fu deportato da Theresienstadt a Kaufering via Auschwitz nell'ottobre 1944; ha trascorso cinque mesi a Kaufering III ed \u00e8 stato trasferito a Kaufering VI nel marzo 1945. Il suo libro di memorie del 1946, \"Uno psicologo nei lager\", ha venduto pi\u00f9 di dieci milioni di copie ed \u00e8 stato tradotto in 24 lingue. Gran parte del libro \u00e8 ambientata ad Auschwitz, dove Frankl ha trascorso solo tre giorni, ma in realt\u00e0 descrive la sua esperienza a Kaufering. Nel libro, Frankl sviluppa la sua teoria della logoterapia e sostiene che i prigionieri che mantenevano un atteggiamento positivo avevano maggiori probabilit\u00e0 di sopravvivere. Il suo lavoro, tuttavia, non \u00e8 stato accolto positivamente dagli storici dell'Olocausto, i quali sostengono che le teorie di Frankl non spiegano perch\u00e9 alcuni prigionieri siano sopravvissuti e altri no."}
{"id": "3145245", "revid": "348618", "url": "https://it.wikipedia.org/wiki?curid=3145245", "title": "Phillip Heath", "text": "\u00c8 soprannominato \u201cThe Gift\u201d (\u201cIl Dono\u201d) o anche \u201cThe Next Big Thing\u201d.\nStoria.\nNel liceo Rainier Beach High inizi\u00f2 la sua carriera nel basket insieme a Jamal Crawford (attualmente gioca per i Brooklyn Nets).\nFinito il liceo and\u00f2 all'Universit\u00e0 di Denver, dove smise di giocare a basket e inizi\u00f2 a praticare il body building nel 2002.\nIl suo duro lavoro fu subito ripagato: vinse il titolo assoluto al NPC 2005 (National Physique Committee), campionati USA e si guadagn\u00f2 il diritto di competere come un Pro IFBB. Vinse i suoi primi due eventi nel 2006 come professionista che sono stati i Campionati Pro Colorado e il New York Pro Championship.\nNel 2007 si classific\u00f2 quinto al Arnold Classic, anche se i fan e i critici lo avrebbero piazzato al terzo posto. Nonostante questo, riusc\u00ec a qualificarsi per Mr. Olympia del 2007, anche se decise di non partecipare perch\u00e9 non era riuscito a prepararsi a dovere.\nNel 2008 vinse gli Iron Man, e arriv\u00f2 secondo al Arnold Classic, dietro a Dexter Jackson, e terzo al Mr. Olympia dello stesso anno, vinto sempre da Dexter Jackson.\nNel 2009 era il favorito numero uno per Mr. Olympia, ma si classific\u00f2 \"soltanto\" quinto: un virus intestinale a pochi giorni dall'evento compromise la sua forma fisica.\nNel 2010 arriv\u00f2 secondo al Mr. Olympia, dietro soltanto a Cutler.\nNel 2011 invece riusc\u00ec ad aggiudicarsi il suo primo Mr. Olympia, arrivando davanti a Cutler.\nNel 2012 difese il titolo contro Kai Greene.\nNella notte tra il 28 ed il 29 settembre 2013 conquist\u00f2 il suo terzo Mr. Olympia classificandosi primo, ancora una volta davanti al rivale Kai Greene. La quarantanovesima edizione del Mr. Olympia si svolse in onore della memoria dell'uomo che ha fondato la competizione, Joe Weider, scomparso il 23 marzo 2013. Subito dopo la sua proclamazione \"The Gift\" ha omaggiato proprio Joe Weider tenendo un discorso durante il quale si \u00e8 dovuto interrompere pi\u00f9 volte per via della commozione.\nIl 20 settembre 2014 vinse il suo quarto titolo, eguagliando cos\u00ec il suo predecessore Jay Cutler.\nIl 20 settembre 2015, in assenza del rivale Kai Greene (causa motivi politici), riesce ad aggiudicarsi il quinto titolo al Mr.Olympia, sorpassando per numero di vittorie Jay Cutler.\nIl 17 settembre 2016, vince il Mr.Olympia per la sesta volta davanti a Shawn Rhoden e Dexter Jackson. \nIl 17 settembre 2017 eguaglia Arnold Schwarzenegger vincendo il Mr. Olympia per la settima volta, davanti a Mamdouh \"Big Ramy\" Elssbiay e a William Bonac.\nA fine settembre 2017, poco dopo il Mr. Olympia, si \u00e8 sottoposto ad un intervento chirurgico causato da due ernie. Nonostante la riuscita dell'operazione e il veloce recupero si presenta all'edizione del Mr. Olympia 2018 con visibili segni dell'operazione a carico dell'addome, non ai livelli del resto della sua muscolatura, questo fa s\u00ec che venga spodestato da Shawn Rhoden, che diventa Mr. Olympia 2018.\nDati personali.\nAttualmente vive a Denver, in Colorado. \u00c8 soprannominato \"The Gift\", tradotto letteralmente in italiano in \"Il Dono\".\nFonda nel 2014 la Gifted Nutrition, ispirata al suo soprannome, diventando il primo culturista professionista della storia a possedere una linea di integratori alimentari propria continuando a gareggiare. Possiede due linee di abbigliamento personalizzate, la Gifted Athletics e la Steel Clothing.\nNel 2013 \u00e8 co-protagonista del documentario Generation Iron."}
{"id": "3145247", "revid": "113243159", "url": "https://it.wikipedia.org/wiki?curid=3145247", "title": "I funerali dell'anarchico Galli", "text": "I funerali dell'anarchico Galli \u00e8 un dipinto di Carlo Carr\u00e0, completato nel 1911, durante la sua fase futurista. Oggi \u00e8 custodito al Museum of Modern Art di New York.\nDescrizione e stile.\nIl soggetto dell'opera sono i funerali dell'anarchico italiano Angelo Galli, ucciso nel 1904 a Milano, durante uno sciopero generale. Carr\u00e0 era presente al momento dei tumulti che accompagnarono il feretro, e con l'opera decise di riproporre le emozioni sentite in quel momento."}
{"id": "3145248", "revid": "767487", "url": "https://it.wikipedia.org/wiki?curid=3145248", "title": "Maurice Desaymonet", "text": "Carriera.\nCon la ha disputato i Giochi olimpici di Londra 1948, i Campionati europei del 1949 e i Campionati mondiali del 1950."}
{"id": "3145250", "revid": "767487", "url": "https://it.wikipedia.org/wiki?curid=3145250", "title": "Pierre Thiolon", "text": "Carriera.\nCon la ha disputato i Giochi olimpici di Londra 1948 e due edizioni dei Campionati europei (1947, 1951)."}
{"id": "3145253", "revid": "767487", "url": "https://it.wikipedia.org/wiki?curid=3145253", "title": "Yvan Quenin", "text": ""}
{"id": "3145255", "revid": "767487", "url": "https://it.wikipedia.org/wiki?curid=3145255", "title": "Raymond Offner", "text": "Carriera.\nCon la ha disputato i Giochi olimpici di Londra 1948, vincendo la medaglia d'argento."}
{"id": "3145256", "revid": "599013", "url": "https://it.wikipedia.org/wiki?curid=3145256", "title": "Fernand Guillou", "text": "Carriera.\nCon la ha disputato i Giochi olimpici di Londra 1948, i Campionati europei del 1947, quelli del 1949 e i Campionati mondiali del 1950."}
{"id": "3145258", "revid": "1745361", "url": "https://it.wikipedia.org/wiki?curid=3145258", "title": "GayVN Awards 2003", "text": "I premi della 5\u00aa edizione dei GayVN Awards, premi dedicati alla pornografia gay, sono stati consegnati l'8 maggio 2003. La cerimonia \u00e8 stata presentata da Taylor Negron.\nVincitori e candidati.\nI vincitori sono indicati in grassetto"}
{"id": "3145259", "revid": "599013", "url": "https://it.wikipedia.org/wiki?curid=3145259", "title": "Andr\u00e9 Even", "text": "Carriera.\nCon la ha disputato i Giochi olimpici di Londra 1948, vincendo la medaglia d'argento."}
{"id": "3145260", "revid": "287204", "url": "https://it.wikipedia.org/wiki?curid=3145260", "title": "Andre Even", "text": ""}
{"id": "3145261", "revid": "300067", "url": "https://it.wikipedia.org/wiki?curid=3145261", "title": "L\u00e1szl\u00f3 Novakovszky", "text": ""}
{"id": "3145262", "revid": "287204", "url": "https://it.wikipedia.org/wiki?curid=3145262", "title": "Laszlo Novakovszky", "text": ""}
{"id": "3145264", "revid": "1543377", "url": "https://it.wikipedia.org/wiki?curid=3145264", "title": "Franco Grillone", "text": "Carriera.\nGiocatore.\nNella stagione 1942-1943 gioca per il Pisa. Passa poi al Livorno dove gioca in Serie A.\nNel 1948 veste la maglia del Padova in Serie A. Dopo una breve parentesi al Cagliari in Serie C nella stagione 1950-1951 (24 presenze e 4 reti), torna nuovamente al Padova.\nNel 1955-1956 gioca invece per la Massese 10 partite segnando 2 gol.\nHa giocato inoltre per il Torino e per la .\nAllenatore.\nAllena nella stagione 1963-1964 lo Spezia subentrando a Sergio Curletto.\nNel 1965-1966 e nel 1978-1979 \u00e8 alla guida della Sarzanese. Allen\u00f2 il Tempio nella stagione 1968-1969, in Serie D.\nNella stagione 1983-1984 siede invece sulla panchina della Tharros.\nHa guidato inoltre anche il San Marco Avenza e la ."}
{"id": "3145266", "revid": "984922", "url": "https://it.wikipedia.org/wiki?curid=3145266", "title": "Istv\u00e1n Lovrics", "text": ""}
{"id": "3145267", "revid": "287204", "url": "https://it.wikipedia.org/wiki?curid=3145267", "title": "Istvan Lovrics", "text": ""}
{"id": "3145269", "revid": "767487", "url": "https://it.wikipedia.org/wiki?curid=3145269", "title": "Jalna (film 1935)", "text": "Jalna \u00e8 un film del 1935 diretto da John Cromwell. La sceneggiatura si basa sul romanzo \"Jalna\" di Mazo de la Roche, pubblicato a puntate dal maggio all'ottobre 1927 su \"The Atlantic Monthly\".\nProduzione.\nIl film, prodotto dalla RKO Radio Pictures, fu girato nei Prudential Studios, al 5300 di Melrose Avenue, a Los Angeles tra il 13 maggio e l'inizio luglio 1935.\nDistribuzione.\nIl copyright del film, richiesto dalla RKO Radio Pictures, Inc., fu registrato il 9 agosto 1935 con il numero LP5766.\nDistribuito dalla RKO Radio Pictures, il film usc\u00ec nelle sale cinematografiche USA il 9 agosto 1935."}
{"id": "3145271", "revid": "767487", "url": "https://it.wikipedia.org/wiki?curid=3145271", "title": "Viaggio all'inferno (film)", "text": "Viaggio all'inferno (\"Hearts of Darkness: A Filmmaker's Apocalypse\") \u00e8 un documentario sulla realizzazione del film \"Apocalypse Now\".\nIl film si apre sulla conferenza stampa di Francis Ford Coppola in occasione della presentazione di \"Apocalypse Now\" al Festival di Cannes del 1979 e sulla sua dichiarazione divenuta famosa: \u00abMy film is not a movie. My film is not about Vietnam. It is Vietnam.\u00bb\nProduzione.\nIl titolo deriva dal romanzo \"Cuore di tenebra\" di Joseph Conrad che ispir\u00f2 il film di Coppola. Eleanor Coppola, moglie del regista, aveva effettuato delle riprese durante la lavorazione del film, come pure interviste ai partecipanti. Nel 1990 gir\u00f2 il materiale a due giovani autori, Fax Bahr e George Hickenlooper, che lo montarono assieme a nuove interviste e spezzoni del film.\nAccoglienza.\nIl documentario venne presentato al Festival di Cannes del 1991 e ricevette critiche molto positive.\nDistribuzione.\nNegli Stati Uniti venne trasmesso in tv da Showtime e vinse diversi premi. Fu pubblicato in DVD nel novembre 2007 con alcuni bonus, compreso un documentario intitolato \"Coda\" sul film di Coppola dello stesso anno \"Un'altra giovinezza\"."}
{"id": "3145272", "revid": "984922", "url": "https://it.wikipedia.org/wiki?curid=3145272", "title": "J\u00f3zsef Kozma", "text": ""}
{"id": "3145273", "revid": "287204", "url": "https://it.wikipedia.org/wiki?curid=3145273", "title": "Jozsef Kozma", "text": ""}
{"id": "3145274", "revid": "599013", "url": "https://it.wikipedia.org/wiki?curid=3145274", "title": "J\u00e1nos Hal\u00e1sz", "text": ""}
{"id": "3145275", "revid": "287204", "url": "https://it.wikipedia.org/wiki?curid=3145275", "title": "Janos Halasz", "text": ""}
{"id": "3145277", "revid": "599013", "url": "https://it.wikipedia.org/wiki?curid=3145277", "title": "Antal B\u00e1nkuti", "text": "Carriera.\nCon l' ha disputato i Giochi olimpici di Londra 1948 e due edizioni dei Campionati europei (1946, 1947)."}
{"id": "3145278", "revid": "287204", "url": "https://it.wikipedia.org/wiki?curid=3145278", "title": "Antal Bankuti", "text": ""}
{"id": "3145279", "revid": "767487", "url": "https://it.wikipedia.org/wiki?curid=3145279", "title": "Plinio Rolle", "text": "Carriera.\nDebutta nel 1944 nel Campionato Alta Italia (una presenza). Dal 1945 al 1952 gioca sette stagioni con la maglia del Padova tra Serie A e Serie B per un totale di 90 presenze e 3 gol.\nDebutta in Serie A il 26 novembre 1948 in Padova-Lazio (2-0)."}
{"id": "3145286", "revid": "59975", "url": "https://it.wikipedia.org/wiki?curid=3145286", "title": "Euro pop", "text": ""}
{"id": "3145288", "revid": "140509", "url": "https://it.wikipedia.org/wiki?curid=3145288", "title": "Ponte della Scafa", "text": "Il ponte della Scafa o ponte di Tor Boacciana \u00e8 un ponte sul fiume Tevere che collega Ostia a Fiumicino; in particolare \u00e8 l'unico collegamento stradale tra il Lido di Ostia Ponente (Quartiere XXXIII) e l'Isola Sacra che, dopo l'istituzione del comune di Fiumicino nel 1992, \u00e8 divenuta parte di quest'ultimo. \u00c8 anche il ponte pi\u00f9 vicino alla foce del Tevere nel mar Tirreno, dalla quale dista in linea d'aria circa .\nStoria.\nPrima della bonifica delle paludi dell'agro romano nel 1884, ad opera di braccianti ravennati, le sponde del Tevere presso l'Isola Sacra all'incirca all'altezza della Tor Boacciana erano collegate da una barca manovrata da un commerciante locale di nome Tancredi Chiaraluce, al quale in seguito fu intitolata una via nella stessa zona; l'imbarcazione era detta \u00abla scafa\u00bb, da cui il nome sia del futuro ponte sia della strada lunga circa (via della Scafa, appunto) che vi giunge provenendo dal lato nord dell'isola.\nNel 1916 il servizio di traghetto fu sostituito da due ponti in traliccio di ferro, costruiti da Paolo Orlando riutilizzando parte del materiale proveniente dalla demolizione del ponte degli Alari a Roma: essi rimasero in uso fino al 1943, quando furono distrutti dalle truppe tedesche nei combattimenti che seguirono l'armistizio di Cassibile.\nL'attuale ponte fu progettato nel dopoguerra da Vito Camiz e inaugurato il 2 dicembre 1950. La denominazione \"ponte di Tor Boacciana\" sopravvive nell'odonomastica locale in via del Ponte di Tor Boacciana, la strada che lo collega all'omonima torre medioevale sita un centinaio di metri a valle, sulla riva sinistra.\nNel 2018, dopo il crollo del Viadotto Polcevera a Genova, il ponte della Scafa fu temporaneamente chiuso per consentire verifiche di stabilit\u00e0 da parte dell'ASTRAL; quest'ultima poi lo riapr\u00ec provvisoriamente al trasporto sia pubblico che privato a senso unico alternato, con esclusione dei mezzi pesanti. A seguito di interventi di consolidamento, il regolare traffico in entrambi i sensi di marcia fu ripristinato il 26 febbraio 2019. La gestione del ponte era nel frattempo passata da ASTRAL ad ANAS.\nAl 15 febbraio 2018 risale l'assegnazione da parte di Roma Capitale dell'appalto per la costruzione di un nuovo viadotto stradale a due corsie per senso di marcia, lungo complessivamente , che dovrebbe scavalcare il Tevere immediatamente a valle del ponte attuale: il \"nuovo ponte della Scafa\", come \u00e8 stato provvisoriamente battezzato, avrebbe una luce di circa 285 metri."}
{"id": "3145292", "revid": "3115", "url": "https://it.wikipedia.org/wiki?curid=3145292", "title": "De Tomaso Sport 1000 Fantuzzi Spyder", "text": "La De Tomaso Sport 1000 (conosciuta anche come Vallelunga Fantuzzi Spyder o Sport 1000 Fantuzzi Spyder) \u00e8 una vettura da competizione realizzata nel 1966 dalla De Tomaso come esemplare unico.\nStoria.\nLa vettura fu presentata da De Tomaso nel febbraio 1966 alla \"1\u00aa Mostra delle Vetture da Competizione\" a Torino come prototipo statico. Solo in un secondo tempo fu dotata del propulsore e del cambio, pertanto la vettura fu sottoposta a leggere modifiche per accogliere tali organi meccanici. Partecip\u00f2 a poche gare, dipodich\u00e9 rimase in mano alla Casa fino al 2004, quando fu venduta ad un collezionista inglese per poi passare ancora di mano e prendere parte al \"Goodwood Festival of Speed\" del 2009.\nTecnica.\nLa \"Sport 1000\" era realizzata sul telaio \"monotrave centrale\" della De Tomaso Vallelunga, a cui furono applicate le sospensioni della contemporanea monoposto De Tomaso di Formula 3. La carrozzeria fu disegnata e realizzata da Medardo Fantuzzi ispirandosi alla pi\u00f9 grande De Tomaso P70, che aveva preso forma nella sua stessa officina durante il medesimo periodo. Sebbene inizialmente concepita per accoglier motori Ford con cilindrata compresa tra 1 e 2 litri, il prototipo statico presentato a Torino subito dopo il salone fu equipaggiato con un motore BRM di Formula 2 e dotata di parafanghi maggiorati per accogliere le ruote pi\u00f9 grandi che erano utilizzate sulla Formula 3.\nIl propulsore \u00e8 un quattro cilindri in linea da 998\u00a0cm\u00b3 progettato in origine per le gare di Formula 2 ed \u00e8 fondamentalmente derivato dalla suddivisione a met\u00e0 - con le dovute modifiche - del \"BRM P56 V8\" da 1,5 litri installato sulla BRM P578 di Formula 1. Il rapporto di compressione \u00e8 di 12,5:1 e il sistema di alimentazione \u00e8 a iniezione meccanica Lucas, mentre il peso \u00e8 di soli 81,7\u00a0kg (completo di motorino di avviamento), circa 9\u00a0kg pi\u00f9 leggero dell'unit\u00e0 Cosworth rivale. Tale motore eroga 129\u00a0bhp a 9750 giri/min, \u00e8 montato inclinato di 18\u00b0 ed \u00e8 accoppiato ad una trasmissione a cinque rapporti realizzata dalla De Tomaso con una scatola cambio Volkswagen modificata in cui erano stati inseriti ingranaggi Hewland, una soluzione alquanto diffusa all'epoca.\nUna volta completata, il peso complessivo della Sport 1000 era di soli 570\u00a0kg. Il basso rapporto peso/potenza che la caratterizzava le permetteva di accelerare da 0 a 100\u00a0km/h in meno di sei secondi e le conferiva una velocit\u00e0 di punta superiore ai 220\u00a0km/h, prestazioni che le permettevano di rivaleggiare con la diretta concorrenza delle vetture sport prodotte da Abarth, AMS e De Sanctis."}
{"id": "3145297", "revid": "173617", "url": "https://it.wikipedia.org/wiki?curid=3145297", "title": "Alvaro Cerasani", "text": "Biografia.\nGli inizi.\nNasce a Roma in zona Alberone e inizia la carriera pugilistica in una delle numerose palestre presenti dell'epoca. Buon dilettante, allievo del maestro romano Quintilio Nobili, esordisce a 19 anni non ancora compiuti a torso nudo nella capitale appena liberata con il suo insegnante anche in veste di procuratore. Il verdetto \u00e8 una sconfitta ai punti patita contro Ermanno Izzi il 15 luglio 1944. Si riscatta prontamente il 13 agosto 1944, sconfiggendo Izzi in quella che sar\u00e0 la prima di una serie di vittorie che gli procureranno fama e successi. \nIl primo assalto al titolo.\nPerde con il futuro campione d'Europa del Pesi piuma Ermanno Bonetti. Combatte per la prima volta, forse prematuramente, per il titolo italiano dei piuma a Livorno il 14 luglio 1946 perdendo per KO al 7\u00ba round contro l'imbattuto grossetano Federico Cortonesi. \nDopo questo stop sale sul ring contro i pi\u00f9 forti pesi piuma italiani battendo il romagnolo Danilo Pasotti, il fiumano Ulderico Sergo ed il rodigino Enzo Correggioli e perdendo contro il reggiano Gino Bondavalli e l'altro astro capitolino Alvaro Nuvoloni. \nPoi per Ceresani si infittiscono i match internazionali. Incontra l'ex campione europeo Al Phillips a Londra subendo un'ennesima sconfitta e stessa sorte gli tocca contro il francese Ray Famechon - futuro campione d'Europa e sfidante al titolo mondiale - che incontra a Roma il 16 dicembre 1948 al Teatro Jovinelli gremitissimo di pubblico.\nCampione d'Italia e sfidante al titolo europeo.\nInaspettatamente, il 27 gennaio 1949, Cerasani si impone su Bondavalli nella semifinale per titolo italiano e ha la possibilit\u00e0 di combattere di nuovo per la corona tricolore. Il 26 maggio successivo, sempre a Roma, strappa quindi a Enzo Correggioli, gi\u00e0 sconfitto in un precedente incontro, il titolo di campione d'Italia. \nInizia quindi un periodo interessante per Cerasani. La frenetica attivit\u00e0 internazionale del romano e la frequenza con cui combatte, gli consentono di diventare, a 24 anni, un pugile emergente e temuto. Difende quindi il titolo italiano pareggiando contro Dante Venturi a Terracina e vincendo contro l'ex-campione europeo dei pesi gallo Guido Ferracin per KO alla prima ripresa. \nPerde poi il titolo contro Ernesto Formenti a Milano ma, in un incontro senza titolo in palio, di nuovo a Milano, mette Formenti KO alla prima ripresa. \nIl 28 giugno 1951 Cerasani combatte ancora contro Ray Famechon per il titolo europeo dei piuma al Velodromo Vigorelli. Davanti a circa 15.000 spettatori, il francese batte Cerasani per knock-out tecnico alla tredicesima ripresa.\nIl declino e il ritiro.\nSenza perdersi d'animo Cerasani tenta la riconquista del titolo italiano contro il triestino Nello Barbadoro ma quest'ultimo, sempre a Milano, prevale. La carriera di Cerasani continua positivamente soprattutto contro pugili europei, tra questi spicca la vittoria contro il picchiatore inglese Teddy Peckham e il pareggio con il campione di Germania Rudi Langer, sino al 3 marzo 1956 quando incontra il \"guardia destra\" ispano-marocchino Manolo Garcia, campione di Spagna, prossimo avversario di Duilio Loi e futuro sfidante al titolo europeo, che lo costringe all'abbandono alla quinta ripresa. \nDopo questa sconfitta e alla soglia dei 31 anni, Cerasani si ritira dal pugilato.\nCaratteristiche tecniche.\nAffettuosamente soprannominato dai tifosi romani \"Er palletta\" per la sua straordinaria capacit\u00e0 di muoversi rapidamente sul quadrato, \u00e8 stato criticato da alcuni puristi per la tecnica non particolarmente sopraffina da lui espressa. Dotato di un pugno potentissimo, il suo \"cross\" sinistro era micidiale. Nella sua carriera ha vinto ben 31 volte prima del limite, cio\u00e8 oltre il 50% delle vittorie complessivamente conseguite. Non aveva grandi caratteristiche da incassatore, perdendo per 8 volte a seguito di KO."}
{"id": "3145388", "revid": "125308160", "url": "https://it.wikipedia.org/wiki?curid=3145388", "title": "Yossef Romano", "text": "Biografia.\nPrimo di undici fratelli di una famiglia giudaico-italiana residente a Bengasi, al termine della guerra si trasfer\u00ec assieme alla famiglia in Israele, dove studi\u00f2 come arredatore d'interni. Serv\u00ec inoltre l'esercito israeliano durante la Guerra dei Sei Giorni. Era sposato e padre di tre figlie.\nCarriera sportiva.\nIscritto al Hapoel Tel Aviv, vinse dieci titoli nazionali nella categoria dei pesi medi. Prese parte alla rappresentativa israeliana ai Giochi Olimpici di , durante i quali rimedi\u00f2 un infortunio muscolare che lo obblig\u00f2 ad interrompere la competizione. A causa di questo sarebbe dovuto rientrare in patria in anticipo per sottoporsi a un'operazione.\nLa morte.\nRomano venne ucciso durante il Massacro di Monaco. La mattina del 5 settembre 1972 un gruppo di terroristi palestinesi dell'organizzazione Settembre Nero fece irruzione nelle palazzine del villaggio olimpico dove era alloggiata la rappresentativa israeliana, prendendo in ostaggio diversi atleti tra cui lo stesso Romano. Nonostante camminasse mediante l'ausilio di stampelle a causa dell'infortunio, tent\u00f2 di resistere ai terroristi, venendo ucciso. Il suo corpo fu mostrato agli altri ostaggi, come monito a non tentare di resistere. A distanza di anni dall'uccisione, venne reso pubblico che l'atleta israeliano venne violentato, evirato e lasciato agonizzare davanti ai compagni di squadra."}
{"id": "3145415", "revid": "466539", "url": "https://it.wikipedia.org/wiki?curid=3145415", "title": "Mick Jackson", "text": "Biografia.\nNel 1996 il film per la televisione \"L'asilo maledetto\", da lui diretto, vince il Golden Globe per la \"miglior miniserie o film per la televisione\"; nel 2000 il film TV \"I marted\u00ec da Morrie\" diretto da Jackson vince il premio Emmy per il \"migliore film per la televisione\". Nel 2010 Jackson ha vinto un premio Emmy per la \"migliore regia per una miniserie o film per la televisione\", grazie al film \"Temple Grandin - Una donna straordinaria\", che allo stesso tempo ha vinto l'Emmy per il miglior film TV."}
{"id": "3145516", "revid": "767487", "url": "https://it.wikipedia.org/wiki?curid=3145516", "title": "Il museo degli scandali", "text": "Il museo degli scandali (\"Roman Scandals\") \u00e8 un film del 1933 diretto da Frank Tuttle. Un musical in bianco e nero interpretato da Eddie Cantor, con le coreografie di Busby Berkeley.\nTra le \"Goldwyn Girls\" anche Lucille Ball e Paulette Goddard. Una delle ballerine \u00e8 interpretata da Aileen Riggin, campionessa olimpica di tuffi e di nuoto, vincitrice della medaglia d'oro alle Olimpiadi di Anversa del 1920 e argento e bronzo alle Olimpiadi di Parigi del 1924.\nProduzione.\nIl film fu presentato da Goldwyn per \"The Samuel Goldwyn Company\" (con il nome Howard Productions, Inc.).\nDistribuzione.\nLa United Artists distribu\u00ec il film nelle sale statunitensi il 29 dicembre 1933."}
{"id": "3145592", "revid": "1498232", "url": "https://it.wikipedia.org/wiki?curid=3145592", "title": "Adobe OnLocation", "text": "Adobe OnLocation (in precedenza \"Serious Magic DV Rack\") \u00e8 un software di direct-to-disk recording e monitoraggio. Supporta l'aggiunta di metadata per la registrazione dei contenuti.\nOriginariamente sviluppato dall'azienda Serious Magic Inc. nel settembre 2004, fu acquistato da Adobe nel 2006. Adobe OnLocation non \u00e8 disponibile come un prodotto separato e pu\u00f2 essere ottenuto solamente con l'acquisto di Adobe Premiere Pro CS5, Adobe Production Premium CS5, oppure Adobe Master Collection CS5. Partito con la versione CS4, OnLocation \u00e8 disponibile sia per i computer con sistema operativo Windows sia per quelli basati su Intel Macintosh che utilizzano Mac OS X; le precedenti versioni erano disponibili solamente per Windows."}
{"id": "3145879", "revid": "486946", "url": "https://it.wikipedia.org/wiki?curid=3145879", "title": "RNK Spalato", "text": ""}
{"id": "3145891", "revid": "2373", "url": "https://it.wikipedia.org/wiki?curid=3145891", "title": "Scimmia Skunk", "text": "La scimmia Skunk \u00e8 una creatura antropomorfa che secondo alcune leggende vivrebbe nel Sud degli Stati Uniti. I sostenitori dell'esistenza di tale creatura la definiscono come appartenente alla specie dei cosiddetti criptidi umanoidi. I presunti avvistamenti sarebbero avvenuti nella Carolina del Nord, in Arkansas e in Florida.\nIl nome \"Skunk\" deriva principalmente da alcune credenze che accompagnano il mito della creatura, in questo caso il cattivo odore che emanerebbe (\"skunk\" in inglese \u00e8 la moffetta). In accordo con lo United States National Park Service, vista la mancanza di prove concrete sulla sua reale esistenza, \u00e8 considerato un mito locale.\nPresunti avvistamenti.\nRelazioni sul primate sono state riportate in maniera consistente tra gli anni '60 e '70. Nell'autunno del 1974, in particolare, nell'area della Contea di Miami-Dade (Florida), la sua presenza fu segnalata nelle zone suburbane, accompagnata dalle prime descrizioni: creatura scimmiesca, stazza possente, cattivo odore, bipede.\nNel 2000 furono inviate in forma anonima al Dipartimento dello Sceriffo di Sarasota (Florida) due fotografie accompagnate dalla lettera di una signora che si dichiarava autrice degli scatti. La donna spiegava come la creatura scimmiesca fosse entrata nella sua propriet\u00e0 per tre notti a prendere le mele che lei teneva sul paniere nel portico; pensava per\u00f2 si trattasse di un orangutan fuggito da qualche posto e non dello Skunk.\nLe presunte prove fotografiche, oggi note come le \"foto di Myakka\", sono state inviate in un laboratorio fotografico Eckerd di Sarasota County, dal criptozoologo Loren Coleman per verificarne l'autenticit\u00e0."}
{"id": "3145892", "revid": "1543377", "url": "https://it.wikipedia.org/wiki?curid=3145892", "title": "Mostro di Mogollon", "text": "Il mostro di Mogollon \u00e8 una creatura leggendaria la cui esistenza \u00e8 discussa da parte di biologi e criptozoologi, che fa riferimento principalmente all'Arizona centrale e orientale, lungo il Mogollon Rim (da cui il nome). \u00c8 sostanzialmente descritto come un essere scimmiesco, simile al Bigfoot.\nDescrizione.\nIl mostro di Mogollon \u00e8 riportato essere un umanoide bipede, di circa 2-2,5 metri d'altezza, con occhi larghi, \"rossi e selvaggi\". Il corpo sarebbe ricoperto interamente di una peluria marrone scuro/nera, con l'esclusione di torace, faccia, mani e piedi. Da rilevare il cattivo odore che emanerebbe anche, simile a una puzzola o un pesce in decomposizione.\nSecondo i racconti mitici sul mostro, sarebbe di carattere schivo, notturno e onnivoro. \u00c8 generalmente segnalato che visiterebbe i campeggi dopo il tramonto, lanciando inoltre pietre in posizioni lontane dal raggio della vista, ed emettendo inusuali versi simili a dei fischi e, talvolta, un grido \"agghiacciante\" descritto come una donna in pericolo che cerca aiuto.\nAvvistamenti.\nIn accordo coi dati riportati dal libro \"\"The Mogollon Monster: Arizona's Bigfoot\" e \"Werid Arizona\"\", il mostro \u00e8 segnalato grosso modo lungo Mogollon Rim da nord a Prescott a Williams, da est a Springerville, da sud a Hannagan Meadow e da ovest verso Prescott.\nIl primo avvistamento documentato \u00e8 risalente al 1903, quando I.W. Stevens in \"The Arizona Republican\", oggi \"The Arizona Republic\", relazion\u00f2 in un articolo la presenza di una creatura vicino al Grand Canyon con \"lunghi capelli bianchi arruffati fino alle ginocchia\"; che dopo aver ucciso due puma, ne bevve il sangue, per poi fuggire emettendo un \"urlo soprannaturale\".\nUn altro dei primi avvistamenti documentati fu descritto dal criptozoologista Don Davis. Alla met\u00e0 degli anni 1940 era in una gita di boy scout vicino a Payson, nell'Arizona, di cui diede il seguente resoconto: \"La creatura era enorme. Gli occhi erano profondi e difficili da vedere, ma sembravano senza espressivit\u00e0. Il volto sembrava decisamente priva di capelli, sembrava esserci peli ai lati del volto. Il petto, le spalle e le braccia erano imponenti, specialmente la parte superiore delle braccia; probabilmente pi\u00f9 di sei pollici di diametro, forse molto, molto di pi\u00f9. Potevo vedere che era molto peloso, ma non riuscii ad osservare quanto esattamente folti fossero i peli del corpo. La testa era molto squadrata; quadrata ai lati e sul mento, come una scatola\".\nUn membro della Nazione Apache di White Mountain in Arizona, di nome Collette Altaha, afferm\u00f2 nel 2006: \"Non siamo propensi a parlare facilmente con chi viene da fuori, ma ci sono stati pi\u00f9 avvistamenti ora di quanti ce ne sono stati in passato. Ci\u00f2 non pu\u00f2 pi\u00f9 essere ignorato.\" \"Nessuno ha avuto un incontro negativo con lui,\" disse Marjorie Grimes, che vive a Whiteriver, Arizona, la citt\u00e0 principale della riserva indiana. Quando le si chiede del suo incontro, riporta che \"Era tutto nero ed era alto! Il modo in cui camminava, faceva passi lunghi. Frenai e corsi indietro a guardare tra i due alberi in cui si trovava, ma era andato via!\". Secondo rapporti locali, il tenente della polizia tribale Ray Burnette riporta che \"un paio di volte hanno visto questa creatura che guardava attraverso le finestre. Erano spaventati quando chiamarono.\" Riporta che \"le chiamate furono fatte da persone che non soffrivano di allucinazioni, non erano ubriache, non erano persone che sappiamo possano fare scherzi telefonici. Sono di veri cittadini della Riserva Indiana di Fort Apache.\"\nOpinione della comunit\u00e0 scientifica.\nIl professore di biologia Stan Lindstedt della Northern Arizona University respinge l'idea dell'esistenza di una creatura umanoide, capace di nascondersi al pubblico in un'area cos\u00ec vasta del paese: \"Lo colloco [il mostro] nella categoria della mitologia, che, senza dubbio, pu\u00f2 rendere la nostra cultura interessante, ma non ha niente a che fare con la scienza\".\nLa comunit\u00e0 scientifica generalmente attribuisce la natura degli avvistamenti della creatura come a dei falsi o delle misidentificazioni. Negli anni 1930, esemplari di orsi grizzly si stabilirono per un certo lasso di tempo nelle foreste dell'Arizona; i quali, data la loro stazza, avrebbero molto probabilmente essere scambiati per creature scimmiesche mitiche. Se gli avvistamenti dell'epoca furono spiegati con essi, oggi vengono categorizzati come possibili \"colpevoli\" di errori di identificazioni leoni di montagna, orsi bruni e alci.\nSenza prove evidenti che ne possano stabilire l'effettiva esistenza, il mostro di Mogollon continua a rimanere parte del panorama folcloristico.\nNella cultura di massa.\nDopo l'incendio della foresta Rodeo-Chediski, nel 2002, che provoc\u00f2 la distruzione di 467,066 acri di landa forestale dell'Arizona, Dolan Ellis (cantante di ballate dell'Arizona dal 1966) si impegn\u00f2 ad aiutare la riforestazione del luogo. Dolan menzion\u00f2 il mostro di Mogollon nella canzone \"Wildfire\" realizzata per la campagna contro il degrado e l'abbandono delle aree naturali dell'Arizona."}
{"id": "3145898", "revid": "767487", "url": "https://it.wikipedia.org/wiki?curid=3145898", "title": "Much Ado About Nothing (film 1913)", "text": "Much Ado About Nothing \u00e8 un cortometraggio muto del 1913 diretto da Phillips Smalley.\nInterpretato da Pearl White e da Chester Barnett, \u00e8 una delle prime versioni della commedia shakespeariana \"Molto rumore per nulla\".\nProduzione.\nIl film fu prodotto dalla Crystal Film Company.\nDistribuzione.\nIl film - un cortometraggio di 150 metri - venne distribuito nelle sale dalla Universal Film Manufacturing Company il 2 settembre 1913. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Crystal Film Company, la commedia \"Baldy Belmont and the Old Maid\"."}
{"id": "3145908", "revid": "785863", "url": "https://it.wikipedia.org/wiki?curid=3145908", "title": "Kenai (personaggio)", "text": ""}
{"id": "3145910", "revid": "287204", "url": "https://it.wikipedia.org/wiki?curid=3145910", "title": "Kenai", "text": ""}
{"id": "3145912", "revid": "326822", "url": "https://it.wikipedia.org/wiki?curid=3145912", "title": "Litterio Story", "text": ""}
{"id": "3145915", "revid": "599013", "url": "https://it.wikipedia.org/wiki?curid=3145915", "title": "Technisub", "text": "Technisub \u00e8 un'azienda italiana produttrice di attrezzatura subacquea.\nIl nome dell'azienda deriva da \"Tecnologia subacquea\".\nL' presidente \u00e8 Paolo Ferraro, figlio del fondatore Luigi Ferraro.\nStoria.\nLa Technisub \u00e8 stata fondata il 13 ottobre 1962 da Luigi Ferraro a Genova, assieme al figlio Italo Ferraro, Carlos Reinberg e Paolo Ruggero.\nNel 1969 ha sponsorizzato la spedizione nelle grotte sommerse di Capo Caccia, durante la quale \u00e8 stato segnato il record di 310 metri di percorso in sifone.\nNel 2011 Technisub acquisisce la White's Manufacturing, un'azienda canadese nata nel 1956, leader nel settore delle mute stagne.\nProdotti.\nLa Technisub produce attrezzature per subacquea, tra cui: pinne, maschere, aeratori, GAV, bombole, mute, guanti, orologi da polso, calzari, torce, coltelli, cavigliere, cinture, segnalatori e boe.\nTra i prodotti della Technisub spiccano:\nDati economici.\nL'azienda appartiene alla multinazionale francese Air Liquide e fa parte del gruppo Aqua Lung International. Technisub \u00e8 inoltre inserita nel gruppo Confisub (assieme a Cressi Sub, Mares, Scubapro Uwatec, Seacsub, Effesub e Omersub), che rappresenta il 70% del mercato internazionale nell'ambito delle attrezzature subacquee.\nHa un capitale sociale di 774.685 euro.\nSport.\nNell'ambito della disciplina dell'apnea \u00e8 stata fornitrice del campione Enzo Maiorca.\nCinema.\nNel film \"\" James Bond utilizza il fucile subacqueo \"Jaguar\".\nNel film Tentacoli vengono usate attrezzature Technisub."}
{"id": "3145916", "revid": "110157", "url": "https://it.wikipedia.org/wiki?curid=3145916", "title": "Aqua Lung International", "text": "La Aqua Lung International \u00e8 un'azienda produttrice di attrezzatura per subacquea.\nL'azienda ha filiali in tutto il mondo ed \u00e8 una divisione del gruppo francese Air Liquide.\nStoria.\nNel 1943 l'ufficiale e futuro oceanografo francese Jacques-Yves Cousteau invent\u00f2, con la collaborazione di Emile Gagnan, fisico della Air Liquide, un'apparecchiatura per la respirazione subacquea: l'aqua-lung.\nSubito dopo la fine della seconda guerra mondiale questa apparecchiatura venne brevettata con i nomi \"Scaphandre Cousteau-Gagnan\", \"CG45\" (che sta per Cousteau-Gagnan 1945) per il mercato interno e \"Aqualung\" per l'esportazione: il nome aqualung divenne cos\u00ec un marchio registrato.\nLa produzione di queste attrezzature avveniva da parte di societ\u00e0 diverse facenti capo al gruppo francese Air Liquide: in Francia La Spirotechnique, che in seguito ebbe rapporti di collaborazione con Luigi Ferraro e la sua Technisub, fino ad assumerne il controllo .\nDurante gli anni cinquanta negli Stati Uniti, il brevetto aqua-lung fu utilizzato da cinque aziende del settore, tra cui una divisione della Aqua Lung America Inc: la U.S. Divers Co, di cui Jacques-Yves Cousteau fu il primo presidente del consiglio di amministrazione.\nAttualmente la \"U.S. Divers Co\" \u00e8 la divisione della Aqua Lung International che si occupa di attrezzatura sportiva."}
{"id": "3145918", "revid": "15756", "url": "https://it.wikipedia.org/wiki?curid=3145918", "title": "Campionato argentino di rugby a 15 1964", "text": "Il Campionato argentino di rugby a 15 1964 \u00e8 stato vinto dalla selezione di Buenos Aires che ha battuto in finale la selezione della Rosario"}
{"id": "3145919", "revid": "804", "url": "https://it.wikipedia.org/wiki?curid=3145919", "title": "Federazione Internazionale di Nuoto", "text": ""}
{"id": "3145921", "revid": "729019", "url": "https://it.wikipedia.org/wiki?curid=3145921", "title": "Campionato argentino di rugby a 15 1965", "text": "Il Campionato argentino di rugby a 15 1965 \u00e8 stato vinto dalla selezione di Rosario che ha battuto in finale la selezione di Buenos Aires\nIl Campionato torna alla formula ad eliminazione diretta."}
{"id": "3145927", "revid": "174925", "url": "https://it.wikipedia.org/wiki?curid=3145927", "title": "Colle palatino", "text": ""}
{"id": "3145931", "revid": "110157", "url": "https://it.wikipedia.org/wiki?curid=3145931", "title": "Be\u017eeckij rajon", "text": "Il Be\u017eeckij rajon () \u00e8 un rajon dell'Oblast' di Tver', nella Russia europea; il capoluogo \u00e8 Be\u017eeck. Ricopre una superficie di 2810 chilometri quadrati ed ospitava nel 2010 una popolazione circa 36.000 abitanti."}
{"id": "3145940", "revid": "253269", "url": "https://it.wikipedia.org/wiki?curid=3145940", "title": "Ella Raines", "text": "Biografia.\nDi origini irlandesi, scozzesi e francesi, studi\u00f2 arte drammatica all'universit\u00e0 di Washington e inizi\u00f2 a recitare giovanissima nelle compagnie dei teatri universitari. All'inizio degli anni quaranta fece dei provini a Hollywood e firm\u00f2 un contratto per la \"B-H Productions\", compagnia di produzione formata dal regista Howard Hawks con l'attore Charles Boyer. Il debutto avvenne nel film di guerra \"Corvetta K-225\" (1943), cui segu\u00ec subito dopo \"Angeli all'inferno\" (1943), dramma bellico in cui l'attrice interpret\u00f2 una delle otto ragazze chiamate come infermiere a Bataan durante i bombardamenti giapponesi.\nSuccessivamente venne ingaggiata dalla casa produttrice Universal, che valorizz\u00f2 la sua particolare bellezza, dagli occhi magnetici e dallo sguardo vagamente felino, con ruoli da protagonista in alcuni notevoli thriller degli anni quaranta, come \"La donna fantasma\" (1944), accanto a Franchot Tone, in cui imperson\u00f2 una intraprendente ragazza che aiuta un uomo ingiustamente accusato di omicidio, scoprendo il vero colpevole, \"Quinto non ammazzare!\" (1944), dove fu la dolce fanciulla amata da Charles Laughton e \"Io ho ucciso\" (1945), drammatica vicenda di fosche rivalit\u00e0 familiari, tutti diretti da Robert Siodmak. Ottenne altri ruoli di media importanza in vigorosi melodrammi come \"Passione che uccide\" (1947) di Michael Gordon, e \"Forza bruta\" (1947) di Jules Dassin, accanto a Burt Lancaster, nell'avventuroso \"Le colline camminano\" (1949) di John Sturges e nei western \"L'amante del bandito\" (1950) e \"La valle dei bruti\" (1952).\nSempre all'inizio degli anni cinquanta la Raines inizi\u00f2 a lavorare per il piccolo schermo in serie televisive antologiche come \"Robert Montgomery Presents\" (1950) e \"Douglas Fairbanks, Jr., Presents\" (1956), riscuotendo il suo maggiore successo televisivo con la serie \"Janet Dean, Registered Nurse\", interpretando il ruolo della protagonista in 34 episodi girati durante l'anno 1954. Nella seconda met\u00e0 del decennio abbandon\u00f2 progressivamente l'attivit\u00e0 artistica, comparendo per l'ultima volta sullo schermo in \"The Man in the Road\" (1956) di Lance Comfort. Torn\u00f2 a recitare in un'unica occasione come \"guest star\" nell'episodio \"Death Match\" della serie poliziesca \"Matt Houston\" (1984).\nVita privata.\nDopo un primo matrimonio (1942-1945) con Kenneth Trout, la Raines si rispos\u00f2 nel 1947 con Robin Olds, pilota della \"United States Air Force\", da cui ebbe due figli e da cui divorzi\u00f2 nel 1975. L'attrice mor\u00ec il 30 maggio 1988, all'et\u00e0 di 67 anni, per un cancro all'esofago."}
{"id": "3145943", "revid": "216401", "url": "https://it.wikipedia.org/wiki?curid=3145943", "title": "Melbourne 2010", "text": ""}
{"id": "3145946", "revid": "16066", "url": "https://it.wikipedia.org/wiki?curid=3145946", "title": "Global Hunger Index", "text": ""}
{"id": "3145953", "revid": "775372", "url": "https://it.wikipedia.org/wiki?curid=3145953", "title": "Samuel Huntington (statista)", "text": "Ricopr\u00ec la carica di Governatore del Connecticut succedendo a Matthew Griswold, e di Presidente del Congresso Continentale dal 1779 al 1781.\nBiografia.\nNato da Nathaniel and Mehetabel Huntington, fu quarto di dieci figli, fu educato alla \"Common school\" e prosegu\u00ec il proprio percorso formativo come autodidatta, leggendo libri presi in prestito dalla biblioteca del locale parroco, il reverendo Ebenezer Devotion, e di altri notabili del paese. All'et\u00e0 di 16 anni inizi\u00f2 a lavorare come apprendista presso un artigiano bottaio, continuando tuttavia ad aiutare suo padre nella conduzione della fattoria di famiglia.\nNel 1754 Huntington intraprese la carriera forense e si trasfer\u00ec a Norwich (Connecticut), dove inizi\u00f2 ad intraprendere nel 1764 l'attivit\u00e0 politica in qualit\u00e0 di rappresentante del suo paese presso l\"'Assemblea del Connecticut\". Nel 1784 divenne giudice capo della Corte Suprema del Connecticut.\nFu uno dei principali fautori della lotta contro le cosiddette \"leggi intollerabili\" promulgate dal Parlamento della Gran Bretagna. Anche grazie a questa sua attivit\u00e0 l'Assemblea del Connecticut lo nomin\u00f2 nell'ottobre 1775 tra la schiera dei suoi delegati che avrebbero dovuto partecipare al Secondo congresso continentale. Nel gennaio 1776 prese posto come rappresentante del suo paese, insieme a Roger Sherman e Oliver Wolcott durante l'assemblea per la dichiarazione di indipendenza degli Stati Uniti d'America e per la stesura degli Articoli della Confederazione. Durante tutto questo periodo fu affetto da vaiolo.\nNonostante non fosse dotato di capacit\u00e0 oratorie particolarmente notevoli, la sua fermezza e la sua operosit\u00e0 gli fecero guadagnare l'elezione a Presidente del Congresso Continentale il 28 settembre 1779, quando il suo predecessore, John Jay, fu nominato ambasciatore in Spagna."}
{"id": "3145960", "revid": "21880", "url": "https://it.wikipedia.org/wiki?curid=3145960", "title": "Trachops", "text": ""}
{"id": "3145961", "revid": "767487", "url": "https://it.wikipedia.org/wiki?curid=3145961", "title": "Hayuma Tanaka", "text": "Carriera.\nHa esordito con la Nazionale giapponese il 9 agosto 2006 contro Trinidad e Tobago."}
{"id": "3145962", "revid": "1543377", "url": "https://it.wikipedia.org/wiki?curid=3145962", "title": "Campionati del mondo di ciclismo su strada 2010 - Cronometro femminile Elite", "text": "La Cronometro individuale femminile Elite dei Campionati del mondo di ciclismo su strada 2010 \u00e8 stata corsa il 28 settembre nell cittadina di Geelong, in Australia, e ha affronta un percorso totale di 22,7\u00a0km. \u00c8 stata vinta dalla britannica Emma Pooley.\nPercorso.\nIl percorso si snoda interamente lungo un circuito tra le vie della cittadina di Geelong, a pochi chilometri da Melbourne. \nA differenza della cronometro maschile elite, che prevede due giri del circuito, le donne affrontano una sola tornata; la partenza \u00e8 situata lungo Moorabool Street e il percorso affronta gi\u00e0 un breve tratto in salita fino all'incrocio con McKillop Street, da cui una discesa di quasi due chilometri porta in Barrabool Road. Qui si affronta un tratto rettilineo lungo il Barwon River, fino alla rotatoria con Shannon Avenue, in cui si gira a destra in Mount Pleasant Road. Lasciato il tratto rettilineo, il percorso affronta una serie di sali-scendi che possono mettere alla prova la resistenza delle partecipanti. Da Mt Pleasant Rd ci si immette in Scenic Road, dove si raggiunge il punto pi\u00f9 alto del circuito. Da questo, il percorso scende fino a Queens Park Road affrontando una discesa di 2,5\u00a0km in cui si possono raggiungere i 100 km/h. Terminata la discesa, un nuovo strappo porta in Aphrasia Street ed \u00e8 seguito da una seconda lunga discesa lungo Pakington Street, Church Street e Glenleith Avenue che porta sulla costa dell'oceano, un tratto vallonato ma tuttavia molto veloce. Il passaggio da Hearne Parade, vicino al giardino botanico di Geelong, pu\u00f2 essere reso difficoltoso dal vento. Lasciato il tratto costiero il percorso piega verso sud, attraversa per un breve tratto Geelong-Portarlington Road e ritorna nel giardino botanico, portandosi nuovamente verso la costa. Uscite dal parco, le atlete affrontano l'ultimo chilometro e mezzo lungo Malop Street, rettilineo che immette in Moorabool Street dove \u00e8 situato l'arrivo.\nSquadre e corridori partecipanti.\nOgni nazione poteva iscrivere quattro atlete e schierarne due in gara. Le campionesse continentali e la campionessa mondiale uscenti potevano essere iscritte in aggiunta alle sei partecipanti iscritte. Tuttavia, l'unica iscritta alla gara tra queste \u00e8 la campionessa oceanica Alexis Rhodes.\nLe 38 partecipanti, a differenza delle edizioni precedenti, non sono state suddivise in gruppi, ma partono a distanza di un minuto e mezzo l'una dall'altra."}
{"id": "3145965", "revid": "287204", "url": "https://it.wikipedia.org/wiki?curid=3145965", "title": "Bela Sarosi", "text": ""}
{"id": "3145966", "revid": "767487", "url": "https://it.wikipedia.org/wiki?curid=3145966", "title": "Nelidovskij rajon", "text": "Il Nelidovskij rajon () \u00e8 un rajon dell'Oblast' di Tver', nella Russia europea; il capoluogo \u00e8 Nelidovo. Istituito nel 1929, ricopre una superficie di 2632 chilometri quadrati ed ospitava nel 2010 una popolazione circa 30.000 abitanti."}
{"id": "3145970", "revid": "767487", "url": "https://it.wikipedia.org/wiki?curid=3145970", "title": "Naoya Ishigami", "text": ""}
{"id": "3145976", "revid": "712828", "url": "https://it.wikipedia.org/wiki?curid=3145976", "title": "Famiglia Potter", "text": ""}
{"id": "3145977", "revid": "226458", "url": "https://it.wikipedia.org/wiki?curid=3145977", "title": "Mutanti di Drosophila", "text": "Mutanti di \"Drosophila melanogaster\", comunemente chiamato moscerino dell'aceto/della vinaccia/vino/banana/frutta\namnesiac: mutante con difficolt\u00e0 di apprendimento;\nAntennapedia: (Antp) con una coppia di zampe sulla testa al posto delle antenne;\nBarbie: mutante con un semplice lembo di cuticola al posto dei genitali;\nbazooka: con gravi anomalie dell'organizzazione corporea, a volte letali gi\u00e0 prima dell'uscita dall'uovo;\nbicaudal: mutante che nasce con due aperture anali fuse assieme, testa gravemente sottosviluppata, (n\u00e9 occhi n\u00e9 cervello), senza appendici locomotorie; vive poche ore;\nbithorax: mutante con un secondo paio di ali al posto per sostituzione del segmento corporeo dei bilancieri ad opera di un duplicato del segmento precedente;\nbladderwing: come bazooka, con gravi anomalie dell'organizzazione corporea, a volte letali gi\u00e0 prima dell'uscita dall'uovo;\nbubble: come bazooka, con gravi anomalie dell'organizzazione corporea, a volte letali gi\u00e0 prima dell'uscita dall'uovo;\ncabbage: mutante con difficolt\u00e0 di apprendimento;\ncheapdate: mutante che determina minor resistenza all'alcool: variante di amnesiac;\nchico: di piccole dimensioni (meno della met\u00e0 di una D. normale) ha cellule pi\u00f9 piccole e in minor numero;\ncoitus interruptus: incapace di completare l'accoppiamento;\ndachshund: (bassotto): con zampe corte, inadatte alla deambulazione: si dibatte per qualche giorno, fino alla morte per disidratazione;\ndrop dead: normale sviluppo, ma morte improvvisa da adulta;\ndunce: mutante con difficolt\u00e0 di apprendimento, primo di una serie numerosa;\neagle: ali ad angolo retto sul corpo;\nforkhead: mutante omeotico con parti della testa in posizione ventrale;\nfruitless: il corteggiamento, normale, non \u00e8 seguito dalla copula;\ngengis khan: il nome deriva in parte dall'accumulo nelle uova della proteina muscolare actina;\ngooseberry: come bazooka, con gravi anomalie dell'organizzazione corporea, a volte letali gi\u00e0 prima dell'uscita dall'uovo;\ngroucho: con sopracciglia cespugliose, come il pi\u00f9 noto dei fratelli Marx;\nhunchback: come patch, morte embrionale, con mancanza di varie parti del corpo;\nKen: mutante con un semplice lembo di cuticola al posto dei genitali;\nlinotte: mutante con difficolt\u00e0 di apprendimento:\nmethuselah: mutante con vita di 85-90 giorni (invece di 50-60) e pi\u00f9 robusta costituzione: sopravvive senza cibo fino ad 80 ore (50 i non mutanti); resiste 18 ore a 36 gradi \u00b0C, (12 i non mutanti); esposti al diserbante paraquat, individui normali diventano letargici e rallentati dopo 12 ore, con 90% di mortalit\u00e0 in 48; i methuselah, ancora normali a 24 ore, dopo 48 ore sopravvivono per oltre il 50%;\nminiature: corpo di dimensioni normali ma ali minuscole e striminzite;\nolive: corpo di color oliva invece che scuro;\npatch: morte embrionale, con mancanza di varie parti del corpo;\nperiod: mutante con alterazioni dei ritmi biologici, con cicli giornalieri da 19 a 29 ore o addirittura casuali, (in coppia con timeless);\npink: mutante per il colore degli occhi;\npirouette: da adulto, traccia cerchi che si fanno via via sempre pi\u00f9 stretti, fino a diventare piroette, dopo di che collassa e muore;\nPopeye: come bazooka, con gravi anomalie dell'organizzazione corporea, a volte letali gi\u00e0 prima dell'uscita dall'uovo;\nrudimentary: corpo di dimensioni normali ma ali minuscole e striminzite;\nradish: mutante con difficolt\u00e0 di apprendimento;\nrunt: come patch, morte embrionale, con mancanza di varie parti del corpo;\nshaker: caratterizzata da contorsioni convulse e agitazione frenetica delle zampe, muore precocemente;\nsieve: muore allo stato embrionale, con abbozzi ancora rudimentali delle varie parti del corpo;\nsnafu: con anomalie anatomiche grottesche;\nspook: come bazooka, con gravi anomalie dell'organizzazione corporea, a volte letali gi\u00e0 prima dell'uscita dall'uovo;\nstuck: per problemi al pene, che non riesce ad estrarre dalla femmina, le resta attaccato finendo col morire per inedia;\ntimeless: determina gravi difficolt\u00e0 al sonno (in coppia con period);\ntruncate: corpo di dimensioni normali ma ali minuscole e striminzite;\nturnip: mutante con difficolt\u00e0 di apprendimento;\nvan gogh: cos\u00ec denominato da biologi cui la disposizione delle setole sulle ali ricordava \u201cle pennellate vorticose che l'artista us\u00f2 in alcuni dei suoi dipinti\u201d;\nwhite: primo mutante individuato da Morgan, ad occhi bianchi. \nI geni sono denominati dal mutante grazie al quale sono stati scoperti, con l'iniziale maiuscola (dominante) o minuscola (recessivo)."}
{"id": "3145978", "revid": "484564", "url": "https://it.wikipedia.org/wiki?curid=3145978", "title": "7\u00aa Brigata corazzata &quot;Saar me-Golan&quot;", "text": ""}
{"id": "3145983", "revid": "729019", "url": "https://it.wikipedia.org/wiki?curid=3145983", "title": "Iveco Magirus", "text": "La Iveco Magirus AG \u00e8 una societ\u00e0 tedesca produttrice di autocarri e veicoli pesanti.\nNel sito storico di Ulma viene sviluppata e prodotta, fino al 2012, la gamma pesante della controllante Iveco. Fino al 2013 controllava anche la societ\u00e0 di veicoli antincendio a marchio Magirus. \u00c8 la sede tedesca della Iveco S.p.A. ove dal 2013 rimane la progettazione della gamma pesante prodotta nello stabilimento di Madrid.\nStoria della societ\u00e0.\nLa Iveco Magirus AG ha origine nella costruzione di autocarri, autobus e veicoli antincendio della Magirus, fondata nel 1865 da Conrad Dietrich Magirus e fusa nel 1936 con la Humboldt-Deutz (oggi: Deutz AG). Deutz continu\u00f2 la produzione di autocarri a marchio Magirus-Deutz. Nel 1974 la Deutz crea la societ\u00e0 \"Magirus-Deutz AG\", di cui l'Iveco nel 1975 rileva l'80% del capitale. Il restante 20% rimane in mano alla Deutz fino al 1980, poi diventer\u00e0 tutto Fiat-Iveco. Nel 1983 la Magirus-Deutz AG viene trasformata in Iveco Magirus AG. La divisione veicoli antincendio nel 1996 diventa Iveco Magirus Brandschutztechnik GmbH.\nLa \"Eurokrise\" colpisce il settore nell'anno 2009. La produzione di quell'anno cala del 56% e la situazione finanziaria del gruppo porta all'introduzione nel febbraio 2009 di una riduzione dell'orario di lavoro. Il gruppo Iveco, che nel frattempo diventa parte di Fiat Industrial, nel maggio 2012 chiude cinque stabilimenti in Europa trasferendo la produzione della gamma pesante da Ulma a Madrid. Il 3 agosto 2012 viene prodotto l'ultimo Iveco Stralis presso il sito storico di Ulma.\nRimane nel 2016 la parte progettativa del ramo autocarri pesanti del gruppo Iveco. 300 lavoratori vennero messi in prepensionamento e i rimanenti 1.500 garantiti dalla Fiat Industrial verso siti del gruppo o alla Magirus GmbH, il numero rimanente venne garantito da Fiat fino al 2017.\nDal 2013 viene prodotta l'intera gamma dei veicoli antincendio del gruppo Iveco. Nel ramo lavorano circa 1.000 dipendenti."}
{"id": "3145984", "revid": "599013", "url": "https://it.wikipedia.org/wiki?curid=3145984", "title": "Juninho (calciatore 1977)", "text": ""}
{"id": "3145987", "revid": "74801", "url": "https://it.wikipedia.org/wiki?curid=3145987", "title": "Dorotea di Medem", "text": "Biografia.\nAnna Carlotta Dorotea nacque al Palazzo di Me\u017eotne a Me\u017eotne, attuale Lettonia da Federico di Medem, un Reichsgraf e della vecchia nobilt\u00e0 della Curlandia e un generale-poru\u010dik dell'Impero russo e dalla sua seconda moglie Louise Charlotte von Manteuffel. Suo padre, un discendente di Konrad von Mandern, fu egli stesso insignito dell'Ordine Imperiale di Sant'Aleksandr Nevskij nel 1774 per il suo aiuto nella preparazione del Trattato di K\u00fc\u00e7\u00fck Kaynarca. Possed\u00e9 molte propriet\u00e0, tra cui la Villa Medem a Jelgava. La sua sorellastra maggiore dal precedente matrimonio di suo padre fu la poetessa Elisa von der Recke.\nIl 6 novembre 1779, la diciottenne Dorotea divent\u00f2 la terza moglie del trentasettenne senza figli Duca Pietro Biron, figlio del famoso favorito di Anna di Russia, Ernesto Giovanni. La coppia ebbe sei figli, due dei quali morirono nell'infanzia. I quattro figli sopravvissuti furono tutte femmine; tuttavia, la pi\u00f9 giovane, Dorotea, era probabilmente illegittima.\nDorotea fu benvenuta nei pi\u00f9 alti circoli sociali grazie al suo nuovo status di duchessa che per la sua bellezza. Poich\u00e9 suo marito era preoccupato per le difficolt\u00e0 politiche in patria che coinvolgevano il suo grande feudatario il Re di Polonia e la nobilt\u00e0 della Curlandia, la spediva frequentemente in missioni diplomatiche a Varsavia, della durata di diversi mesi, e a Berlino, Karlovy Vary, e a San Pietroburgo per brevi periodi. Durante queste lunghe assenze Dorotea si estrani\u00f2 da suo marito ed ebbe numerose relazioni con altri uomini, incluso Gustaf Mauritz Armfelt, Talleyrand, e il nobile polacco Alexander Batowski, da cui gener\u00f2 la sua quarta figlia, nata nel 1793. Dopo l'anno in cui partor\u00ec la sua figlia illegittima, chiamata anche Dorotea (che suo marito, tuttavia, riconobbe come propria), la Duchessa si trasfer\u00ec permanentemente al Palazzo Kurland a Berlin, dove tenne un salotto aristocratico.\nNel 1794 acquist\u00f2 il the Gutsherrschaft L\u00f6bichau nel Altenburgischen e trascorse le estati l\u00ec nello Schloss di nuova costruzione. Invitando poeti, filosofi, parenti e amici a L\u00f6bichau, divent\u00f2 nota come la \"Musenhof der Herzogin von Kurland\". Sua sorella Elisa von der Recke, che in seguito si sarebbe legata a Christoph August Tiedge, venne a L\u00f6bichau per vivere e lo Zar Alessandro I di Russia, Federico Guglielmo III di Prussia, Napoleone I di Francia, Talleyrand, Metternich, Goethe, Schiller e altre personalit\u00e0 del tempo furono amici personali della duchessa. Nel 1801, riceve una proposta di matrimonio dal Principe Federico Adolfo di Svezia.\nAl momento del matrimonio della figlia minore, Dorotea, con il nipote di Talleyrand, Edmond de Talleyrand-P\u00e9rigord, nel 1809, la duchessa si trasfer\u00ec a Parigi, avendo una intensa relazione sentimentale con Talleyrand e lo influenz\u00f2 a ribellarsi contro Napoleone. Nel 1814 si rec\u00f2 al Congresso di Vienna per affrontarlo riguardo alla sua relazione amorosa con la figlia Dorotea. Un paio di anni dopo la sua morte a L\u00f6bichau nel 1821, il corpo della Duchessa fu trasferito dal luogo della sua morte alla cripta di famiglia a Sagan dove suo marito era stato sepolto nel 1800.\nFigli.\nCon Pietro Biron:\nCon Alexander Batowski:"}
{"id": "3145989", "revid": "114058726", "url": "https://it.wikipedia.org/wiki?curid=3145989", "title": "Tortigliano", "text": "Tortigliano \u00e8 una frazione del comune di Anghiari (Provincia di Arezzo).\nGeografia fisica.\nIl piccolo borgo di Tortigliano \u00e8 situato ad otto chilometri circa da Anghiari in cima ad una collina al cui fianco scorre l'omonimo rio, geograficamente \u00e8 parte della Valtiberina Toscana.\nStoria.\nLe prime notizie della chiesa e quindi del borgo di Tortigliano (che all'epoca era conosciuto anche con il nome di Tursigliano) sono del 1268, e del 1349, la chiesa appare infatti nei \u201cdecimari\u201d della diocesi di Citt\u00e0 di Castello e, a far data dal 1566, della nuova Diocesi di Sansepolcro.\nDai dati riportati nei registri parrocchiali e diocesani, nel 1639 Tortigliano risulta avere una popolazione di ben 260 persone, nella prima met\u00e0 del 1700, viene nominato don Giovanni Olivi rettore e compatrono dell'altare laterale dedicato alla Madonna del Belvedere, nel 1880 fu nominato parroco di Tortigliano don Valentino Ulivi. \nTortigliano a quell'epoca contava 120 abitanti, suddivisi in 21 famiglie (meno della met\u00e0 di quelle che vi risiedevano nel 1639!), mentre nel 1935 Tortigliano contava circa 150 persone.\nDal 1962 S.Bartolomeo a Tortigliano perde la dignit\u00e0 di chiesa parrocchiale e viene data in economia al parroco di Castigliano.\nOggi il borgo \u00e8 abitato da alcune famiglie ed \u00e8 una meta di crescente interesse agrituristico.\nLuoghi di interesse.\nDegna di interesse \u00e8 la bella piazza del belvedere antistante la Chiesa di S.Bartolomeo Apostolo, l'intero abitato mostra una struttura urbanistica di chiara impronta medievale.\nArchitetture religiose.\nA Tortigliano \u00e8 presente un unico luogo di culto: La Chiesa di San Bartolomeo Apostolo, attualmente non officiata.\nDi forma rettangolare, dalle dimensioni esterne di circa ), \u00e8 costruita interamente in pietra, la facciata presenta una finestra ad occhio sovrastata da una finestra quadrangolare murata. \nUn piccolo campanile a vela in mattoni con una sola campana \u00e8 situato al colmo della facciata.\nA sinistra della chiesa, c'\u00e8 la sacrestia mentre dietro l'abside \u00e8 situata l'antica canonica dotata di tre ingressi al pianterreno e di tre finestroni al piano superiore, che si affacciano su di una balconata.\nLa chiesa, illuminata dalla finestrella circolare sulla facciata e da due piccole finestre ubicate nella parete esposta a Sud, custodisce un unico altare rivolto al popolo e due tele raffiguranti santi."}
{"id": "3145991", "revid": "59975", "url": "https://it.wikipedia.org/wiki?curid=3145991", "title": "Early Dancehall", "text": ""}
{"id": "3145994", "revid": "1149807", "url": "https://it.wikipedia.org/wiki?curid=3145994", "title": "Takato Matsuki", "text": " \u00e8 il protagonista della terza stagione dell'anime dedicato all'universo di \"Digimon\", \"Digimon Tamers\".\nTakato \u00e8 un bambino vivace, felice e spensierato che ama i Digimon, giocare al gioco di carte di Digimon e disegnare i Digimon da lui ideati. Uno di questi Digimon, Guilmon, diviene il suo Digimon partner. Lui e Guilmon diventano presto molto amici di Henry Wong e del suo partner Terriermon. Inizialmente affrontato duramente da Rika Nonaka e dal suo Digimon Renamon, desiderose di assorbire i dati di Guilmon, successivamente le due diventano dei componenti di valore della squadra dei Domatori. \u00c8 molto amico di Kazu Shioda e Kenta Kitagawa, suoi compagni di classe e rivali nelle partite con le Digicarte. Durante la serie Takato rivela di essere innamorato di Jeri Katou.\nL'immaginazione di Takato spesso ha la meglio su di lui ed a volte capita che i suoi sentimenti o la sua immaginazione annebbino il suo giudizio. Viene raffigurato come un ragazzo un po' pasticcione, spensierato ed infantile, ma che \u00e8 capace di proiettare un'immagine pi\u00f9 adulta di s\u00e9 quando le circostanze diventano serie.\nTakato \u00e8 doppiato in giapponese da Makoto Tsumura e in italiano da Gaia Bolognesi.\nDigimon Tamers.\nTakato \u00e8 figlio unico; i suoi genitori sono dei panettieri che portano avanti un panificio di produzione propria. \u00c8 un ragazzo dalla fervida immaginazione e gli piace molto essere creativo, infatti ama disegnare. Un giorno il ragazzo disegna Guilmon su un blocco note ed il suo Digivice D-Arc, da poco ottenuto strisciando una Carta Blu nel suo lettore di carte, effettua la scansione dei disegni e crea fisicamente il suo nuovo partner. Per assomigliare al suo eroe Tai, Takato indossa delle lenti da aviatore gialle per mostrare il suo stato di leader dei Domatori di Digimon. Inizialmente non \u00e8 molto bravo nei combattimenti (per esempio nella battaglia tra Guilmon e Devidramon inizia ad usare carte che fanno solo peggiorare le cose e l'unica ragione della loro vittoria \u00e8 la Digievoluzione di Guilmon in Growlmon, innescata dall'affetto che Takato prova per Guilmon), ma con il passare del tempo migliora le proprie abilit\u00e0 (ad esempio durante la battaglia con IceDevimon, un avversario che nemmeno Kyubimon era riuscita a distruggere, quando \u00e8 migliorato abbastanza in battaglia da usare una perfetta tecnica combo con le Digicarte, cos\u00ec da permettere a Guilmon di sconfiggere IceDevimon senza nemmeno digievolvere Growlmon). Sembra avere un legame profondo con Guilmon e, quando Growlmon viene ferito a morte dal Deva tigre, Mihiramon, Takato sviene e fa una sorta di sogno in cui lui e Growlmon parlano tra di loro. Il ragazzo ammette di non essere degno di essere un Domatore, ma Growlmon ha ancora bisogno d'aiuto e quindi lo aiuter\u00e0. Ci\u00f2 permette a Takato di ottenere una Carta Blu e permettere a Growlmon di matrixdigievolvere WarGrowlmon, il quale riesce a distruggere il nemico. WarGrowlmon gli dice che \u00e8 stato all'altezza della situazione e lo ringrazia per aver combattuto con lui. Durante il combattimento con il Deva cinghiale, Vikaralamon, quando tutti gli altri si arrendono, Takato si fa avanti e, grazie al suo legame con WarGrowlmon, gli conferisce la sua stessa energia e forza. La forza combinata di Takato e WarGrowlmon libera quest'ultimo da un attacco di Vikaralamon e distrugge il Deva, che prima era troppo potente per essere battuto.\nLa morte di Leomon nell'episodio \"Il destino di Leomon\" fa perdere a Takato il suo equilibrio mentale ed il ragazzo, fin troppo desideroso di fare a pezzi l'assassino del Digimon, Beelzemon, costringe WarGrowlmon a digievolvere al livello mega. Tuttavia, le sue emozioni negative hanno la meglio su di lui e condizionano la Digievoluzione, facendo fare a WarGrowlmon la Digievoluzione del Male e trasformandolo in Megidramon. Takato \u00e8 sconvolto e non capisce cosa sia successo e lascia cadere il suo D-Arc, che, sovraccarico di dati, si distrugge. Takato successivamente capisce cosa ha fatto al suo Digimon partner e quanto Guilmon significhi per lui, riuscendo a raggiungere Guilmon all'interno della mente di Megidramon e facendolo regredire nel suo partner. Takato vuole ancora combattere Beelzemon, ma stavolta i suoi propositi, e di conseguenza le sue emozioni, sono buoni. Ci\u00f2 innesca la digievoluzione di Guilmon e Takato in una stessa forma fisica integrata (tramite un processo chiamato Biodigievoluzione), trasformandosi in Gallantmon e sconfiggendo Beelzemon. Alla fine del combattimento, Takato riceve un nuovo Digivice color oro come risultato di una migliore comprensione del suo partner e dei Digimon in generale.\nGallantmon \u00e8 un Digimon molto potente e Takato e Guilmon lo provano fino in fondo durante la strenua lotta contro il D-Reaper. Gallantmon si dimostra un valore aggiunto per la squadra dei Domatori, sconfiggendo diversi Agenti del D-Reaper ed incitando la squadra in battaglia con sentimenti positivi, dimostrandosi pienamente il leader dei Domatori. A causa dei sentimenti di Takato per Jeri, Gallantmon \u00e8 anche uno dei pi\u00f9 determinati a salvare la ragazza, rapita dal D-Reaper ed usata come fonte di informazioni e di energia negativa, la quale alimenta sempre di pi\u00f9 l'entit\u00e0 digitale. Per salvare Jeri, ormai ripresasi dallo stato di profonda depressione in cui era caduta, Gallantmon deve infine sconfiggere un Agente del D-Reaper dalle sembianze della ragazza stessa. Gallantmon, turbato, non riesce a combattere al meglio e viene sconfitto, ma Grani, il destriero del Digimon, danneggiata e prossima alla cancellazione, chiede a Gallantmon se vuole volare, fondendosi con il Digimon e donandogli le sue ali. Ci\u00f2 conferisce a Gallantmon l'energia necessaria ad effettuare un Cambio di Assetto in Gallantmon Crimson Mode, che prima sconfigge l'Agente Jeri e poi raggiunge Jeri e Calumon. A quel punto Gallantmon Crimson Mode regredisce in Takato e Guilmon: ci\u00f2 accade per la fine dell'effetto della Carta Rossa creata da Shibumi, la quale aveva permesso a Gallantmon, MegaGargomon, Sakuyamon e Justimon di mantenere le loro forme biodigievolute all'interno del D-Reaper. A quel punto Takato, aiutato da Guilmon, raggiunge Jeri e Calumon e li salva una volta per tutte, riunendosi alla ragazza. Il gruppo \u00e8 intrappolato all'interno del D-Reaper, ma Kazu, Guardromon, Kenta, MarineAngemon e Lopmon li raggiungono, liberandoli dall'entit\u00e0 digitale grazie all'Amore Oceanico di MarineAngemon. Il gruppo ha vinto e sembra riunito, ma i Digimon, a causa di un effetto collaterale di Shaggai, devono tornare a Digiworld. Guilmon regredisce in Gigimon e prega Takato di non perdere mai il sorriso, che \u00e8 la sua vera forza, volando poi a Digiworld. Piangendo, Takato promette a Gigimon di non perdere mai il sorriso.\nNell'epilogo della serie, in cui \u00e8 il solo Takato a comparire, il ragazzo passa davanti al vecchio nascondiglio di Guilmon, augurando al suo Digimon di stare bene e dicendo che non si dimenticher\u00e0 mai di lui e sar\u00e0 sempre il suo Domatore. Tuttavia, un Digignomo vola via felice dal nascondiglio di Guilmon. Takato, sentendo una strana sensazione, corre al nascondiglio del suo amico e vi trova un piccolo Digivarco, un passaggio per Digiworld. Takato sorride felice.\nThe Adventurers' Battle.\nTakato porta Guilmon con s\u00e9 ad Okinawa, dove deve trascorrere le vacanze con suo cugino Kai e suo nonno. Inizialmente Takato non era d'accordo ad andarci, ma presto inizia a divertirsi durante la sua esperienza nelle isole. Quando i Digimon iniziano a farsi vedere ad Okinawa, Takato, Guilmon e Kai intraprendono diverse battaglie contro di loro. Dopo aver salvato Minami, la figlia del creatore del V-Pet, Takato si occupa di lei finch\u00e9 non viene rapita dai Digimon malvagi e portata ai laboratori VP. Takato, Growlmon, Kai e Seasarmon, il \"partner\" di Minami, la inseguono e liberano lei e suo padre prima di affrontare Mephistomon in battaglia. Henry, Rika ed i loro Digimon presto si uniscono alla battaglia contro il Digimon di livello evoluto. Takato \u00e8 presente quando la battaglia continua in un'altra dimensione, dove WarGrowlmon, Rapidmon e Taomon creano il \"Trinity Burst\" (Esplosione della Trinit\u00e0) e sconfiggono Gulfmon, digievoluzione di Mephistomon.\nRunaway Digimon Express.\nTakato chiama Rika e si fa sfuggire che gli altri le stanno organizzando una festa a sorpresa per il suo compleanno. Per cercare di rimediare, il ragazzo suggerisce semplicemente di andare a guardare insieme la fioritura dei ciliegi, ma l'apparizione del folle Locomon fa saltare i piani del ragazzo. Takato e Guillmon vengono separati dopo l'attacco iniziale di Locomon, con Takato che finisce a bordo di una delle carrozze del Digimon. Rika e Renamon presto lo raggiungono a bordo, ma Rika viene presto posseduta da Parasimon ed attacca Takato. Guilmon, finalmente riuscito a raggiungere Locomon, aiuta a liberare Rika dal controllo di Parasimon e Takato biodigievolve con lui per diventare Gallantmon e salvare Rika da un altro Parasimon. Il gruppo viene a sapere che la destinazione di Locomon \u00e8 un portale per Digiworld che permetter\u00e0 un'invasione di Parasimon, cos\u00ec Gallantmon, MegaGargomon, Sakuyamon e gli altri Domatori si impegnano tutti insieme per sconfiggere l'orda di Parasimon. Quando la battaglia diventa troppo impegnativa, la determinazione di Takato ad ottenere la vittoria causa il Cambio di Assetto di Gallantmon in Gallantmon Crimson Mode, che poi distrugge tutti i Parasimon grazie al suo attacco Spada Supersonica. Dopo la battaglia, Takato partecipa alla festa di compleanno di Rika e, quando la ragazza se ne va, decide di seguirla, ma Renamon lo ferma per permettere alla ragazza di restare da sola con i suoi pensieri.\nCharacter song.\nTakato ha due \"image song\" personali. \"Across the Tears\" (\"Attraverso le lacrime\") \u00e8 il suo assolo nel CD \"\"Best Tamers 1\"; \"Kiseki no Takaramono\"\" (\"Tesoro dei miracoli\") \u00e8 il suo assolo nel \"\"Digimon 10th Anniversary\". In \"Best Tamers 1\", Takato duetta con Guilmon in \"Futari de La La La\"\" (\"Noi due, la la la\"). Takato canta inoltre due canzoni con Henry e Rika, \"3 Primary Colors\" (\"3 colori primari\") e \"Santamon o Sagase!!\" (\"Alla ricerca di Santamon!!\"), ed un'altra nell'interpretazione dei personaggi maschili di \"\"The Biggest Dreamer\" (la versione giapponese della sigla iniziale di \"Tamers\") presente nel CD memorial \"WE LOVE DIGIMON MUSIC\"\" (\"AMIAMO LA MUSICA DI DIGIMON\").\nAccoglienza.\nJustin Carter di Twinfinite ha classificato Takato come il terzo miglior Digiprescelto."}
{"id": "3145995", "revid": "287204", "url": "https://it.wikipedia.org/wiki?curid=3145995", "title": "Alpe di Cosio e Piano Cavallo", "text": " \nLAlpe di Cosio e Piano Cavallo \u00e8 un massiccio montuoso delle Alpi Liguri, che si sviluppa tra le valli dei torrenti Negrone e Tanarello, principali rami sorgentiferi del fiume Tanaro.\nEsso ricade interamente nel bacino imbrifero del Po, costituendo uno dei pochi territori della Provincia di Imperia al di l\u00e0 dello spartiacque tirrenico-adriatico. Si trova interamente nel territorio del comune di Cosio di Arroscia\nMorfologia.\nDa un punto di vista morfologico l'Alpe di Cosio e Piano Cavallo \u00e8 costituita da una displuviale che si sviluppa, in senso est-ovest, per circa 7\u00a0km tra la confluenza del torrente Negrone nel Tanarello (901\u00a0m) e la Colla Bassa di Piano Cavallo (1552\u00a0m), un valico secondario tra valli Negrone e Tanarello, che conduceva da Upega alla localit\u00e0 di Isola (Cosio di Arroscia), oggi disabitata; lo spartiacque dell'Alpe di Cosio e Piano Cavallo culmina a 1906\u00a0m lungo la stretta cresta rocciosa che collega la Cima Cantalupo (1892\u00a0m) alla Cima di Piano Cavallo (1896\u00a0m). Altre vette di rilievo di questo massiccio montuoso sono la Cima delle Armasse (1771\u00a0m) e il Monte Cimone (1831\u00a0m).\nL'Alpe di Cosio e Piano Cavallo \u00e8 caratterizzata da una spiccata dissimmetria di versanti. Il versante nord \u00e8 infatti costituito da imponenti e compatte bancate di calcare nummulitico, che discendono perpendicolari sulla sottostante valle Negrone, con pareti a strapiombo alte fino ad alcune centinaia di metri, mentre il versante Sud, costituito in prevalenza da calcari arenacei, alterna affioramenti rocciosi a pendii meno acclivi, coperti da pascoli e da boschi di conifere e latifoglie.\nAmbiente.\nLa zona \u00e8 di notevole pregio naturalistico e, grazie alla quota elevata e alla vicinanza al mare, ospita una fauna e una flora piuttosto particolari. Tra gli uccelli si possono ricordare il picchio nero, il fagiano di monte e l'aquila reale. La cima di Piancavallo \u00e8 frequentata da branchi di camosci. Proprio per questo \u00e8 stato costituito il Sito di interesse comunitario denominato \"Cima di Piano Cavallo - Bric Cornia\"."}
{"id": "3145996", "revid": "599013", "url": "https://it.wikipedia.org/wiki?curid=3145996", "title": "Ivo Perissinotto", "text": "Biografia.\nNonostante fosse nato a Noventa di Piave, Perissinotto durante la sua permanenza al Citt\u00e0 di Castello si affezion\u00f2 cos\u00ec tanto alla citt\u00e0 da decidere di trasferirsi l\u00ec una volta terminata la carriera di calciatore. Qui mise su famiglia e si dedic\u00f2 per il resto della sua vita alla gestione di un'edicola.\nPerissinotto \u00e8 scomparso nel 2017 all'et\u00e0 di 64 anni a causa di un malore improvviso.\nCaratteristiche tecniche.\nPerissinotto giocava come attaccante esterno, ruolo che gli permetteva di sfruttare al meglio la sua rapidit\u00e0 e la sua dinamicit\u00e0.\nCarriera.\nHa iniziato la carriera in Serie B con il nel 1968-69, anno in cui ha anche vinto il titolo di miglior giocatore nel Torneo giovanile Citt\u00e0 di Vignola.\nNel 1971 \u00e8 passato in Serie C, prima all'Entella e l'anno successivo al Trani, e nel 1973 ha disputato la Serie D con il Citt\u00e0 di Castello, per tornare in Serie C l'anno successivo con la Sangiovannese.\nHa esordito in Serie A il 7 marzo 1976 in - (3-1), la sua unica partita in quella stagione in bianconero.\nNella stagione successiva ha militato in Serie B con la maglia del , collezionando 18 presenze e 2 reti.\nHa poi trascorso sei stagioni con il , di cui tre in Serie C1 e tre in Serie C2, chiudendo infine la carriera con il Foligno in Serie C1."}
{"id": "3146001", "revid": "639480", "url": "https://it.wikipedia.org/wiki?curid=3146001", "title": "Storia Postale Inglese", "text": ""}
{"id": "3146007", "revid": "17654", "url": "https://it.wikipedia.org/wiki?curid=3146007", "title": "Vita futura - nel duemila guerra o pace?", "text": ""}
{"id": "3146008", "revid": "767487", "url": "https://it.wikipedia.org/wiki?curid=3146008", "title": "Dead Meadow", "text": "I Dead Meadow sono una Hard rock band statunitense costituitasi a Washington, D.C. nel 1998. Attualmente il gruppo ha pubblicato 7 album studio e un live.\nStoria del gruppo.\nLa formazione originaria della band era costituita da Jason Simon come cantante e chitarrista, Steve Kille al basso e Mark Laughlin alla batteria. Quest'ultimo lasci\u00f2 la band nel 2002 per seguire la carriera di avvocato e fu sostituito da Stephen Mc Carty. Attorno al 2005 un altro membro, il chitarrista Cory Shane, si aggiunse alla band.\nI Dead Meadow, molto influenti sulla scena heavy psych attuale, combinano l'hard rock dei '70 con il rock psichedelico dei '60. Le atmosfere lisergiche e prossime allo stoner rock che la band inserisce nei suoi brani, unite ad una forte componente blues e ad incursioni folk, contribuiscono a creare un sound ipnotico piuttosto moderno e originale.\nIl primo album, \"Dead Meadow\", \u00e8 stato pubblicato nel (2000) dalla \"Tolotta Records\", cui fa presto seguito nel (2001) \"Howls from the Hills\". L'anno successivo, il (2002), \u00e8 segnato dall'album live \"Got Live if you want it\". Agli inizi del (2003) la band cambia etichetta discografica, passando alla \"Matador records\" e pubblicando l'album \"Shivering Kings and Others\". A segnare invece l'ingresso del secondo chitarrista Cory Shane \u00e8 l'album inciso nel (2005), \"Feathers\". Nel (2008) arriva \"Old Growth\", sempre sotto l'etichetta della Matador Records e prodotto dal bassista Steve Kille. \"Three Kings\", uscito nel (2010) sotto la nuova etichetta \"Xemu\", \u00e8 una sorta di \"live\" che raccoglie alcuni dei brani pi\u00f9 celebri registrati dal vivo ed in pi\u00f9 cinque brani inediti. Nel 2013 esce \"Warble womb\"."}
{"id": "3146009", "revid": "1418004", "url": "https://it.wikipedia.org/wiki?curid=3146009", "title": "'A'id al-Qarni", "text": "Biografia.\nNato nella cittadina di al-Qarn al sud del regno dell'Arabia Saudita, dove ha frequentato la scuola elementare, mentre la media l'ha frequentata a Riad e la superiore ad Abha. Ad Abha si \u00e8 anche laureato, presso la Facolt\u00e0 di \"U\u1e63\u016bl al-D\u012bn\" (Fondamenti della religione), e poi ha conseguito la laurea magistrale e il dottorato. Era l'imam e il kha\u1e6d\u012bb della moschea di Ab\u016b Bakr ad Abha.\nPolemiche intorno ai suoi libri: Il suo primo libro (\u0644\u0627 \u062a\u062d\u0632\u0646) \"Non rattristarti\" \u00e8 molto simile al libro di Dale Carnegie\"Come vincere lo stress e cominciare a vivere\" (\"How to Stop Worrying and Start Living\", 1948). Alcuni hanno parlato di plaggio. Il caso si \u00e8 avverato con il suo secondo libro: (\u0644\u0627 \u062a\u064a\u0623\u0633) \"Non disperarti\" pubblicato nel 2011 \u00e8 risultato una copia al 90% della scrittrice saudita Salwa Al-\u00d3daidan (\u0633\u0644\u0648\u0649 \u0627\u0644\u0639\u0636\u064a\u062f\u0627\u0646) \"Cos\u00ec hanno vinto la disperazione\" (\u0647\u0643\u0630\u0627 \u0647\u0632\u0645\u0648\u0627 \u0627\u0644\u064a\u0623\u0633) pubblicato anteriormente, nel 2007. Dopo un reclamo amichevole non ascoltato, la scrittrice Salwa Al-\u00d3daidan si \u00e8 rivolta alla giustizia che ha diramato e confermato il plaggio, condannando \"il ladro\" ad un risarcimento pecuniario e al ritiro del suo libro dalle librerie."}
{"id": "3146013", "revid": "17654", "url": "https://it.wikipedia.org/wiki?curid=3146013", "title": "Nel 2000 guerra o pace? (Vita futura)", "text": ""}
{"id": "3146016", "revid": "1543377", "url": "https://it.wikipedia.org/wiki?curid=3146016", "title": "Marilena Ferrari", "text": "Biografia.\nDopo aver iniziato la sua carriera come agente di vendita della Treccani, avviando l'attivit\u00e0 imprenditoriale con negozi di macrobiotica e agenzie immobiliari, nel 1992 Marilena Ferrari fonda l'azienda editoriale ART'\u00c8.\nDal 1995 e il 2003 Marilena Ferrari affianca infatti il maestro, nonch\u00e9 suo grandissimo amico, Luciano Pavarotti nella realizzazione di ben nove edizioni del Pavarotti &amp; Friends, iniziativa in favore dei bambini vittime delle guerre.\n\u00c8 deceduta il 25 dicembre 2012 all'et\u00e0 di 60 anni dopo una lunga malattia.\nFMR-ART'\u00c8.\nNel 2002 Marilena Ferrari acquisisce la prestigiosa casa editrice FMR-Franco Maria Ricci e d\u00e0 vita alla terminologia \"libro di pregio\", che definisce un'edizione di un libro, solitamente opere letterarie o divulgative, nella forma di un'opera di alto artigianato, stampata in tiratura limitata su carta ad elevata grammatura, rilegata in pelle, corredata di stampe, tavole, finiture, bassorilievi in copertina, e altri manufatti artistici inerenti al contenuto, solitamente opere di maestri dell'arte viventi.\nIl 4 dicembre 2007 viene creata la Fondazione Marilena Ferrari FMR e nel 2008 ART'\u00c8 si fonde con la controllata FMR-Franco Maria Ricci per dare vita alla societ\u00e0 per azioni FMR-ART'\u00c8. L'affinit\u00e0 degli acronimi delle due fondazioni, FMR Franco Maria Ricci e Fondazione Marilena Ferrari, ha portato a rilevare delle pratiche ingannevoli da parte dei rappresentanti commerciali. Le pratiche commerciali scorrette della FMR ART'\u00c8 sono state segnalati a Marilena Ferrari anche dalle trasmissioni \"Mi Manda Rai Tre\" e \"Striscia la notizia\". Le pratiche contestate all'azienda sono l'assenza di un catalogo delle opere completo di prezzi oltre che le strategie di vendita aggressive e rivolte anche a soggetti anziani e vulnerabili. La clientela veniva condotta all'acquisto con promesse di facile rivendibilit\u00e0 delle opere, di possibili profitti ottenibili esponendo le stesse e di aumento di valore nel tempo. Per queste motivazioni, la casa editrice nel settembre 2011 \u00e8 stata multata per 400.000 euro dall'autorit\u00e0 Antitrust per pratiche commerciali scorrette.\nDopo essere stata messa in liquidazione nel 2013 con un buco di bilancio pari a 29 milioni di euro, FMR-ART'\u00c8 viene acquisita dal gruppo editoriale UTET Grandi Opere, che d\u00e0 vita nel 2014 alla societ\u00e0 per azioni Cose Belle d'Italia."}
{"id": "3146018", "revid": "307291", "url": "https://it.wikipedia.org/wiki?curid=3146018", "title": "Aneddoti del compianto Samuel Johnson", "text": ""}
{"id": "3146021", "revid": "196390", "url": "https://it.wikipedia.org/wiki?curid=3146021", "title": "BN-600", "text": ""}
{"id": "3146022", "revid": "767487", "url": "https://it.wikipedia.org/wiki?curid=3146022", "title": "Ruggero Casari", "text": "Carriera.\nGiocatore.\nCresce calcisticamente nel Brescia, rimanendo alla societ\u00e0 lombarda fino alla stagione 1973-1974, per poi trasferirsi al , con la cui maglia milita per tre anni.\nNel 1977 cambia squadra, pur rimanendo in Calabria, accasandosi al , che in quella stagione si classifica al secondo posto nel campionato di Serie B, guadagnando la promozione nella massima categoria. Casari \u00e8 il secondo portiere dietro a Giorgio Pellizzaro, e scende in campo in una sola gara, non disputata per intero. Nel successivo campionato di Serie A \u00e8 ancora riserva, stavolta di Massimo Mattolini, e chiude la stagione senza presenze nel torneo.\nDopo aver disputato una stagione tra le file del con 13 presenze all'attivo in Serie B, nell'estate del 1980 ritorna al Catanzaro, che in quell'annata otterr\u00e0 la posizione pi\u00f9 alta in classifica mai raggiunta in Serie A, ovvero il settimo posto, poi eguagliato nella stagione 1981-1982. Inserito in organico come terzo portiere dietro ad Alessandro Zaninelli e Mattolini, dopo il raggiungimento della matematica salvezza Casari partecipa a 2 incontri di campionato: l'esordio avviene il 17 maggio 1981 in Cagliari-Catanzaro (2-1), partita disputata per intero, mentre la domenica successiva subentra a Zaninelli al 79' della gara casalinga contro l' (chiusa con un pareggio a reti bianche).\nNella stagione 1981-1982 \u00e8 alla come \"dodicesimo\" alle spalle di Luigi Reali, e gioca 6 partite nel campionato di Serie B.\nIn carriera ha totalizzato complessivamente 3 presenze in Serie A e 19 presenze in Serie B.\nAllenatore.\nNella stagione 1996-1997 ha allenato l'Ospitaletto nel campionato di Serie C2, venendo esonerato a stagione in corso. Successivamente nella stagione 1997-1998 \u00e8 subentrato a stagione in corso a Gianluca Inversini, salvo poi essere a sua volta esonerato e sostituito dal rientrante Inversini.\nNella stagione 2013-2014 ha lavorato come vice e come preparatore dei portieri per i mantovani del Castiglione, in Lega Pro Seconda Divisione; in precedenza nel campionato 2010-2011 e nel campionato 2011-2012 aveva lavorato come preparatore dei portieri per la medesima societ\u00e0, in Serie D."}
{"id": "3146024", "revid": "196390", "url": "https://it.wikipedia.org/wiki?curid=3146024", "title": "BN-350", "text": ""}
{"id": "3146025", "revid": "108177393", "url": "https://it.wikipedia.org/wiki?curid=3146025", "title": "Martin Beck", "text": "Martin Beck \u00e8 il detective immaginario creato dagli scrittori svedesi Maj Sj\u00f6wall e Per Wahl\u00f6\u00f6 ed il protagonista di dieci romanzi gialli, sette dei quali pubblicati in Italia a partire dal 1973 dalla casa editrice Garzanti, basandosi sulla versione inglese; successivamente sono stati tutti quanti editi dalla Sellerio con la nuova traduzione dallo svedese di Renato Zatti.\nPersonaggio.\nNei primi romanzi \u00e8 un infelice marito e padre di due giovani teenager, successivamente sar\u00e0 un uomo divorziato, che ottiene diverse promozioni, apparentemente con grande dispiacere di tutti, lui compreso. Inizia la sua carriera come \"kriminalassistent\" (ispettore) per poi diventare \"kriminalkommiss\u00e6r\" (ispettore capo), che \u00e8 la carica massima che si pu\u00f2 ottenere nella carriera in Polizia in Svezia, se si \u00e8 laureati in Giurisprudenza. Di bassa statura e fumatore, nel romanzo L'uomo sul tetto verr\u00e0 ferito gravemente. Gli autori prestavano particolare attenzione alle questioni sociali ed al benessere della Svezia ed utilizzavano i loro libri come critiche nei confronti delle condizioni della sua autorit\u00e0 e della gestione dello Stato, quando c'era in carica come Primo Ministro prima Tage Erlander ed Olof Palme poi. Questo inserimento della critica alla politica nel proprio lavoro, venne ripresa negli anni '90 dall'autore di gialli, anche lui svedese, Henning Mankell con il suo protagonista, il detective Kurt Wallander.\nFilmografia.\nTra il 1967 ed il 1994 sono state create delle rappresentazioni cinematografiche basate sui romanzi, in alcuni casi con titoli diversi, e distribuite in Svezia, Stati Uniti, Germania, Ungheria, Paesi Bassi e Belgio. In Svezia il primo attore ad interpretare Martin Beck \u00e8 stato Keve Hjelm nel 1967, successivamente Carl-Gustaf Lindstedt nel 1976 e tra il 1993 ed il 1994 G\u00f6sta Ekman. All'estero il personaggio \u00e8 stato interpretato da Jan Decleir, Derek Jacobi e soprattutto dall'attore Walter Matthau, sebbene con il nome di \"\"Jake Martin\". Sempre in Svezia, \u00e8 stato realizzato a partire dal 1997 da R\u00f6lf B\u00f6rjlind, poeta, sceneggiatore e regista svedese, anche un telefilm intitolato \"Beck\"\" basato solo sulla figura di \"Martin Beck\" e non sui racconti di cui \u00e8 protagonista. L'interprete \u00e8 l'attore Peter Haber con Mikael Persbrandt nei panni del collega ed amico \"Gunvald Larsson\". In Italia sono state trasmesse la terza e quarta stagione della serie sul canale satellitare Fox Crime, mentre le prime due stagioni sono inedite.\nCuriosit\u00e0.\n\u00c8 stato istituito un premio letterario, il Martin Beck Award, elargito dall'Accademia di scrittori svedesi di gialli, \"Svenska Deckarakademin\", con il nome del personaggio."}
{"id": "3146026", "revid": "858648", "url": "https://it.wikipedia.org/wiki?curid=3146026", "title": "Sitcom (disambigua)", "text": ""}
{"id": "3146028", "revid": "1776051", "url": "https://it.wikipedia.org/wiki?curid=3146028", "title": "Quaschwitz", "text": "Quaschwitz \u00e8 un comune di 66 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3146032", "revid": "1776051", "url": "https://it.wikipedia.org/wiki?curid=3146032", "title": "Solkwitz", "text": "Solkwitz \u00e8 un comune di 65 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3146033", "revid": "110157", "url": "https://it.wikipedia.org/wiki?curid=3146033", "title": "Weira", "text": "Weira \u00e8 un comune di 417 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3146034", "revid": "110157", "url": "https://it.wikipedia.org/wiki?curid=3146034", "title": "Wernburg", "text": "Wernburg \u00e8 un comune di 722 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Oppurg."}
{"id": "3146041", "revid": "110157", "url": "https://it.wikipedia.org/wiki?curid=3146041", "title": "Ranis", "text": "Ranis \u00e8 una citt\u00e0 di 1.708 abitanti della Turingia, in Germania.\nAppartiene al circondario della Saale-Orla (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146042", "revid": "179578", "url": "https://it.wikipedia.org/wiki?curid=3146042", "title": "Lorenzo Canozi", "text": "Fu uno dei pi\u00f9 importanti rappresentanti, insieme al fratello Cristoforo, dell'arte dell'intarsio ligneo del tempo. La loro bottega contribu\u00ec alla diffusione di quest'arte nel nord Italia. Le loro opere sono dotate di particolari effetti cromatici grazie alla tecnica di bollitura del legno. Essi erano in contatto diretto con Piero della Francesca.\nBiografia e Opere.\nFiglio di Andrea Zanesini e Ondaria, Lorenzo Canozi nacque a Lendinara nel 1425.\nProprio a Lendinara si conserva all'interno del Palazzo Comunale nella \"sala canoziana\" la grata monacale lignea ad intaglio e traforo (1447 ca.) realizzata in stile gotico da Lorenzo e dal fratello Cristoforo. Essa proviene dalla chiesa di Santa Maria Nuova alla Braglia, soppressa nel corso dell'Ottocento.\nAlla fase giovanile degli artisti lendinaresi si \u00e8 soliti attribuire anche ai dossali della sacrestia dei Frari a Venezia.\nNei primi anni, tra il 1449 e il 1453-1454, Lorenzo lavor\u00f2 a Ferrara insieme al fratello per conto di Leonello d'Este nello studiolo di Belfiore.\nAi due intarsiatori viene attribuita l'esecuzione del coro per la Basilica di San Prospero a Reggio Emilia, negli anni 1457-1458. Non tutto il coro si pu\u00f2 ascrivere ai Canozi, le loro parti vennero utilizzate da Cristoforo e Giuseppe de Venetiis per realizzare un coro di pi\u00f9 grandi dimensioni.\nDubbi su questa attribuzione vengono dalla realizzazione nel 1458 del pulpito intarsiato per la chiesa di San Francesco a Lendinara. Nella stessa chiesa probabilmente gli artisti lendinaresi realizzarono il nuovo coro. Ma le opere della chiesa andarono disperse nel 1769 con la soppressione del convento.\nUn altro pulpito ligneo forse attribuibile ai Canozi \u00e8 quello del Duomo di Este.\nSi ipotizza opera canoziana anche il coro del monastero olivetano di San Giorgio fuori le mura di Ferrara. Questa ipotesi si basa sulla vicinanza stilistica di quest'opera con quelle pi\u00f9 mature dei da Lendinara.\nOpera la cui attribuzione \u00e8 certa e che port\u00f2 alla luce l'arte dei Canozi \u00e8 lo straordinario coro del Duomo di Modena completato nel 1465, i cui lavori erano iniziati nel 1461. Il coro sub\u00ec diverse trasformazioni successive nel corso del tempo: inizialmente era posto nel presbiterio anzich\u00e9 nell'abside ed aveva una forma rettilinea diversamente dal semicerchio attuale. Il numero di stalli era maggiore dei 34 attuali come dimostra la presenza di altri pannelli intarsiati all'interno del Duomo. Il coro modenese dimostra l'adesione degli artisti lendinaresi alla nuova scienza della prospettiva e mette in luce il fatto che la tarsia quattrocentesca fu pittura lignea grazie alla vasta gamma luminosa dei legni utilizzati. I legni potevano ottenere altri toni di colore grazie all'immersione in olii bollenti.\nSuccessivamente i due tra il 1462 e il 1469 realizzarono il coro della Basilica del Santo a Padova, che venne quasi totalmente distrutto dall'incendio del 1749. Del coro canoziano rimangono due piccole parti scartate per ragioni di spazio nel Seicento e oggi nel coretto della Cappella di Santa Rosa da Lima.\nDai registri pare ipotizzabile una divisione di responsabilit\u00e0 tra i due artisti in questo periodo: Cristoforo si sarebbe occupato maggiormente dell'opera modenese, mentre Lorenzo di quella padovana.\nCompletati i lavori a Padova mentre Cristoforo si apprestava a realizzare il coro per la Cattedrale di Parma, Lorenzo si dedic\u00f2 fin dal 1470 alla stampa, tanto da essere considerato il prototipografo padovano. Sono ormai comunemente riconosciuti come sue opere tipografiche un trattato del medico arabo Mesue e due volumi di Leon Battista Alberti. Tra le sue edizioni hanno grande importanza alcune opere di Aristotele con commento di Averro\u00e8: il \"De anima\" (1472), la \"Metaphysica\" (1473), il \"De coelo et mundo\" (1473), il \"De generatione et corruptione\" (1474), la \"Meteorologica\" (1474), i \"Parva naturalia\" e la \"Physica\". Il formato dei volumi \u00e8 l'in-folio, le carta ed i caratteri tipografici sono di pregio e non \u00e8 da escludere l'ipotesi che Lorenzo stesso si sia dedicato all'incisione dei caratteri.\nIn seguito dopo il 1475 Lorenzo Canozi torn\u00f2 all'attivit\u00e0 dell'intarsio. La sua ultima opera fu l'armadio per le reliquie del Santo collocato nella sagrestia della Basilica del Santo a Padova. Il lavoro, incompleto a causa del peggioramento delle condizioni di salute di Lorenzo che lo portarono alla morte, venne completato dal suo fedele discepolo Pierantonio degli Abbati. L'integrit\u00e0 dell'opera venne compromessa da un avventato restauro del 1872.\nLorenzo si impegn\u00f2 anche nell'arte pittorica come testimonia il Vasari nella \"Vita di Andrea Mantegna\":\nIl 20 marzo 1477 Lorenzo Canozi mor\u00ec e venne tumulato nel portico del chiostro del Messaggero della Basilica del Santo a Padova."}
{"id": "3146043", "revid": "2076670", "url": "https://it.wikipedia.org/wiki?curid=3146043", "title": "SIMH", "text": "Il SIMH (\"SIMulation and Historic hardware\") \u00e8 un emulatore multi-sistema che gira su diverse piattaforme tra cui Windows, Linux, macOS, Free/Open/NetBSD, OpenVMS. Il suo sviluppo \u00e8 curato da Robert M. Supnik, un ex ingegnere di DEC.\nIl SIMH \u00e8 nato nel 1993 come mezzo per preservare l'hardware ed il software dei minicomputer che stavano lentamente scomparendo nell'oblio del tempo; il SIMH era inizialmente basato su MIMIC, scritto alla fine degli anni sessanta presso \"Applied Data Research\". Il SIMH\nIl SIMH emula diverso hardware:"}
{"id": "3146044", "revid": "110157", "url": "https://it.wikipedia.org/wiki?curid=3146044", "title": "Ziegenr\u00fcck", "text": "Ziegenr\u00fcck \u00e8 una citt\u00e0 di 657 abitanti della Turingia, in Germania.\nAppartiene al circondario della Saale-Orla (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146045", "revid": "110157", "url": "https://it.wikipedia.org/wiki?curid=3146045", "title": "Triptis", "text": "Triptis \u00e8 una citt\u00e0 di 3.663 abitanti della Turingia, in Germania.\nAppartiene al circondario della Saale-Orla ed \u00e8 parte della Verwaltungsgemeinschaft Triptis.\nGeografia antropica.\nFrazioni.\nIl comune comprende le seguenti localit\u00e0:"}
{"id": "3146046", "revid": "767487", "url": "https://it.wikipedia.org/wiki?curid=3146046", "title": "Il sergente di legno", "text": "Il sergente di legno (titolo originale: \"At War with the Army\") \u00e8 un film commedia statunitense del 1950, diretto da Hal Walker e con protagonisti Jerry Lewis e Dean Martin.\nSi tratta del terzo film girato insieme dalla coppia Lewis-Martin.\nIl film \u00e8 basato su una commedia musicale di James Allardice del 1949.\nTrama.\nVic Puccinelli ed Alvin Korwin sono due amici che vengono chiamati a svolgere il servizio militare: durante la \"naja\", Vic, che ricopre il grado di sergente, sfrutta l'amico, inferiore di grado, per sottrarsi il pi\u00f9 possibile ai propri doveri e dedicarsi a quella che \u00e8 invece la sua pi\u00f9 grande passione, ovvero le donne."}
{"id": "3146047", "revid": "298229", "url": "https://it.wikipedia.org/wiki?curid=3146047", "title": "Hell in a Cell 2010", "text": "Hell in a Cell 2010 \u00e8 stata la seconda edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 3 ottobre 2010 all'American Airlines Center di Dallas.\nStoryline.\nIl 19 settembre, a Night of Champions, Randy Orton ha vinto un Six-Pack Elimination Challenge match che includeva anche Edge, Chris Jericho, John Cena, Wade Barrett e il campione Sheamus, conquistando cos\u00ec il WWE Championship per la sesta volta. Nella puntata di \"Raw\" del 20 settembre il General Manager anonimo ha quindi annunciato un Hell in a Cell match tra Orton e Sheamus con in palio il titolo per Hell in a Cell dopo che quest'ultimo aveva invocato la sua clausola di rivincita.\nIl 15 agosto, a SummerSlam, dopo che Kane aveva difeso con successo il World Heavyweight Championship contro Rey Mysterio, il rientrante The Undertaker \u00e8 apparso improvvisamente dinanzi a Mysterio, prendendosela prima con lui per poi attaccare Kane, il quale lo ha tuttavia colpito con un \"Tombstone Piledriver\". Nella puntata di \"SmackDown\" del 3 settembre, dopo continui attacchi tra i due, Kane ha sfidato The Undertaker ad un match con in palio il suo titolo per Night of Champions; con quest'ultimo che ha poi accettato. A Night of Champions, poi, Kane ha difeso con successo il World Heavyweight Championship contro The Undertaker in un No Holds Barred match. Nella puntata di \"SmackDown\" del 24 settembre Kane, dopo aver dichiarato di avergli \"rubato i poteri\", ha sfidato The Undertaker ad un Hell in a Cell match, con questi che ha poi accettato. Un Hell in a Cell match tra i due con in palio il World Heavyweight Championship \u00e8 stato poi sancito per Hell in a Cell.\nA Night of Champions, durante il Six-Pack Elimination Challenge match per il WWE Championship, il Nexus (un gruppo formato da diversi rookie di \"NXT\" capitanati da Wade Barrett) ha attaccato John Cena per l'ennesima volta, impedendogli di vincere il titolo (il Nexus in precedenza aveva attaccato altre superstar di \"Raw\"). Nella puntata di \"Raw\" del 20 settembre Cena e Wade Barrett, dopo un confronto verbale, hanno deciso di sfidarsi ad un match per Hell in a Cell, aggiungendo per\u00f2 due stipulazioni all'incontro: se Cena vincer\u00e0, il Nexus dovr\u00e0 sciogliersi; mentre se a vincere sar\u00e0 Barrett, Cena stesso dovr\u00e0 unirsi alla stable di questi.\nA Night of Champions, Daniel Bryan ha sconfitto il campione The Miz, conquistando cos\u00ec lo United States Championship per la prima volta. Nella puntata di \"Raw\" del 27 settembre, dopo che The Miz e il suo alleato Alex Riley avevano sconfitto Bryan e John Morrison, \u00e8 stato sancito un Submission Count Anywhere match tra Bryan, Morrison e The Miz con in palio lo United States Championship (di Bryan) per Hell in a Cell.\nNella puntata di \"Raw\" del 27 settembre Natalya ha vinto un Battle Royal match, diventando cos\u00ec la contendente n\u00b01 della Divas Champion Michelle McCool. Un match tra le due con in palio il Divas Championship \u00e8 stato quindi annunciato per Hell in a Cell."}
{"id": "3146050", "revid": "767487", "url": "https://it.wikipedia.org/wiki?curid=3146050", "title": "Crispendorf", "text": "Crispendorf \u00e8 una frazione della citt\u00e0 tedesca di Schleiz.\nStoria.\nIl 1\u00ba gennaio 2019 il comune di Crispendorf venne soppresso e aggregato alla citt\u00e0 di Schleiz."}
{"id": "3146051", "revid": "767487", "url": "https://it.wikipedia.org/wiki?curid=3146051", "title": "The Babystars", "text": "The Babystars sono una band giapponese. Sono principalmente conosciuti per aver scritto la terza sigla d'apertura di One Piece, \"Hikari E\", usata come apertura dall'episodio 116 all'episodio 168 dell'anime. In seguito, nel 2004, il loro settimo singolo, \"SUNDAY\", \u00e8 stato utilizzato come prima sigla di chiusura dell'anime \"Yakitate!! Japan\". Il 31 maggio 2006, Y\u014dsuke Ichikawa ed Asami Tomaru hanno lasciato il gruppo."}
{"id": "3146052", "revid": "110157", "url": "https://it.wikipedia.org/wiki?curid=3146052", "title": "E\u00dfbach", "text": "E\u00dfbach \u00e8 un comune di 260 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146053", "revid": "15756", "url": "https://it.wikipedia.org/wiki?curid=3146053", "title": "Campionato argentino di rugby a 15 1966", "text": "Il Campionato argentino di rugby a 15 1966 \u00e8 stato vinto dalla selezione di Buenos Aires che ha battuto in finale la selezione di Tucum\u00e0n\nSemifinali.\nVittoria di Tucum\u00e0n per sorteggio"}
{"id": "3146054", "revid": "110157", "url": "https://it.wikipedia.org/wiki?curid=3146054", "title": "G\u00f6ssitz", "text": "G\u00f6ssitz \u00e8 un comune di 340 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146055", "revid": "110157", "url": "https://it.wikipedia.org/wiki?curid=3146055", "title": "Keila (Germania)", "text": "Keila \u00e8 un comune di 89 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146060", "revid": "110157", "url": "https://it.wikipedia.org/wiki?curid=3146060", "title": "Moxa", "text": "Moxa \u00e8 un comune di 86 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146068", "revid": "88740", "url": "https://it.wikipedia.org/wiki?curid=3146068", "title": "Grotta Nera", "text": "La Grotta Nera si trova in provincia di Trieste, in una piccola dolina sita nella particella sperimentale del Bosco Bazzoni di Basovizza, sul Carso triestino, ed \u00e8 identificata dal numero 43 nel catasto grotte della Venezia Giulia.\nDeve il suo nome al fatto di essere stata usata per la bonifica di residuati bellici, la cui esplosione ha annerito le pareti della grotta.\nAlcune fonti scritte menzionano che alla met\u00e0 del XIX secolo la grotta serviva come spazio di deposito per ghiaccio, ma non funzionava a causa della difficile accessibilit\u00e0.\nLa grotta \u00e8 interessante in quanto vi \u00e8 stata ricostruita l'ambientazione della vita preistorica sul Carso triestino, dal paleolitico al neolitico.\nConformazione.\nLa grotta ha uno sviluppo modesto; dopo un basso ingresso a portale si entra in un primo vano che \u00e8 stato attrezzato a fino didattici. Pi\u00f9 avanti si apre un secondo vano pi\u00f9 ampio e di maggior sviluppo verticale.\nVisite.\nLe visite si tengono ogni prima domenica del mese, con visite ogni ora, dalle 10 alle 15."}
{"id": "3146069", "revid": "272884", "url": "https://it.wikipedia.org/wiki?curid=3146069", "title": "Vi\u0161ki sporazum", "text": ""}
{"id": "3146072", "revid": "599013", "url": "https://it.wikipedia.org/wiki?curid=3146072", "title": "Artur Artuzov", "text": "Il suo cognome originario era Frauchi ed il padre era un produttore di formaggi di origini svizzero-italiane, trasferitosi nel 1881 nel distretto di Kalinin durante il periodo della Russia zarista. Dopo essersi diplomato con il massimo dei voti presso il ginnasio di Kashin, si trasfer\u00ec all'Istituto politecnico di San Pietroburgo. Mentre era studente entr\u00f2 in contatto con il movimento studentesco e cerc\u00f2 di entrare nel mondo dell'Opera, come aspirante cantante. Nel 1916 si laure\u00f2 in ingegneria siderurgica e si trasfer\u00ec a Nizhny Tagil, negli Urali, per lavorare come ingegnere metallurgico. Allo scoppio della \"Rivoluzione d'ottobre\" si un\u00ec ai bolscevichi partecipando a numerose iniziative rivoluzionarie. Durante la guerra civile russa fu attivo nel nord del paese.\nA partire dal 1919 entr\u00f2 a far parte del servizio di polizia segreta \"\u010ceka\", dedito alle attivit\u00e0 anti-rivoluzionarie e nel maggio di quello stesso anno fu messo a capo della sezione speciale della Ceka, \"Osobye otdely\"."}
{"id": "3146073", "revid": "1543377", "url": "https://it.wikipedia.org/wiki?curid=3146073", "title": "Bruno Visentin", "text": "Carriera.\nInizia la sua carriera nel San Don\u00e0 nel campionato di IV Serie 1952-53. Ne seguirono altre due stagioni in maglia biancoceleste nel campionato regionale di Promozione. Grazie ad un accordo maturato in quel periodo con il Visentin fece parte di quel gruppo di giocatori comprendente anche Francesco Canella che approdarono nelle giovanili neroverdi. Nel che in quegli anni riconquistava la Serie B Visentin non gioc\u00f2 mai in prima squadra tanto che nel 1956 venne ceduto in prestito alla Virtus Nicastro e nel 1957 al Trapani in IV Serie.\nCon la squadra siciliana riesce ad approdare alla Serie C per poi passare nel 1960-61 al . Nella stessa stagione si trasferisce al anch'esso militante in Serie C. \u00c8 l'annata della definitiva consacrazione, tant'\u00e8 che l'anno seguente approda nel novembre 1961 al Bari fresco di retrocessione in Serie B ma deciso a riconquistare la massima serie pur dovendo fare i conti con una penalizzazione di 6 punti. L'agognata promozione in Serie A arriva nel campionato 1962-63. La Serie A \u00e8 una nuova meta conquistata da Visentin che debutta nella massima serie il 25 settembre 1963 in Juventus-Bari 4-0.\nNella stagione 1964-65 si trasferisce al Cagliari allenato da Arturo Silvestri ex giocatore del ai tempi del grande Gre-No-Li e anch'egli unito a Visentin da un inizio carriera nel San Don\u00e0. Era quello un Cagliari nel quale si stavano formando grandi giocatori come Gigi Riva, Pierluigi Cera, Nen\u00e8 che in seguito avrebbero vinto uno storico scudetto nel campionato 1969-1970. Visentin in terra sarda gioc\u00f2 tre stagioni, per poi trasferirsi al nel campionato 1967-68.\nCon i cagliaritani Visentin ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nL'esperienza padovana dur\u00f2 due annate, al termine delle quali Visentin chiuse la sua carriera calcistica rivestendo la maglia del San Don\u00e0 in Serie D."}
{"id": "3146074", "revid": "729019", "url": "https://it.wikipedia.org/wiki?curid=3146074", "title": "Confederate Motor Company", "text": "Confederate Motor Company \u00e8 una azienda costruttrice di motociclette con sede in Alabama. \u00c8 stata fondata nel 1991 da H. Matthew Chambers, da un'iniziativa di \"intelligent design ispirato da veri americani\".\nStoria.\nLa societ\u00e0 ha aperto il primo negozio a San Francisco nel 1992. La distribuzione del primo prototipo \u00e8 avvenuta nel 1994 a New Orleans, in Louisiana; le moto sono distribuite da Birmingham Speed of America.\nDopo i gravi danni causati alla fabbrica nell'agosto 2005 dall'uragano Katrina, la Confederate Motorcycles ha trasferito la sua sede centrale e le operazioni di assemblaggio di un magazzino nel centro di Birmingham, in Alabama.\nLa produzione \u00e8 ripresa nel 2006 solo dopo una riorganizzazione. Nel maggio dello stesso anno ha annunciato dei piani di espansione per produrre un terzo modello pi\u00f9 economico."}
{"id": "3146075", "revid": "318987", "url": "https://it.wikipedia.org/wiki?curid=3146075", "title": "Favale (Civitella del Tronto)", "text": "Favale \u00e8 una frazione del Comune di Civitella del Tronto, in provincia di Teramo.\nLa frazione \u00e8 situata nella Val Vibrata.\nSport.\nCalcio.\nNella frazione \u00e8 presente la squadra di calcio ASD Favale 1980 che milita in Prima Categoria Abruzzese dal 1995 e nella stagione 2009-2010 ha sfiorato il salto in Promozione."}
{"id": "3146089", "revid": "38120", "url": "https://it.wikipedia.org/wiki?curid=3146089", "title": "Nel duemila guerra o pace?", "text": ""}
{"id": "3146093", "revid": "38120", "url": "https://it.wikipedia.org/wiki?curid=3146093", "title": "Lista concatenata tramite XOR", "text": ""}
{"id": "3146098", "revid": "287204", "url": "https://it.wikipedia.org/wiki?curid=3146098", "title": "Albina", "text": ""}
{"id": "3146106", "revid": "339392", "url": "https://it.wikipedia.org/wiki?curid=3146106", "title": "Crevada (Susegana)", "text": ""}
{"id": "3146108", "revid": "767487", "url": "https://it.wikipedia.org/wiki?curid=3146108", "title": "Takumi Shimohira", "text": ""}
{"id": "3146111", "revid": "124123", "url": "https://it.wikipedia.org/wiki?curid=3146111", "title": "Nati nel 636", "text": ""}
{"id": "3146117", "revid": "767487", "url": "https://it.wikipedia.org/wiki?curid=3146117", "title": "Hayato Sasaki", "text": ""}
{"id": "3146118", "revid": "124756571", "url": "https://it.wikipedia.org/wiki?curid=3146118", "title": "Chiesa di San Marco Evangelista (Brescia)", "text": "La chiesa di San Marco Evangelista \u00e8 una chiesa di Brescia, situata in via Laura Cereto, sullo sfondo della lunga piazzetta in cui si trasforma la via nei suoi pressi. La chiesa, inoltre, si trova a pochi passi da piazza del Foro e dal Capitolium. Costruita alla fine del Duecento, ha oltrepassato indenne tutti i secoli successivi e, pertanto, pu\u00f2 essere vista come l'unica delle probabilmente trenta o quaranta chiese fondate sopra o nei pressi del Colle Cidneo fra il VII secolo e il Trecento ad essere giunta fino a noi nelle sue forme originali. Conserva tracce degli originali affreschi e una tela di Pietro Marone.\nStoria.\nLa chiesa viene costruita alla fine del Duecento secondo le linee dell'architettura romanica e, al tempo, non doveva essere molto diversa dalle numerose chiese, molte di fondazione precedente, che affollavano la zona di piazza del Foro e, in particolare, quel versante del Colle Cidneo. La chiesa passa completamente indenne tutti i secoli successivi, mentre tutte le altre vengono distrutte o ricostruite, tant'\u00e8 che oggi si pu\u00f2 considerare come l'unica delle probabilmente trenta o quaranta chiese fondate sopra o nei pressi del colle ad essere giunta fino a noi nelle sue forme originali. Unico intervento rilevabile che sia degno di una nota \u00e8 l'apertura di una finestra rettangolare al di sopra del portale d'ingresso, in sostituzione all'originario rosone. Dopo le requisizioni operate dal governo napoleonico del 1797 l'edificio viene chiuso e abbandonato a lungo, almeno fino agli anni trenta del Novecento, quando viene inserito nei progetti di rivalutazione di piazza del Foro, i quali prevedevano di liberarne l'abside demolendo gli edifici residenziali medievali prospicienti. Nessun lavoro, per\u00f2, verr\u00e0 mai eseguito e la chiesa mantiene ancora oggi l'aspetto originale. Attualmente \u00e8 sede di un'associazione cattolica, ma \u00e8 ancora consacrata e vi si svolge regolarmente messa il sabato pomeriggio.\nStruttura e opere.\nEsternamente, la chiesa mostra intatta la veste romanica assunta al momento dell'edificazione, alla fine del Duecento. Le dimensioni dell'edificio sono molto contenute e misura solamente circa sei metri di lunghezza, pi\u00f9 l'abside semicircolare sporgente. Tutta la costruzione \u00e8 stata realizzata in medolo, una pietra biancastra locale. L'intera linea di gronda, compresa quella dell'abside, \u00e8 decorata da una spessa cornice in cotto a dentelli e archetti incrociati, tipica dell'epoca. In facciata si apre un portale architravato con lunetta, impianto forse frutto di una revisione dell'ingresso originario, sormontato da una finestra rettangolare aperta successivamente alla fondazione, in sostituzione dell'originario rosone. Date le dimensioni della chiesa, comunque, \u00e8 probabile che si trattasse di un semplice oculo. Sul fianco libero della chiesa, inoltre, sono poste in sequenza tre monofore e un ingresso laterale, anche questo di apertura successiva. Un'ultima monofora si apre sull'abside, non al centro ma verso sud.\nAll'interno, la chiesa \u00e8 a navata unica, molto semplice. La copertura, comunque intuibile anche dall'esterno, \u00e8 in legno a vista. Sono presenti tracce degli originali affreschi di fine Duecento e una tela di Pietro Marone."}
{"id": "3146119", "revid": "486946", "url": "https://it.wikipedia.org/wiki?curid=3146119", "title": "Carlos Alberto Carvalho dos Anjos Junior", "text": ""}
{"id": "3146126", "revid": "767487", "url": "https://it.wikipedia.org/wiki?curid=3146126", "title": "Sh\u014dki Hirai", "text": ""}
{"id": "3146130", "revid": "767487", "url": "https://it.wikipedia.org/wiki?curid=3146130", "title": "Italiani! \u00c8 severamente proibito servirsi della toilette durante le fermate", "text": "Italiani! \u00c8 severamente proibito servirsi della toilette durante le fermate \u00e8 un film del 1969, diretto da Vittorio Sindoni.\nTrama.\nBenito \u00e8 un rivoluzionario a tempo pieno che si \u00e8 ripromesso di non fare l'amore con Patrizia, la sua fidanzata, fino a quando non sar\u00e0 raggiunto il suo obiettivo politico."}
{"id": "3146131", "revid": "767487", "url": "https://it.wikipedia.org/wiki?curid=3146131", "title": "Roanoke International Tennis 1974", "text": "Il Roanoke International Tennis 1974 \u00e8 stato un torneo di tennis giocato su campi indoor. \u00c8 stata la 3\u00aa edizione del Roanoke International Tennis, che fa parte del Commercial Union Assurance Grand Prix 1974. Si \u00e8 giocato a Roanoke negli Stati Uniti, dal 14 al 20 gennaio 1974.\nCampioni.\nSingolare.\n Jimmy Connors ha battuto in finale Karl Meiler 6\u20134, 6\u20133\nDoppio.\n Vitas Gerulaitis / Sandy Mayer hanno battuto in finale Ian Crookenden / Jeff Simpson 7\u20136, 6\u20131"}
{"id": "3146132", "revid": "371529", "url": "https://it.wikipedia.org/wiki?curid=3146132", "title": "Rushes", "text": "Rushes \u00e8 un album di musica elettronica dei The Fireman (il duo composto dall'ex-Beatle Paul McCartney e Youth) pubblicato nel 1998.\nDi maggior successo rispetto al precedente \"Strawberries Oceans Ships Forest\", \"Rushes\" si distingue per essere poco legato alle registrazioni precedenti di McCartney.\nCome anche il precedente, questo album non appare nelle classifiche, e ne \u00e8 stata fermata la stampa.\nTracce.\nTutte le tracce composte da The Fireman."}
{"id": "3146135", "revid": "767487", "url": "https://it.wikipedia.org/wiki?curid=3146135", "title": "Takuya Takei", "text": ""}
{"id": "3146144", "revid": "92723", "url": "https://it.wikipedia.org/wiki?curid=3146144", "title": "Omaha Open", "text": "Il Omaha Open conosciuto anche come Midlands International Indoor Tennis Championships \u00e8 stato un torneo di tennis. Ha fatto parte dello USTLA Indoor Circuit dal 1971 al 1974 a Omaha negli Stati Uniti su campi in sintetico indoor. Nel 1975 era prevista un'ulteriore edizione che \u00e8 stata annullata."}
{"id": "3146145", "revid": "1305772", "url": "https://it.wikipedia.org/wiki?curid=3146145", "title": "Carlotta di Borbone", "text": ""}
{"id": "3146153", "revid": "697352", "url": "https://it.wikipedia.org/wiki?curid=3146153", "title": "Tlatelolco", "text": ""}
{"id": "3146155", "revid": "767487", "url": "https://it.wikipedia.org/wiki?curid=3146155", "title": "Omaha Open 1974", "text": "L'Omaha Open 1974 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del torneo, che fa parte del Commercial Union Assurance Grand Prix 1974. Si \u00e8 giocato a Omaha negli Stati Uniti, dal 21 al 27 gennaio 1974.\nCampioni.\nSingolare.\n Karl Meiler ha battuto in finale Jimmy Connors 6\u20133, 1\u20136, 6\u20131\nDoppio.\n J\u00fcrgen Fassbender / Karl Meiler hanno battuto in finale Ian Fletcher / Kim Warwick 6\u20132, 6\u20134"}
{"id": "3146157", "revid": "123072792", "url": "https://it.wikipedia.org/wiki?curid=3146157", "title": "Paolo Cimpiel", "text": "Carriera.\nL'inizia a giocare in porta nelle squadre dilettantistiche di Tiezzo ed Azzanese, prima di approdare in serie D nel Portogruaro. Le ottime prestazioni nella squadra veneta lo portano direttamente in serie A nel Bologna. Dopo un anno in prestito al Trapani, il debutto in Serie A nel 1962 con il . Con la stessa squadra vince la Mitropa Cup nel 1961 e ha totalizzato 12 presenze in massima serie\nHa inoltre disputato 268 incontri in Serie B, difendendo i pali di Verona, , , e , Chieti. Nel 1964-65 ha giocato per il Brescia difendendo la porta delle rondinelle in due gare di Coppa Italia.\nNel 1976 ha militato per una stagione nel Toronto Metros-Croatia, vincendo la North American Soccer League 1976 in squadra con il campione portoghese Eus\u00e9bio.\nChiude la carriera nell'Osimana dove vince il campionato Interregionale 1977-1978 e disputa i successivi tre campionati in serie C2.\nFinita la carriera da calciatore, torna nella citt\u00e0 felsinea e si dedica alla formazione dei portieri del futuro nella Compagnia Atleti di Bologna dell'Esercito, tra i suoi allievi durante il servizio militare anche Sebastiano Rossi e Francesco Toldo."}
{"id": "3146161", "revid": "287204", "url": "https://it.wikipedia.org/wiki?curid=3146161", "title": "Baltimore Open 1974", "text": "Il Baltimore Open 1974 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del torneo, che fa parte del Commercial Union Assurance Grand Prix 1974. Si \u00e8 giocato a Baltimora negli Stati Uniti, 28 gennaio al 3 febbraio 1974.\nCampioni.\nSingolare.\n Sandy Mayer ha battuto in finale Clark Graebner 6\u20132, 6\u20131\nDoppio.\n J\u00fcrgen Fassbender / Karl Meiler hanno battuto in finale Owen Davidson / Clark Graebner 7\u20136, 7\u20135"}
{"id": "3146163", "revid": "547034", "url": "https://it.wikipedia.org/wiki?curid=3146163", "title": "Ry\u014dhei Yamazaki", "text": "Carriera.\nClub.\nJ\u00fabilo Iwata.\n\u00c8 nel 2007 che inizia la sua carriera come calciatore professionista con il J\u00fabilo Iwata, debuttando il 9 maggio 2007 nella vittoria per 1-0 contro l'Oita Trinita. Segner\u00e0 il suo primo gol nell'edizione 2010 della Coppa del Giappone nella semifinale vinta per 3-1 contro il Kawasaki Frontale e in seguito segner\u00e0 una rete anche nella finale vinta per 5-3 ai danni del Sanfrecce Hiroshima. Il 7 maggio 2011 segner\u00e0 il suo primo gol nella J1 League (il campionato di calcio nipponico) battendo per 4-0 il Montedio Yamagata. Nell'edizione 2012 della Coppa dell'Imperatore segner\u00e0 una doppietta nella vittoria per 7-0 ai danni del Suzuka Point Getters, invece vincendo contro lo Shimizu S-Pulse per 5-1 nell'edizione 2013 della Coppa del Giappone metter\u00e0 a segno una tripletta. La squadra retrocede nella seconda divisione, la J2 League, nell'edizione 2014 Yamazaki segner\u00e0 otto gol, tra cui una doppietta battendo per 4-1 il Kamatamare Sanuki.\nAlbirex Niigata e Kashiwa Reysol.\nA partire dal 2015 giocher\u00e0 per l'Albirex Niigata segnando il suo primo gol contro con la rete che decider\u00e0 la vittoria su 1-0 riuscendo a prevalere contro lo Sagan Tosu nell'edizione 2015 della Coppa del Giappone, inoltre apir\u00e0 le marcature sia nella virrotia per 3-0 battendo lo Matsumoto Yamaga che in quella per 5-0 contro l'Urawa Red Diamonds. Il 17 giugno 2017 segner\u00e0 la sua ultima rete per la squadra perdendo per 2-1 contro l'Omiya Ardija. Nel 2018 inizier\u00e0 a giocare per il Kashiwa Reysol nella Coppa J. League nella semifinale contro lo Shonan Bellmare, segnando nel secondo tempo supplementare il gol del 2-2, ma ai rigori la squadra perder\u00e0 per 5-4 proprio per via di Yamazaki che non riuscir\u00e0 a segnare il rigore decisivo parato dal portiere Y\u014dta Akimoto.\nNazionale.\nNel 2008 viene convocato nella Nazionale del Giappone Under-19 segnando in quattro partite su cinque nella qualificazione della Coppa d'Asia Under-19: segner\u00e0 gol del 3-1 battendo il Taiwain, e vincer\u00e0 anche contro la Thailandia segnando la rete del 3-2, inoltre sar\u00e0 autore di una doppietta contro la Birmania prevalendo per 8-0, e far\u00e0 un gol anche contro il Laos vincendo per 5-0. Parteciper\u00e0 con la nazionale in alcune partite amichevole in Qatar con buone prestazioni, segnando un gol nella vittoria per 4-2 contro la Germania Under-19 e una tripletta battendo per 6-1 la Polonia Under-19.\nViene convocato per i Giochi asiatici con la Nazionale Under-23 vincendo l'oro, aprendo le marcature nella vittoria per 3-0 contro la Cina, segner\u00e0 un altro gol nella vittoria per 5-0 battendo l'India, inoltre ai quarti di finale contro la Thailandia fornir\u00e0 al suo compagno Keigo Higashi l'assist vincete con cui quest'ultimo segner\u00e0 la rete che permetter\u00e0 di ottenere la vittoria di misura per 1-0."}
{"id": "3146164", "revid": "729019", "url": "https://it.wikipedia.org/wiki?curid=3146164", "title": "Umberto Guarnieri (ammiraglio)", "text": "Biografia.\nEx-allievo della Scuola Militare Nunziatella (corso 1951), ha frequentato l'Accademia Navale di Livorno, da cui \u00e8 uscito nel 1959 con il grado di guardiamarina.\nFormatosi per gli incarichi Stato Maggiore tramite la frequentazione dell'ISSMI, ha ottenuto diversi titoli accademici nel settore delle comunicazioni da parte d'istituti di educazione superiore negli Stati Uniti ed in Francia, ed \u00e8 stato successivamente insegnante di \u201cComunicazioni e Guerra Elettronica\u201d presso l'Accademia Navale.\nDurante la sua carriera ha ricoperto diversi incarichi di Stato Maggiore, come quello di Capo di Stato Maggiore della II Divisione Navale, Capo del 2\u00ba Reparto dello Stato Maggiore della Marina e Capo di Stato Maggiore presso il Comando in Capo della Squadra Navale/Comando NATO del Mediterraneo Centrale.\nOltre ai periodi di comando a terra, l'ammiraglio Guarnieri ha espletato numerosi comandi operativi, tra cui quelli della motocannoniera Folgore, delle corvette Gabbiano e Sfinge, della fregata Lupo, il caccia lanciamissili Ardito ed il comando in seconda dell'incrociatore Vittorio Veneto. Oltre ad unit\u00e0 singole, ha infine avuto il comando della II Divisione Navale con il grado di contrammiraglio.\nTornato ad impieghi a terra, \u00e8 stato designato quale Sottocapo di Stato Maggiore della Marina dal 1993 al 1996, e successivamente comandante in capo della Squadra Navale, comandante NATO del Mediterraneo Centrale ed infine Comandante della Forza Marittima Europea (EUROMARFOR) (22 ottobre 1997).\nNel 1998 \u00e8 stato nominato Capo di Stato Maggiore della Marina, incarico che ha mantenuto fino al 2001.\nLasciato il servizio attivo, \u00e8 attualmente Presidente della Orizzonte Sistemi Navali S.p.A., azienda di ingegneria navale del gruppo Fincantieri.\nCollegamenti esterni.\nStoria dei Capi di Stato Maggiore della Marina Militare - Umberto GUARNIERI"}
{"id": "3146168", "revid": "767487", "url": "https://it.wikipedia.org/wiki?curid=3146168", "title": "Little Rock Open 1974", "text": "Il Little Rock Open 1974 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo che fa parte del Commercial Union Assurance Grand Prix 1974. Si \u00e8 giocato a Little Rock negli Stati Uniti dal 4 al 10 febbraio 1974.\nCampioni.\nSingolare maschile.\n Jimmy Connors ha battuto in finale Karl Meiler 6\u20132, 6\u20131\nDoppio maschile.\n J\u00fcrgen Fassbender / Karl Meiler hanno battuto in finale Vitas Gerulaitis / Bob Hewitt 6\u20130, 6\u20132"}
{"id": "3146170", "revid": "767487", "url": "https://it.wikipedia.org/wiki?curid=3146170", "title": "Vento caldo", "text": "Vento caldo (\"Parrish\") \u00e8 un film del 1961 diretto da Delmer Daves basato sul romanzo di Mildred Savage.\nTrama.\nIl film narra la storia conflittuale tra un giovane uomo di mentalit\u00e0 indipendente e il suo patrigno, uno spietato magnate del tabacco.\nIl giovane Parrish McLean e sua madre Ellen si trasferiscono presso la piantagione di tabacco del signor Sala Post, nello stato del Connecticut; qui la donna viene assunta come tutrice della giovane figlia di Post, Alison, mentre Parrish trova lavoro come manovale nella piantagione. \nLa madre sposa il rivale del signor Post, Judd Raike, che pianifica da tempo di rovinare il suo antagonista.\nCuriosit\u00e0.\nAlcune parti del film sono state girate a East Windsor e Poquonock (Windsor), Connecticut. \nIl regista originale era Joshua Logan poi sostituito da Delmer Daves."}
{"id": "3146171", "revid": "767487", "url": "https://it.wikipedia.org/wiki?curid=3146171", "title": "ATP Birmingham 1974", "text": "L'ATP Birmingham 1974 \u00e8 stato un torneo di tennis giocato sul sintetico indoor. \u00c8 stata la 2\u00aa edizione dell'ATP Birmingham, che fa parte del Commercial Union Assurance Grand Prix 1974. Si \u00e8 giocato a Birmingham negli Stati Uniti, dall'11 al 17 febbraio 1974.\nCampioni.\nSingolare.\n Jimmy Connors ha battuto in finale Sandy Mayer 7\u20135, 6\u20133\nDoppio.\n Ian Fletcher / Sandy Mayer hanno battuto in finale Nicholas Kalogeropoulos / Iv\u00e1n Molina 4\u20136, 7\u20136, 6\u20131"}
{"id": "3146177", "revid": "35261537", "url": "https://it.wikipedia.org/wiki?curid=3146177", "title": "Acromantula", "text": ""}
{"id": "3146183", "revid": "46291", "url": "https://it.wikipedia.org/wiki?curid=3146183", "title": "Liriodendron tulipifera", "text": "Liriodendron tulipifera \u00e8 un albero della famiglia delle Magnoliacee, noto come albero dei tulipani o anche tulipier (dal francese), italianizzato in tulipifero.\nDeriva il suo nome dai fiori, simili a tulipani di colore verde-giallo.\nDescrizione.\nLe foglie decidue hanno forma quadrata lobata con apici. Il picciolo misura fino a 10\u00a0cm. \u00c8 giallo-verde in primavera e in estate, giallo in autunno.\nI fiori ermafroditi, giallo-verdi profumati, sono grandi, solitari, eretti, di un verde molto pallido, raramente bianchi, compaiono a inizio estate e hanno un'alta concentrazione di nettare. Il fiore, comprende 9 tepali (petali e sepali indifferenziati) di cui 3 sepali verde chiaro che circondano 6 petali che evolvono dal verde a bianco, giallo aranciato alla base e leggermente profumato. La fioritura avviene tra maggio-giugno-luglio a seconda del clima.\nD\u00e0 un frutto conico dopo 20 anni. I frutti secchi, lunghi 6\u20137\u00a0cm, ricordano delle pigne squamose, erette,strette e piccole. Quando sono maturi, a partire da ottobre, rilasciano piccoli semi alati.\nL'albero ha forma conica, ha crescita rapida con fusto generalmente diritto e con diametro fino a 3 metri. Predilige terreni profondi, ricchi e umidi. Ha bisogno di molta acqua in un terreno ben drenato come nei bacini fluviali ed evita suoli eccessivamente calcarei. Tollera gelate brevi fino a -30\u00a0\u00b0C e apprezza enormemente il sole.\nI rami giovani sono rosso scuro mentre la corteccia diventa grigio scuro, finemente screpolata con l'et\u00e0.\nDistribuzione e habitat.\nL'albero dei tulipani \u00e8 originario della costa orientale degli Stati Uniti d'America e la sua presenza arriva grosso modo fino agli Stati dell'Indiana, Tennessee e Mississippi. Viene coltivato in Europa e altre zone del globo, principalmente come pianta ornamentale.\nUsi.\nTutte le parti della pianta sono tossiche per l'uomo per ingestione.\nNei luoghi d'origine la pianta si presta a svariati usi, dalla silvicoltura, nonch\u00e9 per l'utilizzo del legname. In Italia \u00e8 utilizzato quasi solo a scopo ornamentale. In tal senso vale la pena citare un esemplare di \"L. tulipifera\" situato nel parco di Villa Besana a Sirtori in provincia di Lecco che, con i suoi 52 metri d'altezza, \u00e8 tra gli alberi pi\u00f9 alti d'Italia.\nMiele.\nGrazie all'elevata presenza di nettare nei fiori, negli Stati Uniti \u00e8 una apprezzata specie mellifera.\nLegname.\nEssendo un albero che cresce alto, dritto e piuttosto velocemente, fornisce del legname che, con le sue caratteristiche di lavorabilit\u00e0, stabilit\u00e0 e peso specifico (480\u00a0kg/m\u00b3 essiccato) lo rendono adatto ad un gran numero di impieghi. Ha colore biancastro, venatura evidente con fiammature scure o verdastre e consistenza tenera.\n\u00c8 particolarmente apprezzato, oltre che per l'economicit\u00e0, per l'ottima reazione ai trattamenti con vernici, mordenti e impregnanti. Il colore chiaro e la compattezza della venatura permettono di riprodurre fedelmente le tinte del noce, del ciliegio e di altre essenze a poro chiuso."}
{"id": "3146186", "revid": "283141", "url": "https://it.wikipedia.org/wiki?curid=3146186", "title": "Marcia turca", "text": ""}
{"id": "3146195", "revid": "1851848", "url": "https://it.wikipedia.org/wiki?curid=3146195", "title": "Santo Barbato", "text": "Carriera.\nGiocatore.\nHa debuttato nel calcio professionistico giocando nel in Serie A.\nSuccessivamente gioca in serie B con Lucchese, Trapani e Trani.\nAllenatore.\n\u00c8 chiamato nel 1981 dal presidente del Trani 80 Antonio Gusmai ad allenare la squadra di calcio femminile in Serie B centrando subito l'obiettivo promozione in Serie A.\nAl Trani 80 rimane per 5 stagioni ottenendo 2 scudetti e 1 Coppa Italia. Nella stagione 1985-1986 diventa l'allenatore dell'O.P. Don Uva di Bisceglie in Prima Categoria pugliese.\nTorn\u00f2 al Despar Trani 80 nella stagione 1986-1987 ottenendo il 2\u00ba posto in classifica ad un solo punto dalla Lazio.\nLasciato il Trani 80 ha continuato ad allenare a Bisceglie il Gruppo Sportivo Fidens portandolo dalla Prima Categoria in Promozione alla fine della stagione 1993-1994."}
{"id": "3146198", "revid": "122285866", "url": "https://it.wikipedia.org/wiki?curid=3146198", "title": "Personaggi di Bourne", "text": "Questa voce contiene un elenco dei personaggi presenti nella serie cinematografica Bourne.\nIntrodotti in \"The Bourne Identity\".\nJason Bourne.\nJason Bourne, interpretato da Matt Damon, \u00e8 presente in \"The Bourne Identity\", \"The Bourne Supremacy\", \"The Bourne Ultimatum - Il ritorno dello sciacallo\" e \"Jason Bourne\".\nNicolette \"Nicky\" Parsons.\nNicky Parsons, interpretata da Julia Stiles, \u00e8 presente in \"The Bourne Identity\", \"The Bourne Supremacy\", \"The Bourne Ultimatum - Il ritorno dello sciacallo\" e \"Jason Bourne\".\nMarie Kreutz.\nMarie Helena Kreutz interpretata da Franka Potente, \u00e8 presente in \"The Bourne Identity\" e \"The Bourne Supremacy\". Nel film si \u00e8 deciso di cambiare totalmente questo personaggio, a dispetto del libro, dove il suo nome \u00e8 in realt\u00e0 Marie Saint Jaques, nativa di Ottawa.\n\u00c8 una giovane ragazza tedesca che da anni vive senza fissa dimora in giro per l'Europa. Entra in contatto con Jason Bourne a Zurigo, quando quest'ultimo tenta di fuggire dall'ambasciata statunitense. Bourne ha bisogno di un passaggio per scappare e chiede aiuto proprio alla sconosciuta Marie, offrendole del denaro. La ragazza, all'inizio titubante, accetta e insieme si dirigono dalla Svizzera fino a Parigi a bordo della sua Mini rossa. Arrivati nella capitale francese, le strade di Marie e Jason sembrano dividersi ma qui la ragazza resta suo malgrado invischiata nelle trame della CIA per catturare Bourne. Jason cerca di farla uscire da questa situazione ma Marie decide di seguirlo e di aiutarlo nel cercare di scoprire chi era prima dell'amnesia. Insieme scoprono che Bourne era una assassino operante per la CIA ma questo non muta il giudizio che Marie si \u00e8 fatta di Jason, tant'\u00e8 che i due in breve tempo si innamorano.\nMarie e Jason riescono a fuggire dagli agenti della CIA e si rifugiano a Goa, dove sembrano vivere tranquilli e al sicuro; qui per\u00f2 un misterioso sicario, Kirill, riesce a rintracciali e, cercando di eliminare Bourne, riesce solo nell'intento di uccidere Marie.\nAlexander Conklin.\nAlexander Conklin, interpretato da Chris Cooper, \u00e8 presente in \"The Bourne Identity\".\n\u00c8 l'agente della CIA responsabile assieme al collega Ward Abbott del progetto \"Treadstone\", uno speciale programma segreto dell'agenzia dedito al reclutamento e all'addestramento di spie da utilizzare come assassini per conto dell'agenzia, da utilizzare per eliminare persone sgradite agli Stati Uniti. Jason Bourne faceva proprio parte di questo programma ed era uno dei migliori agenti, fino a quando durante un'operazione andata male ha perso la memoria. Conklin e l'agenzia fanno di tutto per cercare di riportarlo a casa ma Bourne, vittima di amnesia, non sembra voler avere pi\u00f9 niente a che fare con quel mondo. Conklin, con delle scelte via via sempre pi\u00f9 discutibili, capisce che Bourne \u00e8 ormai un problema troppo grande per l'agenzia: porta tutta la sua squadra fino a Parigi, deciso stavolta a ucciderlo; qui per\u00f2 Bourne affronta Conklin direttamente e riesce a fuggire. In seguito al suo comportamento nell'operazione, Conklin non viene pi\u00f9 giudicata una persona affidabile per l'agenzia e viene fatto uccidere per conto di Abbott.\nWard Abbott.\nWard Abbott, interpretato da Brian Cox, \u00e8 presente in \"The Bourne Identity\" e \"The Bourne Supremacy\".\n\u00c8 l'altro agente della CIA implicato nel programma \"Treadstone\". Dopo la scomparsa di Jason Bourne a seguito a un'operazione fallita, confida in Conklin per il suo ritrovamento; quando per\u00f2 capisce che la situazione per l'agenzia rischia di diventare sempre pi\u00f9 delicata e pericolosa, cerca di prendere in mano la situazione. Una volta fuggito Bourne, Abbott cerca di salvare il salvabile, dando ordine di eliminare Conklin e chiudendo definitivamente il progetto \"Treadstone\".\nIn seguito, quando Jason Bourne sembra essere implicato in un omicidio avvenuto a Berlino, viene contattato dalla vicedirettore dell'agenzia Pamela Landy, la quale cerca di scoprire chi era Bourne e che cosa c'entri con Abbott. Visti i suoi trascorsi, la CIA \"obbliga\" Abbott a lavorare insieme alla Landy per arrivare a rintracciare Bourne ma Jason stesso, innocente e deciso a far luce sulla verit\u00e0, scopre il legame tra Abbott e un misterioso uomo d'affari russo, i quali hanno architettato tutta la messinscena per coprire i loro affari. Messo alle strette da Bourne, Abbott non trova altra soluzione che suicidarsi.\nThe Professor.\n\"The Professor\", interpretato da Clive Owen, \u00e8 presente in \"The Bourne Identity\".\n\u00c8 un agente (di cui non si conosce il nome) del programma \"Treadstone\", ovvero un sicario addestrato esattamente come Jason Bourne. Quando Conklin capisce che Bourne, in seguito all'amnesia, non \u00e8 pi\u00f9 controllabile dalla CIA e che anzi rischia di diventare un grosso problema, d\u00e0 ordine a tutti gli altri agenti in Europa di rintracciarlo e ucciderlo. \"The Professor\", assegnato di stanza a Barcellona, \u00e8 uno dei sicari pi\u00f9 abili e si mette subito all'inseguimento dell'obiettivo. \u00c8 l'unico che riesce ad avvicinarsi a Bourne e a portare quasi a termine la missione; alla fine per\u00f2 anche lui \u00e8 vittima della voglia di libert\u00e0 di Bourne e viene ferito a morte durante lo scontro con la sua vittima.\nIntrodotti in \"The Bourne Supremacy\".\nPamela Landy.\nPamela Landy, interpretata da Joan Allen, \u00e8 presente in \"The Bourne Supremacy\", \"The Bourne Ultimatum - Il ritorno dello sciacallo\" e \"The Bourne Legacy\".\n\u00c8 un vicedirettore della CIA, rispettosa delle regole ma allo stesso tempo dura e tenace, che non si fa mettere in piedi in testa da altri. Un omicidio avvenuto durante una sua operazione a Berlino, le cui prove sembrano puntare su Bourne, porta Pamela a indagare su di lui.\nKirill.\nKirill, interpretato da Karl Urban, \u00e8 presente in \"The Bourne Supremacy\".\nKirill \u00e8 un sicario del servizio segreto russo, corrotto da Yuri Gretkov. A Berlino, agenti della multinazionale dello spionaggio, sotto la supervisione del vicedirettore Pamela Landy stanno pagando 3 milioni di dollari per avere i \"file Neski\", che documentano un furto di 20 milioni di dollari, avvenuto sette anni prima. Kirill impianta le impronte digitali di Bourne su un detonatore, in modo che la responsabilit\u00e0 cada su Bourne, e procede a uccidere l'agente americano e la sorgente russa, poi ruba i file e il denaro e li porta al russo Yuri Gretkov, magnate del petrolio, che lo paga lautamente, con una parte del denaro da lui stesso rubato. Per concludere, cerca di liquidare Bourne, lo trova a Goa, in India, gli spara ma colpisce a morte Marie. Kirill ritiene che Bourne sia morto. Invece, Bourne riesce a scampare e parte per Napoli, nel tentativo di capire perch\u00e9 egli, dopo dua anni di tranquiliit\u00e0, sia di nuovo nel mirino. \nQuando Bourne va a Mosca a trovare la figlia di Neski, Irena, Kirill in un club notturno viene avvisato da Gretkov, che lo istruisce per finire il lavoro che avrebbe dovuto aver gi\u00e0 completato. Kirill trova Bourne tramite una radio della polizia, lo individua lungo la passeggiata di fianco a un naviglio e gli spara, ferendolo alla spalla ma \u00e8 fermato dalla polizia russa prima poter provare la propria identit\u00e0. Finalmente lo lasciano libero e - salito in auto - insegue Bourne ad alta velocit\u00e0 attraverso le vie di Mosca. Bourne infine imbocca un tunnel, dove avviene una sparatoria. Kirill con la testa voltata, concentrato sul bersaglio, non vede il pilone verso cui va a schiantarsi a tutta velocit\u00e0. Jason scende dalla sua auto e si avvicina al veicolo di Kirill con la pistola spianata, ma dopo aver visto la gravit\u00e0 delle ferite mortali di Kirill, abbassa la pistola e si allontana. \nYuri Gretkov.\nYuri Gretkov, interpretato da Karel Roden, \u00e8 presente in \"The Bourne Supremacy\".\n\u00c8 un ricco e losco uomo d'affari russo che ingaggia Kirill per uccidere due agenti della CIA. Commissiona inoltre l'assassinio di Marie Kreutz e Jason Bourne. L'omicidio della ragazza va a buon fine; i problemi arrivano con Bourne. Grazie alle indagini di Bourne, viene arrestato da Pamela Landy.\nIntrodotti in \"The Bourne Ultimatum - Il ritorno dello sciacallo\".\nNoah Vosen.\nNoah Vosen, interpretato da David Strathairn, \u00e8 un vicedirettore della CIA, coinvolto nel programma Treadstone. \u00c8 presente anche in \"The Bourne Legacy\".\nEzra Kramer.\nEzra Kramer, interpretato da Scott Glenn, \u00e8 il direttore della CIA. \u00c8 presente anche in \"The Bourne Legacy\".\nDr. Albert Hirsch.\nAlbert Hirsch, interpretato da Albert Finney, \u00e8 il medico ideatore del programma Treadstone. \u00c8 presente anche in \"The Bourne Legacy\".\nIntrodotti in \"The Bourne Legacy\".\nAaron Cross.\nAaron Cross, interpretato da Jeremy Renner, \u00e8 un agente segreto uscito dal programma di addestramento Treadstone. Dopo che il giovane Aaron ha passato gli ultimi anni dell'adolescenza in riformatorio, un agente arruolatore, desideroso di raggiungere la sua quota, falsifica il suo QI in modo da garantirgli l'ammisione nell'esercito. Dopo una serie di missioni sotto copertura viene scelto per un programma speciale della CIA in cui, grazie all'uso di farmaci e di tecniche di controllo mentale, normali agenti vengono potenziati a livello fisico e psicologico per essere utilizzati in missioni ad alto rischio. Quando Bourne, con la sua fuga, mette a rischio l'intera operazione, l'\"intelligence\" militare decide di chiudere il programma ed eliminare gli agenti che ne fanno parte. Nonostante i diversi tentativi di ucciderlo, riesce a salvarsi e cerca il modo per liberarsi della dipendenza dai farmaci somministratigli durante il programma, in modo da rendere permanenti i miglioramenti psico-fisici.\nByer.\nByer, interpretato da Edward Norton, \u00e8 il \"cattivo\" di turno."}
{"id": "3146200", "revid": "76963", "url": "https://it.wikipedia.org/wiki?curid=3146200", "title": "Esther Regina", "text": "Studi di arte drammatica \u00e0 Bruxelles, licenza in lingua e letteratura francese. Le esperienze compiute in diversi paesi le han permesso di consolidare la sua carriera cos\u00ec da poter interpretare diversi ruoli in spagnolo, francese, tedesco, inglese e italiano (vedi la sua interpretazione in \"Quella donna\", monologo teatrale in italiano, di A. Alvarez).\nSin dalla prima giovent\u00f9, si forma nell'ambito dell'espressione corporea, del teatro, del canto e della danza. Dopo una formazione all'Universit\u00e0 Complutense di Madrid, completa i suoi studi in diverse Universit\u00e0 francesi, quali quella della Sorbonne, di Grenoble e di Metz, cosicch\u00e9 all'Universit\u00e0 tedesca di Saarland.\nEsther Regina ha lavorato come traduttrice, dapprima presso il Parlamento europeo a Lussemburgo e successivamente a Bruxelles, sempre per l'Unione europea. Segue allora contemporaneamente gli studi di arte drammatica e sviluppa la sua carriera di attrice presso il Teatro Espa\u00f1ol de Bruselas, del quale Esther Regina \u00e8 una delle fondatrici. Dopo il ritorno in terra spagnola, ha lavorato per teatro, cinema e televisione, sotto la direzione, fra altri, di Lucas Fern\u00e1ndez e Sigfrid Monle\u00f3n. Nel film Ispansi, di Carlos Iglesias, Esther Regina interpreta il ruolo di protagonista.\nEsther Regina ha evidenziato la presenza in numerose serie televisive, come \"Moon, il mistero di Calenda\", con Bel\u00e9n Rueda."}
{"id": "3146209", "revid": "1585677", "url": "https://it.wikipedia.org/wiki?curid=3146209", "title": "Glicerio de Persona", "text": "Biografia.\nGlicerio fu il figlio maggiore di Gervasio de Persona (\"Gervasius de Matino\"). Fu uno dei dignitari di maggior rilievo alla corte del re di Manfredi di Sicilia. \nSpos\u00f2 Riccarda di Giurdignano che gli port\u00f2 in dote la citt\u00e0 di Maglie e dalla quale ebbe tre figli maschi (Gervasiello, Giovanni e Perrello) e quattro femmine (Sibilla, Smirilla, Peregrina e Rogerella). \nPartigiano e campione della resistenza sveva alla conquista angioina, dopo la morte di Federico II rimase fedele a Manfredi di Sicilia, e quindi a Corradino di Svevia, durante le guerre svovo-angioine per il primato sul regno di Napoli. \nDopo la sconfitta di Corradino di Svevia nella Battaglia di Tagliacozzo alla quale partecip\u00f2, giur\u00f2 fedelt\u00e0 al nuovo Re di Sicilia Carlo I d'Angi\u00f2, ma inviato da questi a portare supporto al Principe di Acaya, impegnato nella repressione della rivolta dei baroni svevi salentini, con soldati e denaro, non si present\u00f2 ad Acaya si diede alla latitanza nelle campagne del feudo paterno di Matino. \nAlla fine di ottobre del 1268 si trincer\u00f2 con tutti gli ultimi baroni svevi salentini, calabresi e siciliani rimasti fedeli alla casata Hohenstaufen nel castello di Gallipoli guidandone la resistenza. \nAlla caduta della citt\u00e0, avvenuta presumibilmente agli inizi di aprile del 1269, 33 dei baroni difensori furono immediatamente impiccati nella piazza d'arme del castello, altri furono inviati in catene nei propri feudi e impiccati davanti ai propri sudditi, Glicerio invece viene condotto in carcere nel castello di Brindisi, dove era gi\u00e0 stato recluso il padre Gervasio, insieme alla moglie e ai figli. Qui per ordine diretto del re Carlo d'Angi\u00f2 fu ucciso il 22 aprile 1269, legato ad un cavallo, trascinato per la citt\u00e0, quindi impiccato. \nLa citt\u00e0 di Gallipoli fu rasa al suolo e rimase disabitata per decenni fino alla ricostruzione in periodo angioino. \nIl padre Gervasio, la madre, la moglie e i figli maschi furono liberati per intercessione della regina d'Ungheria e scamparono in Sicilia. I grandi possedimenti che deteneva la famiglia furono confiscati: Matino e Parabita furono concesse a Giovanni De Tillio (Jean de Tilly); Tuglie fu concessa ad Almerigo di Mondragone (Aimeri de Montdragon) Provvisore dei Castelli di Puglia, le terre di Soleto andarono ad Anselino de Toucy; Monte Fellone, insieme al vasto territorio di Martina Franca, fu affidato alla famiglia Caracciolo."}
{"id": "3146211", "revid": "767487", "url": "https://it.wikipedia.org/wiki?curid=3146211", "title": "Anche lei fumava il sigaro", "text": "Anche lei fumava il sigaro \u00e8 un film del 1985 diretto da Alessandro Di Robilant."}
{"id": "3146214", "revid": "110157", "url": "https://it.wikipedia.org/wiki?curid=3146214", "title": "Paramus Indoor", "text": "Il Paramus Indoor \u00e8 stato un torneo di tennis facente parte del Grand Prix giocato dal 1973 al 1974 a Paramus negli Stati Uniti su campi in cemento indoor"}
{"id": "3146216", "revid": "380453", "url": "https://it.wikipedia.org/wiki?curid=3146216", "title": "Campionato Carioca di pallavolo femminile", "text": "Il campionato Carioca di pallavolo femminile \u00e8 posto sotto l'egida della Federazione pallavolistica dello Stato di Rio de Janeiro. Il massimo campionato \u00e8 slegato gerarchicamente dal campionato nazionale, la Superliga.\nStoria del campionato.\nLa Federa\u00e7\u00e3o de Volley-Ball do Estado do Rio de Janeiro nasce il 14 settembre 1938, come \"Federa\u00e7\u00e3o Metropolitana de Volley-Ball\", per opera di diversi club locali, tra i quali l'Am\u00e9rica Football Club, il Botafogo Football Club, il Clube de Regatas do Flamengo, il Clube de Regatas Vasco da Gama, il Clube Universit\u00e1rio do Rio de Janeiro ed il Tijuca T\u00eanis Clube.\nLa federazione ed il campionato hanno raggiunto l'assetto attuale il 23 giugno 1979, quando la \"Federa\u00e7\u00e3o Metropolitana de Volley-Ball\" ha accorpato il \"Departamento de Volley-Ball da Federa\u00e7\u00e3o Fluminense de Desportos\". La prima edizione del campionato statale viene disputata nel 1938. Tra il 1939 ed il 1950, la competizione resta sospesa. Dalla seconda edizione, 1951, in poi, il campionato viene disputato regolarmente ogni anno, salta solo l'edizione nel 1972, fino alla fine degli anni ottanta, in cui non vengono disputate le edizioni del 1989, 1990. Successivamente, non vengono dusputate le edizioni del 1996 e del 2002.\nNel corso degli anni, due squadre su tutte hanno dominato la competizione: il Clube de Regatas do Flamengo ed il Fluminense Football Club, capace di vincere otto campionati consecutivi tra il 1956 ed il 1963. Dopo il 2000, una sola squadra ha saputo imporre la propria egemonia, come Flamengo e Fluminense, il Rio de Janeiro V\u00f4lei Clube, vincitore dal 2004 al 2014."}
{"id": "3146222", "revid": "767487", "url": "https://it.wikipedia.org/wiki?curid=3146222", "title": "Paramus Indoor 1974", "text": "Il Paramus Indoor 1974 \u00e8 stato un torneo di tennis giocato su campi in sintetico indoor. \u00c8 stata la 2\u00aa edizione del torneo, che fa parte del Commercial Union Assurance Grand Prix 1974. Si \u00e8 giocato a Paramus negli Stati Uniti, dal 25 febbraio al 4 marzo 1974. Jimmy Connors non ha partecipato a causa della malattia della madre.\nCampioni.\nSingolare.\n Sandy Mayer ha battuto in finale J\u00fcrgen Fassbender 6-1 6-3"}
{"id": "3146223", "revid": "767487", "url": "https://it.wikipedia.org/wiki?curid=3146223", "title": "Anemia (film)", "text": "Anemia \u00e8 un film italiano del 1985 diretto da Alberto Abruzzese e Achille Pisanti.\nIl film \u00e8 tratto dal romanzo omonimo scritto dallo stesso Abruzzese.\nTrama.\nA causa di una grave forma di anemia, Umberto, dirigente del partito comunista, oltre a condurre una vita al buio, soffre di incubi e allucinazioni."}
{"id": "3146225", "revid": "47767", "url": "https://it.wikipedia.org/wiki?curid=3146225", "title": "Paco", "text": "Origine e diffusione.\nSi tratta di un ipocoristico tipicamente spagnolo del nome Francisco; l'etimologia viene talvolta ricondotta all'epiteto latino \"pater comunitatis\" (\"padre della comunit\u00e0\"), attribuito a san Francesco d'Assisi e spesso abbreviato in \"PA.CO.\", anche se la fondatezza di tale derivazione suscita qualche dubbio.\nIn alcuni casi \"Paco\" pu\u00f2 anche costituire una forma abbreviata del nome Pacomio.\nOnomastico.\nIl nome Paco \u00e8 adespota, e l'onomastico ricadrebbe il 1\u00ba novembre, giorno di Ognissanti. Pu\u00f2 alternativamente essere festeggiato lo stesso giorno di Francesco, da cui deriva, cio\u00e8 generalmente il 4 ottobre in memoria di san Francesco d'Assisi."}
{"id": "3146229", "revid": "1566286", "url": "https://it.wikipedia.org/wiki?curid=3146229", "title": "Non faccio la guerra, faccio l'amore", "text": "Non faccio la guerra, faccio l'amore \u00e8 un film del 1966, diretto da Franco Rossi.\nTrama.\nUn sommergibile tedesco, dopo vent'anni dalla fine della guerra, non si \u00e8 ancora arreso e vaga nell'oceano trascinando un ufficiale mezzo rimbambito, una ciurma sparuta e inebetita, nonch\u00e9 Ombrina, una ragazza salvata da un naufragio quando aveva solo un anno e adottata dagli uomini dello strano natante. Un giorno, poich\u00e9 per caso presso il sommergibile sommerso si \u00e8 fermato lo yacht del miliardario sudamericano, don Getulio, sul lussuoso battello Ombrina viene mandata a rubare dei viveri. La ragazza incontra Nicola, il medico di bordo e lo cattura per cui viene in seguito punita dal comandante con un periodo di reclusione su di una isola deserta, dove, casualmente, finisce per trovarsi anche Nicola. Nel loro reciproco amore i due giovani trovano finalmente una ragione di vita. Vengono sposati dal capitano e in seguito, quando si scopre che Ombrina \u00e8 la figlia del miliardario, mentre il sommergibile affonda, il capitano assume il comando dello yacht sul quale prende posto con piacere anche l'equipaggio. Ombrina e Nicola scelgono la libert\u00e0 e si allontanano a nuoto."}
{"id": "3146230", "revid": "2121138", "url": "https://it.wikipedia.org/wiki?curid=3146230", "title": "Borexino", "text": "Borexino \u00e8 un esperimento scientifico volto allo studio dei neutrini solari a bassissima energia (sub-MeV) realizzato in Italia, presso i Laboratori nazionali del Gran Sasso (LNGS), nelle vicinanze dell'Aquila. L'esperimento \u00e8 finanziato da un consorzio internazionale comprendente istituti di ricerca e universit\u00e0 di vari paesi; i principali finanziatori sono l'Istituto nazionale di fisica nucleare (INFN) e la National Science Foundation (NSF). La collaborazione Borexino comprende attualmente tre Universit\u00e0 italiane, altrettante sezioni dell'INFN pi\u00f9 i LNGS, due laboratori russi, tre Universit\u00e0 americane, tre tedesche, una polacca e una francese.\nIl 2020 segna il 30\u00ba anniversario della nascita di Borexino, ovvero dell'avvio delle attivit\u00e0 relative. La costruzione delle strutture del rivelatore \u00e8 stata ultimata nel 2004, mentre la presa dati \u00e8 iniziata nel 2007, al termine delle delicate fasi di riempimento.\nDescrizione.\nIl nome BOREXINO deriva da BOREX (BORon solar neutrino EXperiment), acronimo coniato per una proposta iniziale che prevedeva la costruzione di un rivelatore impiegante 1\u00a0kT di uno scintillatore liquido contenente Boro e l'adozione di una soglia elevata per poter misurare solo una coda del flusso di neutrini solari prodotti dalla reazione di fusione coinvolgente il Boro. L'idea fu per\u00f2 scartata quasi subito e sostituita da quella di un rivelatore pi\u00f9 piccolo ma pi\u00f9 versatile, impiegante 300 tonnellate di un diverso tipo di scintillatore liquido. Da qui l'adozione del diminutivo \"Borexino\" come nome del progetto definitivo.\nIl rivelatore \u00e8 un calorimetro a scintillazione liquido con la pi\u00f9 alta radio-purezza al mondo. Lo scintillatore \u00e8 contenuto in una sfera di acciaio inossidabile che contiene i rivelatori del segnale (PMT) ed \u00e8 circondato da un serbatoio di acqua (18\u00a0m di altezza per 16,9\u00a0m di larghezza) per schermare le radiazioni esterne ed identificare i muoni dei raggi cosmici che riescono a penetrare la montagna sovrastante.\nL'obiettivo principale dell'esperimento \u00e8 effettuare una misura precisa del flusso di neutrini solari generati dalle reazioni termonucleari nel nucleo solare (tra cui la componente di neutrini del decadimento del Berillio-7) e confrontare le misure con le predizioni del Modello Solare Standard. Questo permetter\u00e0 di migliorare la comprensione dei processi di fusione nucleare che avvengono nel nucleo del Sole, la sua composizione, opacit\u00e0, distribuzione di materia, ecc. Aiuter\u00e0 inoltre a determinare alcune propriet\u00e0 delle oscillazioni dei neutrini, includendo l'effetto Mikheyev-Smirnov-Wolfenstein.\nGli altri obiettivi dell'esperimento sono la rivelazione dei neutrini solari generati dal Boro-8, dalla catena protone-protone e forse dei neutrini del ciclo CNO. Il rivelatore \u00e8 sensibile ad antineutrini elettronici di bassa energia, tramite la reazione di decadimento beta inverso sui protoni o nuclei di carbonio, come quelli prodotti da reattori nucleari o geo-neutrini. Borexino potrebbe inoltre essere in grado di rivelare i neutrini provenienti da supernovae della nostra galassia, e appartiene alla rete globale Supernova Early Warning System. Borexino svolge anche altre ricerche per individuare eventuali processi rari e potenziali particelle ancora sconosciute.\nIl progetto SOX, ormai annullato, avrebbe studiato la potenziale esistenza di neutrini sterili leggeri od altri eventuali effetti anomali nella oscillazione di neutrini emessi da un generatore.\nI neutrini a bassa energia sono rivelati tramite lo scattering inelastico sugli elettroni. L'energia di rinculo dell'elettrone (o del positrone) \u00e8 convertita in luce di scintillazione che viene poi rivelata da una serie di fotomoltiplicatori.\nProgetto SOX.\nL'esperimento SOX (\"Short-distance Oscillations with boreXino, Oscillazioni di Corta distanza con Borexino\" in italiano) \u00e8 un esperimento annullato che aveva lo scopo di confermare completamente, o smentire chiaramente, le cosiddette \"anomalie dei neutrini\": una serie di evidenze circostanziali sulla scomparsa di neutrini elettronici osservata negli esperimenti LSND e MiniBooNE, i rivelatori di gallio GALLEX/GNO e SAGE, e di antineutrini elettronici provenienti da reattori nucleari. Se avesse avuto successo, SOX avrebbe dimostrato l'esistenza di componenti sterili nei neutrini, e avrebbe aperto una nuova era nella fisica fondamentale e la cosmologia.\nUn chiaro segnale della presenza di neutrini sterili significherebbe la scoperta delle prime particelle oltre il Modello Standard Elettrodebole (\"BSM\", ovvero Beyond the Standard Model) e avrebbe implicazioni profonde nella comprensione attuale dell'Universo e della fisica delle particelle fondamentali. In caso di assenza di segnale, sar\u00e0 in grado di chiudere un dibattito di vecchia data sulla realt\u00e0 delle anomalie di neutrini. Ricercando anche possibilit\u00e0 di nuova fisica nelle interazioni tra neutrini di bassa energia, fornirebbe una misura pi\u00f9 precisa del momento magnetico del neutrino, l'angolo di Weinberg ed altri parametri fisici fondamentali. Sarebbe anche una splendida calibrazione in energia del rivelatore Borexino stesso, molto utile per future misure di neutrini solari di alta precisione.\nSOX avrebbe usato un potente (~150 kilo Curie) e innovativo generatore di antineutrini, composto da una sorgente Ce-144/Pr-144 (con la possibilit\u00e0 di usare in futuro un generatore di neutrini di Cr-51, che richiederebbe una misura molto pi\u00f9 breve). Questo generatore verr\u00e0 posizionato sotto a Borexino a corta distanza (8.5 m) in un piccolo tunnel costruito prima della costruzione del rivelatore, con l'idea che un giorno avrebbe potuto essere utilizzato per l'inserimento di simili sorgenti radioattive. La sorgente fornir\u00e0 circa diecimila interazioni pulite di neutrini all'interno del volume attivo di Borexino. L'esperimento comincer\u00e0 nella prima met\u00e0 del 2018 e raccoglier\u00e0 dati per circa due anni. Nell'ottobre del 2017 \u00e8 stata effettuata con successo una prova di trasporto senza materiali radioattivi nei luoghi dei LNGS dove si trasporter\u00e0 la sorgente pochi mesi dopo, con lo scopo di ottenere i permessi finali per dare inizio all'esperimento prima dell'arrivo del generatore.\nAnnullamento del progetto.\nL'inizio dell'esperimento era previsto per la prima met\u00e0 del 2018, si sarebbero presi dati per circa due anni. Nell'ottobre del 2017, un test di trasporto \"in bianco\" (senza materiale radioattivo) fu effettuato con successo al sito di Borexino al LNGS, in ottemperanza alle norme finali per l'inizio dell'esperimento, prima dell'arrivo della sorgente. A fine 2017 furono divulgati dei problemi tecnici a Majak durante la fabbricazione dell'ossido di cerio per il generatore di antineutrini del SOX. Questi problemi implicavano l'impossibilit\u00e0 da parte del generatore di fornire la quantit\u00e0 necessaria di antineutrini di un fattore 3, e spinsero a una revisione del progetto e della sua data d'inizio. All'inizio del febbraio 2018, il progetto SOX fu ufficialmente annullato dalla CEA e dall'INFN a causa di problemi nella produzione della sorgente radioattiva, e gli obiettivi di Borexino per il 2018 e il 2019 furono rediretti al raggiungimento di una maggiore stabilit\u00e0 del rivelatore, e, di conseguenza, di una maggiore radiopurezza, con lo scopo di ottenere risultati di neutrini solari con maggior precisione, con particolare enfasi sui neutrini CNO."}
{"id": "3146232", "revid": "767487", "url": "https://it.wikipedia.org/wiki?curid=3146232", "title": "Alien (Giovanni Allevi)", "text": "Alien \u00e8 il sesto album discografico di inediti del pianista Giovanni Allevi, pubblicato il 28 settembre 2010 dall'etichetta discografica Sony Music.\nVendite.\nNel 2011 l'album viene certificato disco d'oro per le oltre 30.000 copie vendute, e nel 2014 disco di platino per aver superato il numero di 50.000.\nTracce.\nLa versione Deluxe di \"Alien\", contiene una bonus track. Si tratta del Notturno in Re bemolle maggiore op. 27 n. 2 di Fryderyk Chopin.\n\"Alien\" tour 2011.\nAlien world tour \u00e8 il nome del tour mondiale di pianoforte solo condotto dal pianista e compositore Giovanni Allevi a cavallo tra novembre 2010 e aprile 2011, dal nome del suo disco \"Alien\" uscito a settembre del 2010. Il tour ha toccato vari paesi dell'Europa e del Mondo (varie premier\u00e8s estere in Giappone ed USA), in Italia il tour invernale/primaverile ha fatto tappa in oltre 30 citt\u00e0. Enorme successo ha riscosso anche la ricchissima prosecuzione estiva del tour a cui \u00e8 seguito un mini tour europeo che ha portato Giovanni Allevi in giro per il vecchio continente."}
{"id": "3146233", "revid": "1602064", "url": "https://it.wikipedia.org/wiki?curid=3146233", "title": "Ruth Werner", "text": "Biografia.\nPrimi anni.\nNata da una famiglia agiata di tradizione ebraica, suo padre, Robert Ren\u00e9 Kuczynski, era uno stimato economista simpatizzante con la teoria comunista. Sotto l'influsso paterno, a soli diciassette anni, ader\u00ec nel 1924 al Partito Comunista di Germania operando nella sezione propaganda. Alla fine degli anni venti, la giovane Ruth trov\u00f2 lavoro come commessa in una libreria, ma venne licenziata per il suo coinvolgimento nel partito comunista. In questo periodo, Ruth, suo padre e suo fratello Juergen vennero reclutati dai servizi segreti sovietici della \"Glavnoe razvedyvatel'noe upravlenie\" (GRU). In questo periodo Kuczynski continuer\u00e0 a essere attiva nel settore della comunicazione, scrivendo per il giornale di partito Die Rote Fahne (Bandiera Rossa), fondato nel 1918 da Rosa Luxemburg e Karl Liebknecht, e fondando una biblioteca che chiamer\u00e0 Biblioteca Marxista dei Lavoratori (MAB).\nNello stesso periodo, nel 1929, spos\u00f2 l'architetto ed amico d'infanzia Rudolf Hamburger, anch'egli reclutato dai servizi segreti sovietici. Dalla loro unione nascer\u00e0 un figlio, Michael, nel 1931.\nIn Cina.\nDopo un periodo di addestramento, Kuczynski e il marito furono inviati entrambi in Cina, dove Ruth, fingendosi una giornalista al servizio della stampa filo-comunista cinese, entr\u00f2 in contatto con la spia sovietica Richard Sorge, inviato a Shanghai per organizzare il movimento filocomunista. Sorge, in collaborazione con la giornalista Agnes Smedley e con la Kuczynski inviarono in Russia importanti informazioni riguardo agli sviluppi del comunismo in Cina e alle attivit\u00e0 militari e politiche occidentali, soprattutto inerenti figure del calibro dei generali statunitensi Joseph Stilwell e Evans Carlson. Durante questo periodo Kuczynski ricever\u00e0 da Sorge il suo nome in codice, Sonja.\nNel 1933 fece ritorno in Unione Sovietica dove ricevette un addestramento avanzato su tecniche di spionaggio e di radiocomunicazione. Part\u00ec nuovamente alla volta della Cina alcuni mesi pi\u00f9 tardi, trasferendosi nella regione della Manciuria, dove ebbe come copertura quella di agente per una casa editrice americana. Il suo compito fu quello di interlacciare stretti rapporti con i comunisti cinesi in lotta contro l'occupazione giapponese, lavorando sotto la direzione di una spia conosciuta come \"Ernst\", con cui intreccer\u00e0 una relazione romantica dalla quale nascer\u00e0 una figlia, Janina. \nIn seguito all'arresto di uno dei suoi contatti fu costretta a lasciare la Cina e nel 1935 fece il suo ingresso nel Regno Unito insieme al marito, per raggiungere il padre, diventato nel frattempo docente alla \"London School of Economics\".\nIn Svizzera.\nNel 1937 ricevette a Mosca la sua prima medaglia Ordine della Bandiera Rossa per i servizi prestati in Manciuria e nel settembre 1938 venne inviata in Svizzera per collaborare al movimento di resistenza noto come \"Lucy ring\", insieme alla spia ungherese Alexander Rado. \nImmediatamente dopo la firma del Patto Molotov-Ribbentrop, la Kuczynski si dissoci\u00f2 dalla politica dell'Unione Sovietica e inizi\u00f2 a denunciare pubblicamente tutto il suo operato per conto dei servizi segreti sovietici. Tuttavia questa scelta non fu ispirata da un sincero atto di protesta ma fu frutto di una deliberata macchinazione per una maggiore copertura che le permettesse di operare senza sospetti a favore della GRU. Su sua stessa indicazione, Kuczinski divorzi\u00f2 dal marito e spos\u00f2 Leon Charles Beurton, un affiliato della sua rete spionistica e cittadino britannico, grazie al quale ottenne anche lei la cittadinanza britannica.\nIn Regno Unito.\nNel 1941 la Kuczynski si trasfer\u00ec in Gran Bretagna con i figli con il nome di Mrs. Brewer, formalmente una profuga ebrea, e grazie a questa copertura inizi\u00f2 a tessere la sua rete di contatti e di agenti, tenendosi in perenne contatto radio con Mosca. Anche suo padre e suo fratello furono parte della sua rete di spie.\nTra le informazioni principali date a Mosca dalla Kuczynski ci fu l'avvertimento che il Regno Unito non avrebbe dato alcun aiuto in armamenti all'Unione Sovietica nemmeno in caso di guerra. Fra i suoi agenti reclutati spicca lo scienziato Klaus Fuchs che fu accusato di aver passato tramite la rete della Kuczynski il progetto per la costruzione della bomba all'idrogeno. Quando quest'ultimo venne scoperto ed arrestato, venne scoperto anche il suo collegamento con la Kuczynski, ma quest'ultima venne messa formalmente sotto accusa dai servizi del MI5 solo in seguito al tradimento dell'ex spia Allan Foote nel 1947 quando, insieme con il marito, vennero accusati di aver reclutato in favore della Russia l'ex capo dei servizi segreti britannici Sir Roger Hollis, conosciuto durante le sue attivit\u00e0 di spionaggio in Manciuria.\nUltimi anni.\nNel 1950, pochi giorni prima dell'inizio del processo a Fuchs, fugg\u00ec con i figli a Berlino Est, dove venne raggiunta dal marito un anno dopo. Nel 1969 ricevette la sua seconda medaglia dell'Ordine della Bandiera Rossa e l'Ordine di Karl Marx nel 1984. Nel 1977 inizi\u00f2 a scrivere diversi libri compresa la sua autobiografia, \"Sonia's Rapport\", e trascorse il resto della sua vita insieme al marito in una tranquilla casa sulle rive del mar Baltico.\nPremi e onorificenze.\nGrazie alla sua notevole abilit\u00e0 di spia \u00e8 stata l'unica donna a ricevere in Unione Sovietica l'onorificenza militare di colonnello dell'Armata Rossa."}
{"id": "3146234", "revid": "1494169", "url": "https://it.wikipedia.org/wiki?curid=3146234", "title": "Hampton Open 1974", "text": "L'Hampton Open 1974 \u00e8 stato un torneo di tennis giocato sul sintetico indoor. \u00c8 stata la 4\u00aa edizione dell'Hampton Open, che fa parte del Commercial Union Assurance Grand Prix 1974. Si \u00e8 giocato a Hampton negli Stati Uniti, dal 4 al 10 marzo 1974.\nCampioni.\nSingolare.\n Jimmy Connors ha battuto in finale Ilie N\u0103stase 6\u20134, 6\u20134\nDoppio.\n \u017deljko Franulovi\u0107 / Nikola Pili\u0107 hanno battuto in finale Pat Cramer / Mike Estep 4-6, 7-5, 6-1"}
{"id": "3146236", "revid": "281779", "url": "https://it.wikipedia.org/wiki?curid=3146236", "title": "I nostri antenati", "text": "I nostri antenati (1952/1959) \u00e8 una trilogia fantastica ed allegorica sull'uomo contemporaneo, costituita dai romanzi \"Il visconte dimezzato\" (1952), \"Il barone rampante\" (1957) e \"Il cavaliere inesistente\" (1959) di Italo Calvino, che prese a modello l\"Orlando furioso\" di Ludovico Ariosto. L'autore stesso sugger\u00ec di considerare collegati i tre romanzi, quando gi\u00e0 tali romanzi erano stati pubblicati e affermati presso critica e pubblico, e difatti ne dispose un'edizione (per la prima volta presso Einaudi nel 1960) con i tre romanzi legati.\nIl libro pass\u00f2 nel 1985 a Garzanti per poi entrare nel catalogo di Mondadori dal 1991. Una breve \"Nota\" \u00e8 stata premessa o messa a conclusione nelle varie edizioni. Anche in occasione della traduzione inglese di Archibald Colquhoun (1980), Calvino ne scrisse una premessa, dove dice: \"Il racconto nasce dall'immagine, non da una tesi che io voglia dimostrare; l'immagine si sviluppa in una storia secondo una sua logica interna; la storia prende dei significati, o meglio: intorno all'immagine s'estende una serie di significati che restano sempre un po' fluttuanti, senza imporsi in un'interpretazione unica e obbligatoria. Si tratta pi\u00f9 che altro di temi morali che l'immagine centrale suggerisce e che trovano un'esemplificazione anche nelle storie secondarie: nel \"Visconte\" storie d'incompletezza, di parzialit\u00e0, di mancata realizzazione d'una pienezza umana; nel \"Barone\" storie d'isolamento, di distanza, di difficolt\u00e0 di rapporto col prossimo; nel \"Cavaliere\" storie di formalismi vuoti e di concretezza del vivere, di presa di coscienza d'essere al mondo e autocostruzione d'un destino, oppure d'indifferenziazione dal tutto\"."}
{"id": "3146240", "revid": "380453", "url": "https://it.wikipedia.org/wiki?curid=3146240", "title": "Final Four Cup di pallavolo femminile 2010", "text": "La III Final Four Cup di pallavolo femminile si \u00e8 svolta dal 21 al 25 settembre 2010 a Tuxtla Guti\u00e9rrez, in Messico. Al torneo hanno partecipato 4 squadre nazionali nordamericane e sudamericane e la vittoria finale \u00e8 andata per la prima volta alla Repubblica Dominicana."}
{"id": "3146241", "revid": "767487", "url": "https://it.wikipedia.org/wiki?curid=3146241", "title": "Bianco Apache", "text": "Bianco Apache \u00e8 un film del 1987 diretto da Bruno Mattei con la collaborazione di Claudio Fragasso . \u00c8 ispirato a una storia realmente accaduta."}
{"id": "3146249", "revid": "767487", "url": "https://it.wikipedia.org/wiki?curid=3146249", "title": "Aurelia (film)", "text": "Aurelia \u00e8 un film del 1986 diretto da Giorgio Molteni lungo la strada omonima.\nTrama.\nPrima di sposarsi un tale vagabonda sull'Aurelia dove incontra una donna."}
{"id": "3146253", "revid": "1573940", "url": "https://it.wikipedia.org/wiki?curid=3146253", "title": "Casa Amadi", "text": "Casa Sanudo, Amadi \u00e8 un antico edificio di villeggiatura sito a Marocco di Mogliano Veneto. Nonostante le modeste dimensioni e l'estrema semplicit\u00e0 delle linee, rappresenta uno degli esempi pi\u00f9 antichi di villa veneta.\nStoria.\nL'edificio \u00e8 rappresentato gi\u00e0 in una mappa del 1590 sui terreni dei patrizi Sanudo. Nel 1781 risultava dei Boldini.\nEdificio.\nLa casa, a pianta rettangolare e a due piani, ha nel complesso uno stile rustico, aggraziato per\u00f2 da alcuni elementi di pregio.\nLa facciata principale \u00e8 quella rivolta a mezzogiorno. \u00c8 simmetrica e tripartita: al centro del piano terra si trovano due porte affiancate da una coppia di finestre per lato; tutti questi elementi sono ad arco. In origine le due porte rappresentavano le arcate di un piccolo porticato; un restauro recente le ha provviste di infissi, ma ha pure restituito alle finestre il profilo voltato, che era stato a suo tempo tamponato.\nAl livello superiore, in mattoni a vista, si aprono tre finestrelle quadrangolari. Sono leggermente disassate rispetto allo schema del piano terra perch\u00e9 si inseriscono su un fregio affrescato che percorre tutta la facciata. \u00c8 costituito da sei medaglioni circolari su cui sono rappresentati dei volti, forse di imperatori romani. La facciata si conclude con un cornicione realizzato con tre file di mattoni, su cui si imposta il tetto a doppia falda.\nMeritano un cenno dei contenitori in cotto incassati nella parete occidentale per la nidificazione degli uccelli.\nIn passato era possibile raggiungere l'edificio via fiume, in quanto il Dese scorreva in prossimit\u00e0 dell'edificio prima che il suo letto venisse rettificato. A testimonianza di ci\u00f2, esiste ancora la cavana, oggi adibita ad uffici."}
{"id": "3146257", "revid": "767487", "url": "https://it.wikipedia.org/wiki?curid=3146257", "title": "La ballata di Eva", "text": "La ballata di Eva \u00e8 un film del 1986 diretto da Francesco Longo.\nTrama.\nEva \u00e8 una giovane donna napoletana che vive a Milano, sta per riunirsi alla sua figlia dodicenne, che aveva cresciuto sua nonna. La ragazzina per\u00f2 scompare in circostanze misteriose. Eva torna a Napoli e con coraggio e tenacia indaga, riuscir\u00e0 a salvare la ragazzina, finita in un giro di baby-prostitute."}
{"id": "3146259", "revid": "729019", "url": "https://it.wikipedia.org/wiki?curid=3146259", "title": "Andrea Aguyar", "text": "Biografia.\nIn Uruguay.\nAguyar (o Aguiar/Agujar) nacque a Montevideo da padre e madre schiavi, sicch\u00e9 egli rimase tale fino a quando in Uruguay non venne abolita la schiavit\u00f9 in seguito alla guerra civile del 1838. Sia i liberali \"Colorados\" che i conservatori \"Blancos\", infatti, proclamarono l'emancipazione degli schiavi nel 1842 per rinforzare le proprie fila con nuovi soldati.\nFu proprio durante l'assedio di Montevideo che Garibaldi ebbe modo di apprezzare il valore dei circa 5.000 ex schiavi, tra cui Aguyar, posti a difesa della citt\u00e0. Quando l'italiano torn\u00f2 in Europa nel 1848, Aguyar, a differenza della maggior parte dei suoi compatrioti, lo segu\u00ec.\nA Roma.\nAguyar fu al fianco di Garibaldi sin dalle prime fasi della prima guerra di indipendenza italiana, partecipando alle vittorie di Luino e Morazzone. Le attenzioni su Aguyar da parte dell'opinione pubblica internazionale arrivarono, comunque, durante la sua permanenza a Roma per difendere la Repubblica Romana. Molti giornalisti infatti riportarono nei loro giornali di questo \"esotico\" personaggio, unico tra tutti. La rivista \"The Illustrated London News\", ad esempio, pubblic\u00f2 il 21 luglio 1849 un disegno rappresentante Aguyar e Garibaldi con la didascalia \"Garibaldi and his negro servant\", parlando dell'ex schiavo come un \"ragazzo minuto, vestito con un cappotto aperto rosso e uno sgargiante fazzoletto di seta legato attorno al collo che copriva le spalle\".\nDi lui parlarono bene anche altri volontari stranieri giunti per combattere con Garibaldi, come lo svizzero von Hofstetter o il pittore olandese Jan Koelman, che scrisse di lui come un \"Ercole di color ebano, un ex schiavo che segu\u00ec Garibaldi dal Brasile e che sorprese i nemici in battaglia disarcionandoli da cavallo con un lazo\", da lui usato anche per catturare i cavalli senza pi\u00f9 padrone dopo le battaglie. D'altra parte, Aguyar fu oggetto di critiche e caricature da parte di un giornale conservatore romano.\nNonostante fosse analfabeta, l'uruguaiano venne considerato molto capace e competente, specialmente nel cavalcare. Fu ritenuto responsabile di aver salvato la vita a Garibaldi diverse volte, come durante la battaglia di Velletri contro i soldati borbonici del Regno delle Due Sicilie, quando Aguyar difese Garibaldi caduto da cavallo e in grave pericolo. Lontano dal campo di battaglia Aguyar \u00e8 menzionato per aver offerto a Garibaldi la sua sella in modo da permettergli un sonno pi\u00f9 gradevole, e per aver costruito, sempre per Garibaldi, una tenda per ripararlo dal sole.\nAguyar si prese cura anche di Guerrillo (a volte chiamato anche Guerillo o Guerello), il cane che durante la battaglia di San Antonio sbuc\u00f2 dalle linee argentine per raggiungere quelle della Legione Italiana. Divenne celebre nelle cronache dei tempi come il cane a tre zampe che seguiva Garibaldi e Andrea Aguyar, tenendosi costantemente all'ombra sotto l'uno o l'altro cavallo.\nLa morte.\nIl 30 giugno 1849 Aguyar, promosso tenente da Garibaldi, venne mortalmente ferito da una granata francese in vicolo del canestraro (l'attuale via dei Panieri), all'altezza del civico 23, all'angolo con vicolo del Cedro, all'altezza del civico 3, vicino al convento di Santa Maria della Scala. Secondo alcuni testimoni, prima di spirare a Santa Maria della Scala, adibita ad ospedale, egli disse: \"Lunga vita alle repubbliche di America e Roma!\".\nNonostante le sue vicende, il busto di Aguyar non \u00e8 presente tra le statue e i monumenti del Gianicolo, ma una scalinata che collega viale Aurelio Saffi e via Fratelli Bandiera, a Monteverde, fu inaugurata nel 1935 e denominata \"Scalea Andrea il Moro\". In occasione del 163\u00ba anniversario dalla morte, il Comune di Roma ha aggiornata la toponomastica, modificando il nome della scalinata in \"Scalea Andrea il Moro:\" \"Andr\u00e9s Aguiar\" \"- Luogotenente della Repubblica Romana (1810-1849)\".\nNel 2013 l'Uruguay ha dedicato un francobollo da 45 centesimi alla memoria di Andrea Aguyar disegnato da Mary Porto Casas.\nCinematografia.\nNel 2012 nella miniserie televisiva \"Anita Garibaldi\" di Claudio Bonivento, Andrea Aguyar \u00e8 stato interpretato da Thamisanqa Molepo."}
{"id": "3146264", "revid": "729019", "url": "https://it.wikipedia.org/wiki?curid=3146264", "title": "Jean Schmidt", "text": "La Schmidt \u00e8 la seconda donna repubblicana proveniente dall'Ohio ad essere eletta senza connessioni di tipo familiare; \u00e8 inoltre la prima donna a rappresentare al Congresso l'area urbana di Cincinnati.\nPoliticamente \u00e8 contraria all'aborto e ha votato a favore dei tagli alle tasse proposti dal Presidente Bush.\nNel 2009 si \u00e8 definita d'accordo con chi sostiene che Barack Obama non potesse essere nominato Presidente per via della sua dubbia cittadinanza.\nNel 2012 venne sconfitta nelle primarie repubblicane da Brad Wenstrup e dovette abbandonare la Camera dopo sette anni di servizio."}
{"id": "3146266", "revid": "1573940", "url": "https://it.wikipedia.org/wiki?curid=3146266", "title": "Palazzo Comunale (Licodia Eubea)", "text": "Il Palazzo Comunale di Licodia Eubea, era prima sede del convento dei Domenicani e dell'ancora esistente e attiva chiesa del Rosario annessa ai locali dell'attuale municipio. \nStoria.\nIl complesso strutturale del palazzo municipale risale alla seconda met\u00e0 del 1700. In seguito alla soppressione degli ordini religiosi del 1860, il convento, per la sua centralit\u00e0 nel centro unrbano di Licodia, diede sede al municipio. In questo periodo, la legge piemontese ebbe molti riscontri nel territorio licodiano: molti conventi vennero chiusi e divennero di demanialit\u00e0 statale. Pure il convento dei cappuccini venne soppresso per un breve periodo. Il palazzo municipale, ex convento dei domenicani, fu adattato per il nuovo ruolo che tuttora svolge. Furono allargate le finestre per crearne dei balconi e fu risistemato il portone centrale per ottenerne l'attuale balconato. Successivamente, nei locali del municipio che danno sul prospetto principale, venne aperto un circolo per anziani ancora esistente appunto dedicato a San Domenico. Recentemente, negli anni novanta del secolo scorso alcuni uffici del municipio sono stati spostati in una nuova sede municipale sita nella zona nuova dell'abitato di Licodia. Nel 2007 \u00e8 stata posta, nella balconata principale, una lastra in vetro colorato raffigurante lo stemma araldico di Licodia Eubea."}
{"id": "3146267", "revid": "339392", "url": "https://it.wikipedia.org/wiki?curid=3146267", "title": "Battaglione Fucilieri dell'Aria", "text": ""}
{"id": "3146270", "revid": "131358", "url": "https://it.wikipedia.org/wiki?curid=3146270", "title": "Societ\u00e0 di Ginnastica e Scherma Fortitudo Roma", "text": ""}
{"id": "3146278", "revid": "1522738", "url": "https://it.wikipedia.org/wiki?curid=3146278", "title": "Daes Dae'mar", "text": ""}
{"id": "3146282", "revid": "1573940", "url": "https://it.wikipedia.org/wiki?curid=3146282", "title": "Palazzo Mugnos", "text": "Il Palazzo Mugnos o Palazzo Vassallo \u00e8 un edificio di Licodia Eubea.\nStoria.\nIl palazzo \u00e8 sito in via Mugnos vicino alla chiesa madre di Santa Margherita. Il palazzo risale al '700 ed \u00e8 appartenuto alla famiglia Vassallo da cui prende pure uno dei due nomi. Precedentemente appartenne pure alla famiglia dei Mugnos, stretti collaboratori dei Santapau. Il fabbricato \u00e8 caratterizzato da un ampio cortile interno e da un prospetto tardo barocco siciliano. Infatti decorano la facciata i mascheroni tipici del barocco siciliano e lo stemma dei Vassallo posto sul portale centrale. Il prospetto principale \u00e8 composto da un'entrata maggiore che conduce al cortile interno e da due entrate minori. Sormontano le tre entrate, tre balconi posti in modo simmetrico. Oggi la parte del palazzo che d\u00e0 sulla via Mugnos appartiene al comune di Licodia Eubea."}
{"id": "3146283", "revid": "149587", "url": "https://it.wikipedia.org/wiki?curid=3146283", "title": "Palazzo Vassallo", "text": ""}
{"id": "3146285", "revid": "298229", "url": "https://it.wikipedia.org/wiki?curid=3146285", "title": "Campionato italiano di sollevamento pesi", "text": "I campionati italiani assoluti di sollevamento pesi si svolgono annualmente nel mese di dicembre.\nIl vincitore di ogni categoria ottiene come riconoscimento il titolo di Campione Italiano, tre medaglie per strappo slancio e totale e un premio in denaro.\nVincitori campionati italiani assoluti.\nMigliori Risultati Tecnici nelle Ultime 9 Edizioni (2001-2009)\nPlurivincitori Nelle Ultime 9 Edizioni (2001-2009)"}
{"id": "3146287", "revid": "367445", "url": "https://it.wikipedia.org/wiki?curid=3146287", "title": "Campionati italiani assoluti di sollevamento pesi", "text": ""}
{"id": "3146291", "revid": "110157", "url": "https://it.wikipedia.org/wiki?curid=3146291", "title": "Albina (Moldavia)", "text": "Albina \u00e8 un comune della Moldavia situato nel distretto di Cimi\u0219lia di 2.131 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3146295", "revid": "1223956", "url": "https://it.wikipedia.org/wiki?curid=3146295", "title": "Molestie sessuali", "text": "Per molestie sessuali si intendono comportamenti lesivi e molesti riguardanti la sfera sessuale.\nLe definizioni differiscono a seconda dai quadri normativi dei diversi ordinamenti giuridici nazionali. Nell'ambito delle molestie come definite internamente alle organizzazioni, dai regolamenti delle organizzazioni che li dispongono.\nDisciplina normativa.\nLe molestie sessuali sul posto di lavoro sono considerate un atto discriminatorio, anche da un punto di vista normativo.\nDalla fine degli anni ottanta anche l'UE si \u00e8 occupata a pi\u00f9 riprese della problematica, l'ultima volta nella direttiva 2006/54/CE, nella quale viene affermato che:\nLa situazione nel mondo.\nItalia.\nOggi in Italia la fattispecie di molestie sessuali si configura nel quadro della contravvenzione di \"molestie\" punita dall'art. 660 c.p..\nVa tuttavia specificato che la sopracitata contravvenzione \u00e8 stata ritenuta configurabile solo in presenza di espressioni verbali a sfondo sessuale o di atti di corteggiamento, invasivi ed insistiti, diversi dall'abuso sessuale. Qualora, infatti, le molestie comportino un contatto fisico, anche fugace, o limitino in alcun modo la libert\u00e0 sessuale della vittima, si configura invece il reato di violenza sessuale, disciplinato dagli art.609 bis e seguenti del codice penale italiano. In particolare, la giurisprudenza ritiene di qualificare come violenza sessuale art.609 bis c.p. e non come molestie art.660 c.p., i toccamenti o palpeggiamenti delle natiche anche se sopra i vestiti e con finalit\u00e0 molesta e non di libidine.\nLa giurisprudenza ha recentemente ritenuto che integri il reato di violenza sessuale e non quello di molestie di cui all'art. 660 c.p. la condotta di chi, per soddisfare o eccitare il proprio istinto sessuale, mediante comunicazioni telematiche che non comportino contatto fisico con la vittima, induca la stessa al compimento di atti che comunque ne coinvolgano la corporeit\u00e0 sessuale e siano idonei a violarne la libert\u00e0 personale e non la mera tranquillit\u00e0.\nSvizzera.\nSituazione giuridica.\nIl divieto di discriminazione \u00e8 stato introdotto nel 1981 nell'articolo 4 capoverso 2 della vecchia Costituzione federale, ed \u00e8 stato ripreso nell'art. 8 capoverso 2 della nuova Costituzione federale. Il divieto di molestie sessuali sul posto di lavoro \u00e8 uno dei numerosi elementi sanciti nella legge federale del 24 marzo 1995 sulla parit\u00e0 dei sessi (LPar) per proibire la discriminazione o promuovere la parit\u00e0 nella vita professionale. L'articolo 4 della legge sulla parit\u00e0 delimita la fattispecie, l'articolo 5 definisce le pretese giuridiche e l'articolo 10 la protezione dal licenziamento durante la procedura di reclamo.\nAltre disposizioni di legge rilevanti per il divieto delle molestie sessuali sono contenute nell'articolo 328 capoverso 1 del codice delle obbligazioni (CO), nell'articolo 198 seconda frase del codice penale (CP) come pure nell'articolo 6 capoverso 1 della legge sul lavoro (LL). Il divieto di molestie si rivolge alle datrici e ai datori di lavoro che, nell'ambito della loro responsabilit\u00e0, hanno l'obbligo di tutelare la personalit\u00e0, l'integrit\u00e0 fisica e psichica come pure la salute delle lavoratrici e dei lavoratori.\nPrevenzione.\nIn aggiunta al divieto sancito dalla legge, sia il legislatore che la prassi puntano molto sulla prevenzione da parte delle datrici e dei datori di lavoro. In Svizzera, dalla met\u00e0 degli anni 1990, la prevenzione delle molestie sessuali si basa su un set di misure nel quale un ruolo di primo piano spetta all'informazione fornita alle lavoratrici e ai lavoratori in merito a cosa si intende per molestie sessuali. Un'altra misura preventiva importante consiste nella dichiarazione esplicita da parte della direzione dell'impresa con la quale essa afferma a chiare lettere che al suo interno le molestie sessuali non sono tollerate, che \u00e8 disponibile un servizio di sostegno per le vittime di questo tipo di discriminazione e che gli autori di molestie sessuali incorrono in sanzioni. Sinora ad aver introdotto regolamenti interni contro le molestie sessuali e ad aver designato interlocutrici e/o interlocutori interni preposti al sostegno delle vittime sono soprattutto le imprese di maggiori dimensioni e le pubbliche amministrazioni. Allo stesso tempo sono attivi sul territorio diversi consultori pubblici pronti a consigliare e ad accompagnare le vittime. Si tratta di servizi sociali locali o regionali, uffici per le pari opportunit\u00e0, consultori donna e lavoro nonch\u00e9 uffici di conciliazione cantonali.\nNell'attivit\u00e0 di sensibilizzazione delle datrici e dei datori di lavoro in merito ai loro obblighi, gli uffici pubblici delle pari opportunit\u00e0 svolgono una funzione importante nella misura in cui informano e approntano materiale a sostegno del lavoro di prevenzione..\nRimedi offerti dall'ordinamento.\nIn virt\u00f9 dell'articolo 5 della legge sulla parit\u00e0 dei sessi, le vittime di molestie sessuali possono chiedere a un giudice di accertare una discriminazione nella fattispecie delle molestie sessuali e di farla cessare. Il tribunale pu\u00f2 condannare le datrici e i datori di lavoro al versamento di un'indennit\u00e0, al risarcimento del danno e alla riparazione morale.\nMalgrado questa possibilit\u00e0, alle vittime si raccomanda di optare nel limite del possibile per una procedura extragiudiziale. Ad esempio, una procedura interna all'azienda oppure un intervento dell'ufficio di conciliazione cantonale competente il cui compito principale \u00e8 quello di fare da mediatore tra le parti. Nel 2004, gli uffici di conciliazione si sono riuniti nella Conferenza svizzera degli uffici di conciliazione secondo la legge sulla parit\u00e0 dei sessi LPar.\nFatti e cifre.\nNel quadro di un'inchiesta condotta in Svizzera nel 2007, il 28 per cento delle donne e il 10 per cento degli uomini intervistati hanno riferito di aver subito molestie sessuali o di essersi sentiti infastiditi da un comportamento a connotazione sessuale. In tre quarti delle situazioni moleste dichiarate dalle donne gli autori erano di sesso maschile; di altre forme sessuali per la maggior parte uomini soli, ma anche gruppi di uomini. Nel restante quarto, i comportamenti molesti sono stati spesso imputati a gruppi misti (composti da uomini e donne), ed anche delle stesse donne. Per quanto riguarda gli uomini, in circa la met\u00e0 delle situazioni moleste dichiarate gli autori erano altri uomini (soli o in gruppo), in un quarto anche le donne ed il restante quarto di gruppi misti. Ad assumere comportamenti molesti nei loro confronti sono stati in primo luogo colleghi e colleghe di lavoro seguiti da clienti e, in terza posizione, da superiori. Le donne hanno indicato molto pi\u00f9 spesso degli uomini di aver subito comportamenti molesti da parte di superiori. Gli uomini, per contro, hanno segnalato pi\u00f9 spesso delle donne comportamenti molesti da parte di persone subalterne."}
{"id": "3146298", "revid": "212348", "url": "https://it.wikipedia.org/wiki?curid=3146298", "title": "Betty Sutton", "text": "Biografia.\nNata e cresciuta in Ohio, dopo aver lavorato per alcuni anni come avvocato, la Sutton venne eletta nel consiglio comunale della sua citt\u00e0 come membro del Partito Democratico.\nNel 1992 venne eletta all'interno della legislatura statale dell'Ohio e vi rimase per otto anni. Nel 2006 la Sutton venne eletta alla Camera dei Rappresentanti come successore di Sherrod Brown, divenuto senatore. Fu poi riconfermata per altri due mandati nel 2008 e nel 2010.\nNel 2012 la Sutton concorse per la rielezione in un altro distretto, molto pi\u00f9 favorevole ai repubblicani. Inoltre il suo avversario repubblicano era il collega deputato Jim Renacci. La Sutton alla fine perse di misura le elezioni contro Renacci e dovette lasciare il Congresso."}
{"id": "3146300", "revid": "1573940", "url": "https://it.wikipedia.org/wiki?curid=3146300", "title": "Palazzo di Checco il Bello", "text": "Il Palazzo di Checco il Bello \u00e8 uno storico palazzo situato nel centro storico di Magliano in Toscana, in provincia di Grosseto.\nStoria.\nCostruito nei primi anni del XIV secolo, l'edificio fu l'antica residenza della famiglia Monaldeschi di Orvieto e vi soggiornarono anche i conti Aldobrandeschi. Nei primi anni del Novecento poi, vi visse un tal Francesco Salvi, soprannominato \"Checco il Bello\", sia per le sue doti estetiche e per la fama di Casanova, da cui il nome con il quale l'edificio oggi \u00e8 noto. Il Palazzo fu poi usato nel 1911 da Carlo Alberto Nicolosi, autore del libro \"Maremma Toscana: alta e bassa\", in occasione di una sua visita a Magliano; oggi il palazzo \u00e8 adibito a edificio residenziale.\nDescrizione.\nIl palazzo si erge sulla strada principale del vecchio borgo, corso Garibaldi, non lontano dalla piazza su cui si trova la chiesa di San Giovanni Battista. L'edificio fu costruito con pietra locale secondo gli schemi dell'architettura gotica senese del XIV secolo. Sono presenti bifore, oggi murate per una migliore razionalizzazione degli spazi interni, e cornici in travertino chiaro locale. Sulla facciata si pu\u00f2 vedere lo stemma della casata dei Monaldeschi."}
{"id": "3146301", "revid": "111400935", "url": "https://it.wikipedia.org/wiki?curid=3146301", "title": "Jessica Trisko", "text": "Di origini ucraine-russe da parte di padre e filippine da parte di madre, Jessica Trisko parla fluentemente inglese, russo e francese.\nDopo aver vinto il concorso di bellezza Miss Terra Canada, la Trisko ha partecipato a Miss Terra ed \u00e8 diventata la prima donna canadese ad ottenere il titolo. In precedenza aveva ottenuto anche un piazzamento nella top ten di Miss Universo Canada 2007."}
{"id": "3146305", "revid": "1378405", "url": "https://it.wikipedia.org/wiki?curid=3146305", "title": "Alejandro O'Reilly", "text": "Fu anche un riformatore militare e un ispettore generale di fanteria dell'impero spagnolo durante la seconda parte del XVIII secolo. O'Reilly ottenne, per i suoi servizi, il titolo di conte.\nNel 1775 partecip\u00f2 alla spedizione militare contro Algeri, a cui partecip\u00f2 anche Antonio Ricardos, che si risolse in un disastro per le armi spagnole."}
{"id": "3146306", "revid": "2151778", "url": "https://it.wikipedia.org/wiki?curid=3146306", "title": "RM (azienda)", "text": "RM plc (Research Machines public limited company) \u00e8 una societ\u00e0 britannica specializzata nella fornitura di prodotti e servizi didattici per le scuole, i college, le universit\u00e0 e gli enti governativi. Nonostante spunti primariamente al mercato inglese, RM \u00e8 un gruppo con diverse filiali che forniscono software didattico anche in Nord America e Australia, con una societ\u00e0 per lo sviluppo del software locata in India. RM fornisce impiego a 2.700 persone, la maggior parte delle quali dislocate nella sede inglese di MiltonPark, vicino a Didcot (Oxfordshire).\nStoria.\nRM fu fondata nel 1973 a Oxford da Mike Fischer e Michael O'Regan, laureatesi rispettivamente all'Universit\u00e0 di Oxford ed all'Universit\u00e0 di Cambridge, con il nome di Sintel, successivamente cambiato in Research Machines, RM, sotto pressioni di Intel per la troppa somiglianza con il suo nome. Inizialmente era una societ\u00e0 che vendeva componenti elettronici tramite posta principalmente ad hobbisti. Con l'arrivo sul mercato, negli anni settanta, dei primi microprocessori, la societ\u00e0 espanse il suo mercato iniziando a progettare e costruire microcomputer: il primo computer, destinato al mercato didattico, fu l'RM 380Z (1977), basato sullo Zilog Z80, seguito dal LINK 480Z.\nRM si dedic\u00f2 al settore didattico favorita in ci\u00f2 dalla spinta all'utilizzo dei computer nelle scuole dato dal programma del governo britannico \"Microelectronics Education Programme\" dei primi anni ottanta. Durante quel periodo RM e Acorn Computers (con sede a Cambridge) fornirono computer alla maggior parte delle scuole britanniche. In quel periodo la BBC chiese a RM di produrre un computer di fascia bassa ma la societ\u00e0 rifiut\u00f2. Tale compito fu accettato da Acorn, che produsse la macchina che poi fu venduta come BBC Micro.\nLa societ\u00e0 \u00e8 stata quotata alla borsa londinese nel novembre del 1994 con il nome di \"RM plc\".\nMike Fischer \u00e8 stato amministratore delegato del gruppo fino al 1997, sostituito da Richard Girling. Girling si \u00e8 dimesso nel 2002 dopo che RM era stata coinvolta nel boom e susseguente fallimento delle societ\u00e0 dot-com agli inizi del terzo millennio. Al suo posto si \u00e8 insediato Tim Pearson, che ha lasciato nel 2008 sostituito da Terry Sweeney."}
{"id": "3146307", "revid": "81103", "url": "https://it.wikipedia.org/wiki?curid=3146307", "title": "Struttura sedimentaria", "text": ""}
{"id": "3146310", "revid": "486946", "url": "https://it.wikipedia.org/wiki?curid=3146310", "title": "Research Machines", "text": ""}
{"id": "3146311", "revid": "1149807", "url": "https://it.wikipedia.org/wiki?curid=3146311", "title": "Jack Rollins", "text": "Biografia.\nHa lavorato insieme a Charles H. Joffe su molti famosi film di Woody Allen. Esordisce con \"Prendi i soldi e scappa\" nel 1969 e continu\u00f2 a lavorare con il comico di New York per oltre 40 anni, producendo pellicole quali \"Io e Annie\", \"Manhattan\" e \"Hannah e le sue sorelle\".\nRisultava accreditato come co-produttore esecutivo, a 99 anni, anche in \"Magic in the Moonlight\" del 2014. Altri suoi successi sono stati quelli avuti con Dick Cavett e Robert Klein."}
{"id": "3146312", "revid": "484362", "url": "https://it.wikipedia.org/wiki?curid=3146312", "title": "Lista degli insediamenti ebraici nell'Oblast' autonoma ebraica", "text": ""}
{"id": "3146318", "revid": "110157", "url": "https://it.wikipedia.org/wiki?curid=3146318", "title": "Miss Etiopia", "text": "Miss Universo Etiopia \u00e8 un concorso di bellezza femminile dal quale viene selezionata annualmente la rappresentante dell'Etiopia per Miss Universo. L'Etiopia ha partecipato per la prima volta al concorso nel 2004."}
{"id": "3146319", "revid": "729019", "url": "https://it.wikipedia.org/wiki?curid=3146319", "title": "Centrale nucleare di Zapori\u017e\u017eja", "text": "La centrale nucleare di Zapori\u017e\u017eja (), \u00e8 una centrale nucleare ucraina, \u00e8 la pi\u00f9 grande in Europa e la quinta pi\u00f9 grande al mondo.\n\u00c8 situata nell'Ucraina centrale, nei pressi della citt\u00e0 di Enerhodar, nell'Oblast' di Zapori\u017e\u017eja, sulle sponde del bacino idrico di Kachovka sul fiume Dnepr.\nConta sei reattori di tipo VVER1000 per 5.700 MW, i primi cinque vennero messi in linea tra il 1985 e il 1989 mentre il sesto fu aggiunto nel 1995. La centrale genera all'incirca la met\u00e0 dell'elettricit\u00e0 prodotta nella nazione proveniente da fonte nucleare e oltre un quinto dell'elettricit\u00e0 totale prodotta in Ucraina."}
{"id": "3146320", "revid": "223320", "url": "https://it.wikipedia.org/wiki?curid=3146320", "title": "Miss Universo Etiopia", "text": ""}
{"id": "3146321", "revid": "110157", "url": "https://it.wikipedia.org/wiki?curid=3146321", "title": "Chiesa di San Pietro (Mineo)", "text": "La chiesa di San Pietro \u00e8 un edificio di culto di Mineo.\nStoria.\nLa chiesa \u00e8 menzionata per la prima volta in epoca medievale assieme a quelle di Sant'Agrippina e di Santa Maria Maggiore. Nel 1670 fu eretta a Collegiata. Anche questo edificio sacro, come gli altri di Mineo, ha subito nel corso dei secoli rimaneggiamenti e restauri. Fu danneggiata dai terremoti del 1542 e, in maniera gravissima, da quello del 1693. I lavori di restauro durarono fino al 1770. La facciata \u00e8 stata completata solo nella seconda met\u00e0 del XIX secolo.\nDescrizione.\nLa chiesa \u00e8 a croce latina e ha tre navate. Custodisce alcune opera di pregio: la seicentesca statua del \"Cristo alla Colonna\" in legno policromo; l'altare in cui essa \u00e8 custodita ricco di marmi policromi e di una porticina in argento a chiusura del ciborio, mentre nelle pareti laterali risaltano due bassorilievi in stucco raffiguranti il sacrificio di Isacco e Mos\u00e8 che fa scaturire l'acqua dalla rupe; la monumentale cantoria a fastigio d'organo del settecento, in legno intagliato e dorature d'oro zecchino, il pulpito ligneo intagliato con lacunari dipinti ad olio di fine Settecento e il coro scolpito in noce, gli innumerevoli paramenti sacri e le reliquie.\u00bb"}
{"id": "3146327", "revid": "767487", "url": "https://it.wikipedia.org/wiki?curid=3146327", "title": "Salomone e la regina di Saba", "text": "Salomone e la regina di Saba (\"Solomon and Sheba\") \u00e8 un film del 1959 diretto da King Vidor.\nNel ruolo di Salomone appare Yul Brynner, che sostitu\u00ec il primo protagonista, Tyrone Power, dopo la morte di quest'ultimo durante le riprese del film. Alcune inquadrature di Power, in campo lungo, sono rimaste nel montaggio finale. \nIl film venne girato in Spagna, tra gli studi di Madrid e gli esterni nei dintorni di Saragozza. Fu l'ultimo film del cineasta King Vidor e, nonostante il grande successo di pubblico, non raccolse che critiche negative.\nTrama.\nDopo la morte di re David, Salomone sale al trono di Israele ma la stabilit\u00e0 del paese \u00e8 continuamente in pericolo: da un lato Adonia, fratello maggiore di Salomone, cerca di ottenere il potere che ritiene suo per diritto di nascita, dall'altro la regina di Saba, arrivata a Gerusalemme per conoscere la saggezza del re, in realt\u00e0, alleata del Faraone d'Egitto. Il piano della regina \u00e8 quello di distrarre Salomone dal suo dio, in modo da indebolire la sua fede che lei intuisce essere anche la sua forza. Sedotto il re che si rende conto del pericolo cui pu\u00f2 andare incontro, i due si innamorano veramente. \nSfuggito a un agguato mortale ordito dal fratello, Salomone concede a Sheba di onorare i suoi dei in terra d'Israele. Durante i riti di fertilit\u00e0 dedicati al dio dell'amore, si scatena un terribile temporale che distrugge le statue degli dei pagani ma anche il tempio innalzato da Salomone, dove si trova la dolce Abisag. La fanciulla, in preghiera, chiede di essere sacrificata al posto del re e rimane uccisa mentre il tempio rovina su s\u00e9 stesso.\nAdonia, scacciato da Israele dopo il tentativo di assassinare il fratello, \u00e8 riparato in Egitto. Al faraone propone un'alleanza per sferrare il colpo decisivo contro Salomone che \u00e8 rimasto indebolito dagli ultimi avvenimenti che hanno minato la sua autorit\u00e0. Alla testa di un esercito egiziano, Adonia si batte contro gli israeliti guidati da Salomone. Questi ultimi non reggono l'urto del potente esercito e si danno alla fuga. Anche se il corpo di Salomone non viene trovato tra i caduti, Adonia \u00e8 impaziente di impadronirsi della corona. Ordina ai suoi di snidare tutti i nemici e di ucciderli senza piet\u00e0. Lui, intanto, si recher\u00e0 a Gerusalemme, come nuovo re.\nLa regina di Saba, temendo per il destino di Salomone, esce per le strade della citt\u00e0 coperta da un velo, recandosi al tempio: qui, sola nella sala, dichiara di voler abbracciare la vera fede per poi tornare in patria, dove far\u00e0 opera di proselitismo rinunciando all'amore del re. Nella notte che sta finendo, Salomone, che \u00e8 rimasto con un manipolo dei suoi, vede ritornare piano piano indietro i soldati che erano fuggiti. Ripreso coraggio, organizza l'attacco per il giorno dopo, chiedendo a tutti di lucidare il proprio scudo.\nQuando l'attacco ha luogo, gli ebrei hanno il sole nascente di fronte. Gli egiziani gioiscono perch\u00e9 il sole che sta per salire in cielo render\u00e0 cieco il nemico, portando a loro un insperato vantaggio. Lanciati all'attacco, non si rendono conto che il piano di Salomone \u00e8 proprio quello di usare il potere accecante del sole riflesso dagli scudi dei suoi: la luce che si sprigiona improvvisa ne ottunde la percezione e tutto l'esercito precipita miseramente in una scarpata di cui non si era reso conto.\nA Gerusalemme, Adonia si \u00e8 autoproclamato re. Gli viene riferita la notizia che la regina di Saba ha cercato rifugio nel tempio. Adonia la accusa di essere una meretrice colpevole di tutte le disgrazie accadute e incita il popolo a lapidarla. Sotto la pioggia di pietre, la regina cade. In quel momento, giunge l'armata vincitrice con alla testa Salomone. Adonia muore durante il duello che ingaggia con il fratello. Salomone cerca di soccorrere la regina che si rialza: una voce mistica le dice che potr\u00e0 tornare a Saba. Miracolosamente, le ferite le si rimarginano. La regina confessa a Salomone che attende un figlio da lui; torner\u00e0 dal suo popolo portando con s\u00e9 il ricordo del re e la sua fede.\nProduzione.\nIl film fu prodotto con un budget stimato di 5 milioni di dollari dalla Edward Small Productions (con il nome Theme Pictures). Venne girato in Spagna, a Madrid e a Valdespartera, a Saragozza.\nDistribuzione.\nDistribuito dall'United Artists, il film usc\u00ec in anteprima a New York il 24 dicembre 1959. Gi\u00e0 il 24 novembre 1959 era stato distribuito in Giappone, seguito da un'uscita in Australia (10 dicembre) e in Francia (18 dicembre). In Italia, fu possibile vederlo dal 21 gennaio 1960."}
{"id": "3146329", "revid": "110157", "url": "https://it.wikipedia.org/wiki?curid=3146329", "title": "Bat\u00eer", "text": "Bat\u00eer \u00e8 un comune della Moldavia situato nel distretto di Cimi\u0219lia di 2.566 abitanti al censimento del 2004"}
{"id": "3146333", "revid": "767487", "url": "https://it.wikipedia.org/wiki?curid=3146333", "title": "Cenac", "text": "Cenac \u00e8 un comune della Moldavia situato nel distretto di Cimi\u0219lia di 2.098 abitanti al censimento del 2004"}
{"id": "3146337", "revid": "110157", "url": "https://it.wikipedia.org/wiki?curid=3146337", "title": "Ciucur-Mingir", "text": "Ciucur-Mingir \u00e8 un comune della Moldavia situato nel distretto di Cimi\u0219lia di 1.944 abitanti al censimento del 2004."}
{"id": "3146339", "revid": "712828", "url": "https://it.wikipedia.org/wiki?curid=3146339", "title": "Lovino Vargas", "text": ""}
{"id": "3146347", "revid": "1305772", "url": "https://it.wikipedia.org/wiki?curid=3146347", "title": "Testa del Leone", "text": "La Testa del Leone (T\u00eate du Lion in francese) \u00e8 una montagna di 3715 m s.l.m. delle Alpi Pennine, situata sullo spartiacque tra la Valle d'Aosta e il Vallese.\n\u00c8 collocata tra il \"Col Tournenche\" (3484\u00a0m) e il \"Colle del Leone\" (in francese, \"Col du Lion\" - 3581\u00a0m) di poco ad ovest del pi\u00f9 alto e pi\u00f9 importante Cervino.\nSalita alla vetta.\nNormalmente l'accesso avviene partendo dal Rifugio Duca degli Abruzzi all'Oriond\u00e9. Percorrendo il primo tratto della via normale italiana al Cervino e, prima di raggiungere il \"Col du lion\", si sale sulla vetta percorrendo il versante sud e raggiungendo l'aerea cresta sommitale. La via \u00e8 valutata PD- ."}
{"id": "3146349", "revid": "729019", "url": "https://it.wikipedia.org/wiki?curid=3146349", "title": "Darty", "text": "Darty \u00e8 una catena di negozi di elettrodomestici, informatica, telefonia e elettronica francese interamente controllata dalla societ\u00e0 britannica KESA Electricals PLC specializzata nel settore della distribuzione elettrica che opera in Francia, Turchia, Lussemburgo, Spagna e Svizzera.\nStoria.\nDarty, \u00e8 stata fondata nel 1957 in Francia dal padre e dai suoi tre figli Nathan, Marcel e Bernard dell'omonima famiglia che all'inizio gestirono un piccolo negozio di tessuti.\nNel 1988, i soci avviarono un'OPA, con l'approvazione e il sostegno dei fondatori, consentendo il riacquisto della societ\u00e0 da parte dei suoi dipendenti e mostrando quindi l'innovazione economica e sociale, ove alla fine dello stesso anno si apr\u00ec il 100\u00b0 negozio della catena.\nNel 1993, Darty \u00e8 stata acquistata dalla societ\u00e0 britannica Kingfisher Electricals PLC, che integr\u00f2 le insegne Darty e Comet, in un unico ente europeo con sede a Parigi.\nSei anni dopo, nel 1999 venne aperto il sito Internet commerciale dell'omonima catena di negozi di elettronica, seguita, da altre acquisizioni di catene commerciali, includendo Darty e Ma in Francia, Comet nel Regno Unito, BCC nei Paesi Bassi, Vanden Borre in Belgio e Datart nella Repubblica Ceca e Slovacchia.\nNel 2006, Darty ha lanciato in Francia DartyBox, che \u00e8 un box che collega ADSL, televisione e provider di telecomunicazioni basato sulla rete internet dell'operatore francese Completel.\nIl 18 luglio 2016 Darty viene acquisita da Fnac per dare vita al gruppo Fnac-Darty.\nDarty in Italia.\nIn Italia, Darty era presente con 29 negozi concentrati tutti nel Nord Italia e sparsi tra Lombardia, Piemonte, Liguria, Emilia Romagna e Veneto.\nIn data 21 novembre 2012 Darty Italia ha siglato un accordo di partnership con il gruppo italiano DPS Group per il passaggio di 20 negozi Darty posizionati in Veneto, Piemonte, Emilia Romagna, Lombardia e Liguria sotto l'insegna Trony concretizzatosi nel mese di marzo 2013. L'accordo ha previsto anche l'entrata di Darty nell'azionariato DPS Group pari al 15% del capitale."}
{"id": "3146353", "revid": "3115", "url": "https://it.wikipedia.org/wiki?curid=3146353", "title": "Maria Goia", "text": "Nata in Romagna da una famiglia di modeste condizioni (il padre, Raimondo, salinaio, la madre, Edvige Marzelli, lavandaia), forma il suo carattere in un ambiente molto politicizzato, dove anche i fratelli saranno militanti locali del Partito Socialista Italiano, e al termine degli studi d'obbligo, viene iscritta alla regia Scuola Normale femminile di Ravenna nel 1891, abbandonato l'istituto e continuati gli studi da autodidatta, accede nel 1897 al primo corso presso la scuola normale superiore di Forl\u00ec che per\u00f2 deve abbandonare nell'anno successivo con la venuta meno dei sussidi comunali. In questi anni maturano i suoi sentimenti politici, grazie allo stretto contatto con il mondo proletario e bracciantile, e la Goia si iscrive al PSI alla fine del 1901.\nBrillante oratrice e propagandista, viene segnalata non pi\u00f9 tardi di due anni dopo come persona \"da vigilare\" in alcune note prefettizie, in un territorio come quello romagnolo ed in special modo ravennate, dove le forze dell'estrema sinistra stanno prendendo il controllo, per poi iniziare un confronto al loro interno tra repubblicani e socialisti. Nel 1901 inaugura la casa socialista di Cervia alla presenza di Andrea Costa ed a seguire interviene pi\u00f9 volte nel dibattito sul movimento femminile socialista, con conferenze in Umbria, Marche e Friuli, fino al 1906 quando si sposa con il farmacista Luigi Riccardi, militante socialista e membro della direzione, trasferendosi a Suzzara.\nIl Riccardi muore nel 1907 a soli otto mesi dalla celebrazione del matrimonio. La Goia, rimasta vedova, assume nel luglio 1907 la segreteria della locale camera del lavoro, e intuisce la necessit\u00e0, assieme ad Achille Luppi Menotti di creare un sistema di cooperazione integrale, a cui si ispirer\u00e0 per organizzare i locali operai disoccupati in una \"cooperativa di produzione metallurgica\": si tratta di un passo importante per far entrare la cooperazione di consumatori nell'ambito produttivo.\nA questi eventi associa una serie di conferenze al nord dell'Italia, ribadendo la sua fiducia nell'uomo, la sua estraneit\u00e0 ai metodi violenti, e l'importanza del ruolo femminile, da valorizzare ad esempio attraverso il diritto di voto come chiesto a Pordenone nel 1905, ripreso anche presso il locale circolo socialista di Suzzara nel 1908 come dalle pagine de \"La Provincia di Mantova\", giornale per cui scriver\u00e0 la Goia sino al 1911. Durante il XIII Congresso del Partito Socialista, le donne del partito deliberano anche la costituzione di un comitato di organizzazione a cui partecipano oltre alla Goia anche Anna Kuliscioff e Angelica Balabanoff. L'anno successivo la Goia diventer\u00e0 segretaria della federazione socialista di Mantova, riprendendo la pubblicazione del settimanale \"La Nuova Terra\".\nDurante il periodo bellico, allontanata da Suzzara dall'autorit\u00e0 militare per la sua attivit\u00e0 contro la guerra, si sposta a Firenze ma nel Natale del 1916 riceve dal ministero dell'Interno l'autorizzazione a trasferirsi dove meglio crede. Giunge a Milano dove ricomincia l'attivit\u00e0 sindacale e conferenziera nonostante alla fine del 1917 sia gravemente malata tanto da richiedere un'operazione chirurgica. Nel gennaio del 1919 ottiene l'autorizzazione a ritornare a Cervia, suo luogo natale, ricominciando l'attivit\u00e0 tanto che due mesi dopo nascono tre circoli socialisti nelle frazioni cervesi, a cui si affiancano due circoli giovanili. Nell'agosto del 1919 viene fondata la camera del lavoro di Cervia, di cui la Goia sar\u00e0 segretaria, che non si limita a seguire strettamente l'ambito economico, ma si estende agli aspetti culturali e educativi della vita dei cittadini con la costituzione della biblioteca popolare circolante.\nA partire dagli ultimi mesi del 1921, la sorte dell'attivit\u00e0 di Maria Goia si lega a quella del socialismo nella morsa del nascente movimento fascista, tanto che ella stessa scampa all'assalto alla sede di Ravenna ma dopo il congresso di Livorno scompare dal dibattito politico nazionale non prima di essersi recata, ormai malata, a rendere conforto alla madre di Giacomo Matteotti. Muore a Cervia il 15 ottobre 1924, nel 2010 la sua citt\u00e0 natale le ha intitolato la Biblioteca."}
{"id": "3146355", "revid": "110157", "url": "https://it.wikipedia.org/wiki?curid=3146355", "title": "Codreni", "text": "Codreni \u00e8 un comune della Moldavia situato nel distretto di Cimi\u0219lia di 722 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3146357", "revid": "121189712", "url": "https://it.wikipedia.org/wiki?curid=3146357", "title": "Chiesa di Sant'Agrippina", "text": "La chiesa di Sant'Agrippina \u00e8 un edificio religioso di Mineo.\nStoria.\nIl primo tempio fu costruito nel 263 d.C. sui ruderi di un oratorio privato attiguo alla casa dove Sant'Eupresia accolse le spoglie provenienti da Roma della Vergine e Martire Agrippina. Fu consacrata con dignit\u00e0 di basilica il 19 giugno del 312 da San Severino, vescovo di Catania. In epoca araba fu, forse, trasformata in moschea. Nel 1169 fu danneggiata da un terremoto, per essere ricostruita integralmente nel XIV secolo. Nel 1556 fu elevata a collegiata. Nel terremoto del 1693 fu quasi completamente distrutta (esclusa l'abside). Fu ricostruita quasi interamente nella forma attuale all'inizio del Settecento (il prospetto principale appare incompleto).\nDescrizione.\nLa chiesa \u00e8 a croce greca a tre navate. L'interno della chiesa \u00e8 adornato con stucchi della scuola del Serpotta, affreschi ottocenteschi di Sebastiano Lo Monaco (\"Sant'Agrippina che scaccia i musulmani\") e del Barone (scene della vita di Cristo).\nCustodisce la statua lignea della patrona opera di Vincenzo Archifel e risalente 1518. La statua raffigura Agrippina come una giovane fanciulla dai capelli dorati che indossa un manto. I suoi piedi posano sulla testa dell'imperatore Valeriano. Agrippina tiene nella mano destra la croce e nella sinistra il Vangelo sormontato dal Castello. La statua \u00e8 trasportata durante le processioni su un fercolo ('a vara) ricoperto d'argento di fattura settecentesca.\nLa chiesa custodisce altre opere di notevole interesse: l'altare della Nativit\u00e0, il sarcofago in marmo di Angela De Guerriero e Lo Castello del tardo Cinquecento (Il paggio raffigurato \u00e8 detto dai menenini Peppi Petra). Nella cripta sottostante la chiesa si pu\u00f2 ammirare un affresco del XV secolo. Secondo una nuova teoria, i sotterranei e la cripta sarebbero i resti di un castrum bizantino.\nIl parroco.\nDal XIV secolo fino al 1556 il parroco titolare di Mineo era il decano della Cattedrale di Siracusa (Mineo faceva parte della diocesi aretusea), il suo ufficio era svolto da una comunit\u00e0 di cappellani. Eretta nel 1556 la Collegiata la funzione di parroco fu svolto dal capitolo, il collegio dei canonici che eleggeva in suo seno un curato vicario approvato dal vescovo di Siracusa. Ultimo curato fu il canonico Stefano Salerno eletto nel 1889. Dal 1892 i parroci furono scelti per concorso o nominati. Al parroco di Sant'Agrippina, prevosto della Collegiata, spetta il titolo di \"maggiore\"."}
{"id": "3146361", "revid": "1522738", "url": "https://it.wikipedia.org/wiki?curid=3146361", "title": "Villestate", "text": ""}
{"id": "3146362", "revid": "1522738", "url": "https://it.wikipedia.org/wiki?curid=3146362", "title": "Invernopoli", "text": ""}
{"id": "3146367", "revid": "114932167", "url": "https://it.wikipedia.org/wiki?curid=3146367", "title": "Sherrod Brown", "text": "Membro del Partito Democratico, attualmente rappresenta lo stato dell'Ohio al Senato.\nSi \u00e8 schierato sempre contro il conflitto in Iraq ed \u00e8 un sostenitore dei diritti LGBT. La sua attuale moglie, Connie Schultz, ha vinto il Premio Pulitzer.\nIl 30 novembre 2010 ha inoltre contribuito al progetto \"It Gets Better\" del Senato."}
{"id": "3146375", "revid": "729019", "url": "https://it.wikipedia.org/wiki?curid=3146375", "title": "Metaplano", "text": "Il metaplano \u00e8 una configurazione di aerodina con portanza statica (funzione stabilizzatrice) caratterizzata dall'utilizzo dell'involucro del dirigibile come ala portante di grandi dimensioni e di basso peso alare, che conferisce capacit\u00e0 STOL. Elemento decisivo \u00e8 la configurazione dell'involucro di fly gas caratterizzato da una struttura membranale, quindi particolarmente leggera, con adeguate caratteristiche aerodinamiche.\nEsempio di metaplano \u00e8 l'aeromobile sviluppato dalla ditta italiana \"Nimbus\" e presentato nel 2007 al Paris Air Show.\nDescrizione.\nMetaplano (parola composta da: \"meta\" da greco \u03bc\u03b5\u03c4\u03ac = \"dopo\", \"oltre\", \"con\" e \"plano\" da \"aeroplano\" in italiano) si potrebbe tradurre come \"oltre aeroplano\", quindi qualcosa di pi\u00f9 rispetto ad un velivolo tradizionale.\nTale denominazione \u00e8 stata ideata per evidenziare che il metaplano, pur essendo una aerodina, non pu\u00f2 essere classificato come velivolo tradizionale in quanto sfrutta anche la portanza statica generata dall'involucro di gas. Inoltre, rispetto alle realizzazioni storiche delle aeronavi ibride, il metaplano si differenzia nella posizione ribassata del baricentro rispetto all'involucro portante gonfiato con fly gas che, per effetto pendolo, permette di ottenere una stabilit\u00e0 assoluta e nella posizione ribassata della propulsione allineata agli impennaggi, che genera direttamente le forze di comando necessarie a conferirgli una elevata manovrabilit\u00e0.\nAspetto complementare della configurazione \u00e8 la pianta alare a delta che ad elevata incidenza permette di operare in condizioni stabilizzate di \"superstallo\" conseguendo una elevata pendenza di traiettoria a bassa velocit\u00e0 con caratteristiche d'atterraggio equivalenti a quelle raggiungibili con un sofisticato sistema di flap.\nImpostazione strutturale.\nL'elemento strutturalmente innovativo rispetto ad un veicolo tradizionale \u00e8 l'involucro, dotato di un telaio a traliccio a sviluppo longitudinale completato da due aste che materializzano il bordo di fuga e vengono vincolate alla struttura ribassata da due controventi diagonali.\nL'involucro stesso pressurizzato a bassa pressione (dieci volte superiore alla pressione dinamica di volo) consente di mantenere una forma corretta e sufficientemente rigida della piattaforma alare.\nStabilit\u00e0 e controllo longitudinale.\nLa stabilit\u00e0 longitudinale \u00e8 garantita in modo assoluto dall'effetto pendolo dovuto alla portanza statica del fly-gas dell'involucro alare combinata con la posizione ribassata del baricentro per cui, a differenza dei normali velivoli, il Metaplano non dispone di alettoni per il controllo del rollio e non pu\u00f2 volare in volo rovescio.\nIl controllo longitudinale si avvale della stabilit\u00e0 assoluta per effetto pendolo, dovuta alla portanza statica, mentre prevede l'impiego della propulsione per generare direttamente momenti cabranti variabili con il regime motore che permettono di controllare l'assetto del metaplano in modo da ottenere volo uniforme, discesa a bassa potenza e salita a potenza elevata.\nIl piano di coda orizzontale, attivato dal flusso dell'elica, ha quindi il compito trimmare l'assetto del metaplano in modo da compensare alle diverse velocit\u00e0 di volo le condizioni di equilibrio dovute al regime motore.\nLa stabilit\u00e0 latero-direzionale utilizza le caratteristiche direzionali dell'involucro a delta che integrato dalle due derive ventrali, una anteriore fissa ed una posteriore dotata di timone, consente autoallineamento alla corrente aerodinamica.\nCaratteristica determinante per evitare fenomeni di dutch-roll \u00e8 la differenza di frequenza propria tra le oscillazioni in rollio (bassa frequenza) e quelle in imbardata (alta frequenza).\nIl controllo della traiettoria avviene utilizzando il timone della deriva posteriore che generando imbardata e rollio proverse consente di virare o di controllare la direzione di avanzamento contrastando componenti laterali della corrente.\nCaratteristiche operative.\nCome velivolo ibrido il metaplano presenta le caratteristiche operative tipiche dei velivoli STOL che consistono in bassa velocit\u00e0 di decollo e di atterraggio in superstallo con elevata pendenza della traiettoria e bassa velocit\u00e0 di volo con scarsa sensibilit\u00e0 alla raffica.\nCaratteristiche che si traducono in:\nCome APR sono previste diverse logiche di radiocomando congruenti con i livelli di autonomia, di controllo della traiettoria di volo e d'integrazione nel traffico aereo richiesti,"}
{"id": "3146377", "revid": "287204", "url": "https://it.wikipedia.org/wiki?curid=3146377", "title": "Mark Slavin", "text": "Biografia.\nSpecializzato in lotta greco-romana esord\u00ec nel 1971 vincendo, all'et\u00e0 di diciassette anni, il campionato sovietico di categoria juniores, gareggiando per i pesi medi. Nel maggio 1972, dopo aver vinto il campionato sovietico di massima categoria, emigr\u00f2 in Israele entrando nell'istituto Wingate. In quello stesso periodo fu inoltre selezionato per far parte della rappresentativa israeliana per i Giochi Olimpici di .\nLa morte.\nIl 5 settembre 1972, nel giorno in cui avrebbe dovuto esordire nella manifestazione, fu preso come ostaggio insieme ad altri suoi compagni da un gruppo di terroristi dell'organizzazione palestinese Settembre Nero. Mor\u00ec dopo alcune ore, ucciso da uno dei terroristi durante un tentativo, da parte della polizia, di salvare gli ostaggi."}
{"id": "3146378", "revid": "1573940", "url": "https://it.wikipedia.org/wiki?curid=3146378", "title": "Chiesa di Santa Maria Maggiore (Mineo)", "text": "La chiesa di Santa Maria Maggiore \u00e8 un edificio religioso di Mineo.\nStoria.\nLe origini di questa chiesa sulla base della tradizione risale ai primi anni del cristianesimo siciliano, intorno alla met\u00e0 del III secolo. In origine era un tempio pagano dedicato al dio Sole, convertito in chiesa fu dedicata alla Vergine Santissima. Nel corso dei secoli ha subito diversi danni causati da assedi e terremoti. Distrutta nel IX secolo dai saraceni che occuparono la citt\u00e0, fu riedificata o restaurata negli anni successivi. Sub\u00ec danni nel 1137 sotto il regno del normanno Ruggero II e a causa del terremoto del 1169 che sconvolse il Val di Noto. Rovine ancora pi\u00f9 gravi sub\u00ec dal terremoto del 1542. La chiesa sar\u00e0 intitolata a Santa maria de Graecis. Circa un secolo dopo fu elevata a collegiata, assumer\u00e0 il nome di Santa Maria Maggiore. In questi anni sub\u00ec ulteriori danneggiamenti e grazie alla benefattrice Vincenza Stuto Limoli Nigido la chiesa fu riaperta il giorno di Natale del 1692. Alcuni giorni dopo sar\u00e0 rasa al suolo dal terremoto del Val di Noto del 1693. La chiesa attuale fu ricostruita nel corso del secolo successivo su progetto del catanese Antonio Caruso. I lavori saranno completati solamente nel 1872. La storia della Chiesa di Santa Maria anche nei decenni successivi sar\u00e0 caratterizzata da danneggiamenti dovuti a eventi tellurici (1908, 1969, 1975, 1990 ecc.). \nDescrizione.\nLa chiesa ha la forma di croce latina ed ha tre navate. Tra le cose interessanti che custodisce ci sono: un fonte battesimale, un lavabo in marmo cinquecentesco, la statua in alabastro della Regina degli Angeli dono del Conte Ruggero nel 1072, un Crocifisso in avorio del '500, un reliquario."}
{"id": "3146384", "revid": "83728230", "url": "https://it.wikipedia.org/wiki?curid=3146384", "title": "Piazza Ducale", "text": ""}
{"id": "3146388", "revid": "709565", "url": "https://it.wikipedia.org/wiki?curid=3146388", "title": "Episodi de I Griffin (nona stagione)", "text": "La nona stagione della serie televisiva I Griffin \u00e8 andata originariamente in onda negli Stati Uniti dal 26 settembre 2010 al 15 maggio 2011 su Fox. Questa \u00e8 la prima stagione ad essere prodotta in alta definizione e in .\nIn Italia \u00e8 stata trasmessa in anteprima assoluta dal 28 settembre al 18 ottobre 2011, ogni giorno alle ore 21:25 su Italia 2, subendo poi un leggero spostamento alle 21:40 a partire dal 2 ottobre.\n&lt;br&gt; Gli episodi 1, 7 e 18 sono uno Special di 50 minuti trasmesso in Italia in due episodi separati.\nEccezionalmente, l'ultimo episodio della stagione, \"It's a Trap!\", \u00e8 uscito in DVD e Blu-ray Disc il 9 febbraio 2011 in Italia e negli USA il 21 dicembre 2010.\nQuesta \u00e8 l'ultima stagione dove Mario Milita doppia Herbert. Dalla stagione successiva viene sostituito da Valerio Ruggeri.\n\"E alla fine furono di meno\".\nL'episodio dura eccezionalmente 55 minuti e prende ispirazione dal romanzo di Agatha Christie \"Dieci piccoli indiani\" (\"And Then There Were None\") (1939). Alcuni abitanti di Quahog vengono invitati ad una festa organizzata da James Woods, intenzionato a scusarsi per i danni causati loro in passato, ma durante il pranzo i presenti assistono all'omicidio di uno degli invitati: questo non \u00e8 altro che il primo di una lunga serie. Alla fine si scoprir\u00e0 che il serial killer non \u00e8 altro che Diane Simmons.\n\"Brian repubblicano\".\nIl conservatore Rush Limbaugh viene in visita a Quahog per la presentazione del suo libro. Brian, in quanto liberale, va in biblioteca a criticarlo. Rush d\u00e0 a Brian il suo libro, dicendogli di leggerlo prima di giudicare. Brian, dopo aver letto il libro, comincia a cambiare orientamento politico, diventando anch'egli un conservatore.\n\"Bentornato, Carter\".\nPeter scopre che il padre di Lois ha un'amante. Decide cos\u00ec di ricattarlo, ottenendo favori in cambio del suo silenzio.\n\"Halloween a Spooner Street\".\n\u00c8 Halloween e Stewie non sa come affrontarlo, cos\u00ec Brian lo aiuta. Intanto Peter e Joe fanno scherzi alla vittima dell'anno: Quagmire.\n\"Piccola, tu mi stendi\".\nPeter insiste perch\u00e9 Lois diventi una pugile e la spinge a diventare violenta. Quando Lois decide di smettere, la pugile pi\u00f9 violenta del Rhode Island decide di lottare con lei.\n\"Il best seller di Brian\".\nBrian riceve indietro il libro che aveva scritto con cura. Leggendo altri libri scopre che sono tutti delle stupidate e cos\u00ec decide di scriverne uno stupido per cercare di ottenere successo. Stewie diventa il suo manager e lo porta alla pazzia. Cos\u00ec alla fine Brian capisce il suo sbaglio e abbandona la scrittura.\n\"In viaggio per il Polo Nord\".\nDopo essere stato rifiutato da un finto Babbo Natale al centro commerciale, Stewie decide di andare al polo nord ad ucciderlo, cos\u00ec chiede a Brian di accompagnarlo. Quando arrivano, i due scoprono che Babbo Natale e gli elfi sono in fin di vita a causa del troppo stress. Cos\u00ec Stewie decide di risparmiare Babbo Natale e di consegnare insieme a Brian i regali. Dopo un solo tentativo, i due capiscono che non \u00e8 umano consegnare tutti quei regali in 6 ore, cos\u00ec uccidono il Natale. Durante il notiziario della mattina di Natale, Brian spiega tutto chiedendo alle persone di richiedere un solo regalo salvando cos\u00ec la festa. Al termine dell'episodio la fabbrica di Babbo Natale ritorna alla normalit\u00e0.\n\"Un rene nuovo in citt\u00e0\".\nPeter ha bisogno di un rene nuovo, dopo aver tentato di creare una Red Bull artigianale aggiungendo del kerosene. Quando Brian si propone per il trapianto gli viene detto che i suoi, essendo reni di cane, sono pi\u00f9 piccoli e quindi devono essere trapiantati entrambi. Sul tavolo operatorio per\u00f2, arriva il dottor Hartman, che scopre di essere compatibile con Peter. Intanto, Chris scrive un saggio che dovr\u00e0 leggere per l'arrivo alla James Woods High del presidente Obama. Il saggio \u00e8 stato scritto in realt\u00e0 da Meg, cos\u00ec per farsi perdonare Chris chiama anche la sorella sul palco per leggerlo.\n\"La vendetta di Joyce Kinney\".\nLois diventa amica della nuova giornalista di Channel 5 Joyce Kinney. Durante una cena con le due, Lois rivela a Kinney di aver girato un film porno, raccomandando alla giornalista di non dirlo a nessuno. Tuttavia il giorno seguente Joyce rivela al telegiornale del film porno girato da Lois. Dopo aver visto il notiziario, Lois va all'edificio di Channel 5 per parlare con Joyce, ma quest'ultima si rivela essere una sua vecchia compagna del liceo che era stata messa in ridicolo da Lois stessa davanti a tutta la scuola.\n\"Gli amici di Peter G.\".\nPeter e Brian si ubriacano e vengono condannati per 30 giorni a partecipare alle riunioni degli Alcolisti Anonimi. I due portano per\u00f2 delle birre alle riunioni e nel ritorno a casa Peter fa un incidente. Morte gli fa vedere il suo futuro se avesse continuato a ubriacarsi e come sarebbe stato se non avesse mai toccato una goccia d'alcol. Cos\u00ec alla fine Peter capisce l'importanza della moderazione.\n\"Il tedesco\".\nChris diventa amico di un burattinaio tedesco di nome Franz. Herbert ricorda quell'uomo come un tenente nazista di quando era stato nei campi di concentramento per essere stato ritenuto omosessuale. Quando Herbert cerca di dirlo a Chris, lui non lo ascolta e per questo Franz sequestra Chris e Peter. Alla fine Franz muore dopo uno scontro con Herbert.\n\"La mano sulla sedia a rotelle\".\nMeg viene obbligata ad occuparsi di Joe mentre Bonnie \u00e8 via. Frequentandolo Meg comincia a innamorarsi di lui, fa arrestare Bonnie e cerca di assomigliare a Joe, tanto da gettarsi sotto una macchina. Alla fine Meg capisce il suo sbaglio e si scusa con tutti e due i vicini. Intanto Stewie crea accidentalmente un suo clone malvagio, dopo che Brian gli ha detto che non era pi\u00f9 cattivo come prima. Lo Stewie cattivo commette degli omicidi e varie azioni malvagie e taglia la coda a Brian. Brian si trova faccia a faccia con i due Stewie e spara. L'incubo sembra essere finito, ma quando Brian e Stewie se ne vanno, quest'ultimo si gira verso lo spettatore e, con occhi maligni, fa una risata malefica simile a quella di Michael Jackson nel video musicale di \"Thriller\", facendo presumere che Brian abbia lasciato in vita quello malvagio.\n\"Giochi di ruolo\".\nPeter e Lois sostengono che fare gli adulti \u00e8 molto pi\u00f9 difficile che fare gli adolescenti, Meg e Chris sostengono il contrario. Per una settimana i ruoli si invertono e alla fine Peter e Lois si arrendono, ammettendo che fare gli adolescenti \u00e8 pi\u00f9 difficile, per\u00f2 Chris non accetta di tornare a fare l'adolescente. Lo stress che gli causa la vita da adulto per\u00f2 lo porta ad avere un attacco cardiaco. Alla fine i ruoli si ristabiliranno.\n\"Una donna per uno\".\nPeter cerca di riprendersi la sua camicia preferita che crede gli sia stata rubata dalla lavanderia, e per questo finisce in prigione. Quando Brian va a riprenderlo, incontra una ragazza che cerca di conquistare, ma lei non gli d\u00e0 corda. Per questo Brian frequenta una lezione del corso di seduzione di Quagmire, che per\u00f2 lo porta a fallire. Per vendicarsi Brian ruba la ragazza a Quagmire, quella che lui aveva sempre desiderato, Cheryl Tiegs. Quagmire invece conquista Jillian e alla fine i due si scontrano, capendo per\u00f2 dopo i loro sbagli.\n\"Fratelli e sorelle\".\nQuando la sorella di Lois, Carol, viene lasciata dal suo nono marito, si trasferisce a casa Griffin e si innamora del sindaco Adam West, che diventa il miglior amico di Peter. Alla fine i due, nonostante il parere contrario di Lois, si sposano.\n\"La teoria del Big Bang\".\nStewie viene preso in giro da Brian e quindi decide di tornare indietro nel tempo quel tanto che basta per cambiare la situazione e far fare brutta figura a lui. Questo lo porta a tornare indietro diverse volte per cambiare quasi tutto nella vita di Brian, finch\u00e9 non viene scoperto. Mentre litigano davanti al pannello di controllo della macchina del tempo, tornano accidentalmente ancora prima del Big Bang, e Stewie si vede costretto a sovraccaricare la piattaforma di ritorno per ritornare al presente dato che le coordinate spazio-temporali non esistono ancora. Quando tornano a casa, Stewie scopre che in realt\u00e0 l'esplosione che li aveva riportati a casa era proprio il Big Bang stesso, quindi Stewie ha creato l'universo.\nMentre Stewie \u00e8 a comprare del plutonio da un negoziante iracheno, Bertram lo vede e decide di uccidergli un antenato per eliminarlo, non sapendo che cos\u00ec canceller\u00e0 anche l'universo. Brian e Stewie decidono quindi di tornare a 15 minuti prima dell'arrivo di Bertram e si ritrovano nello studio di Leonardo da Vinci, antenato di Stewie. Quando arriva Bertram inizia un inseguimento tra i due e alla fine, anche se Brian e Stewie gli avevano spiegato come stavano le cose, Bertram uccide comunque Leonardo, venendo a sua volta ucciso da Stewie. Brian e Stewie notano comunque che, anche se Leonardo da Vinci \u00e8 morto, tutto l'universo esiste ancora e quindi Stewie d\u00e0 la piattaforma di ritorno a Brian, sperando che riesca a risolvere tutto, cercando di ricrearsi. Alla fine Brian ritorna al presente appurando che l'universo esiste ancora e che quindi Stewie \u00e8 riuscito a \"procrearsi\".\nBrian poi riceve una lettera dal Vaticano che ha scritto Stewie 500 anni prima, dove spiega che \u00e8 riuscito a costruire una camera criogenica e che si \u00e8 fatto seppellire dove poi sorger\u00e0 Quahog, proprio nella cantina di casa sua. Brian scava e rinviene Stewie in questa camera, che prima fa finta di dormire per ottenere un bacio da Brian, poi quando lui minaccia di chiamare Meg, si sveglia improvvisamente, spiegando che ha tramandato il suo DNA alla fidanzata di da Vinci (inizialmente Brian pensa che abbia fatto sesso con lei).\n\"Affari esteri\".\nBonnie e Lois vanno in viaggio a Parigi, e quest'ultima apprende che l'amica \u00e8 solo alla ricerca di una tresca. Intanto, Peter insegna a casa a Chris e Meg usando metodi non ortodossi."}
{"id": "3146389", "revid": "657000", "url": "https://it.wikipedia.org/wiki?curid=3146389", "title": "Cat Paradise", "text": " \u00e8 un manga giapponese scritto ed illustrato da Y\u016bji Iwahara. \u00c8 stato serializzato sulla rivista mensile sh\u014dnen \"Champion Red\" da giugno 2006 a dicembre 2008. I capitoli sono stati raccolti da Akita Shoten in cinque volumi \"tank\u014dbon\". In Italia \u00e8 stato pubblicato da GP Publishing dal 25 settembre 2010 al 15 aprile 2011.\nTrama.\nAll'Accademia Matabi gli studenti sono autorizzati a portare i propri gatti da compagni. Durante la cerimonia d'ingresso i nuovi iscritti, Yumi Hayakawa e il suo gatto Kansuke, vengono attaccati da un terribile demone, Kaen, che appare improvvisamente nel campus ma grazie ad un potere misterioso Yumi e il suo gatto scendono in campo pronti alla battaglia."}
{"id": "3146391", "revid": "1573940", "url": "https://it.wikipedia.org/wiki?curid=3146391", "title": "Palazzo del Podest\u00e0 (Magliano in Toscana)", "text": "Il palazzo del Podest\u00e0, o palazzo dei Priori, \u00e8 un edificio storico situato a Magliano in Toscana, nella provincia di Grosseto.\nStoria.\nIl palazzo fu costruito nel 1425, per volont\u00e0 del capitano del popolo Pietro Salimbeni Benassai, che lo utilizz\u00f2 come residenza. L'edificio fu inoltre residenza dei priori per il periodo della loro carica. Le ristrutturazioni che ha subito nel corso dei secoli hanno modificato parte del suo aspetto originario.\nDescrizione.\nL'edificio si presenta in stile tardogotico, tipico degli schemi dell'architettura senese del Quattrocento. Sulla facciata del palazzo sono ancora oggi riconoscibili gli stemmi dei principali cittadini illustri di Magliano, come quello di Salimbeni Benassai stesso, quello della famiglia Piccolomini e quello della famiglia Bandinelli."}
{"id": "3146396", "revid": "404449", "url": "https://it.wikipedia.org/wiki?curid=3146396", "title": "Palazzo dei Priori (Magliano in Toscana)", "text": ""}
{"id": "3146397", "revid": "610351", "url": "https://it.wikipedia.org/wiki?curid=3146397", "title": "Miss Filippine", "text": "Miss Filippine (\"Binibining Pilipinas\") \u00e8 l'organizzazione che sponsorizza i concorsi di bellezza che annualmente si tengono nelle Filippine per scegliere le rappresentanti locali per i concorsi internazionali come Miss Universo, Miss Mondo e Miss International.\nAlbo d'oro.\nBinibining Pilipinas (Miss Universo).\nDal 1952 al 1963, il concorso di Miss Filippine selezionava la rappresentante filippina per Miss Universo. Nel 1964, Stella Marquez-Araneta, ex Miss International, istitu\u00ec il concorso \"Binibining Pilipinas\" dopo aver acquisito i diritti locali per il franchise di Miss Universo.\nBinibining Pilipinas (Miss Mondo).\nLe Filippine hanno partecipato a Miss Mondo sin dal 1966, e le delegate venivano selezionate attraverso Miss Repubblica delle Filippine. Nel 1977 il franchise fu trasferito al concorso Mutya ng Pilipinas (\"Perla delle Filippine\"), che ha selezionato la candidata filippina per Miss Mondo fino al 1991.\nNel 1992, l'organizzazione Binibining Pilipinas ha acquisito i diritti per il franchise di Miss Mondo, ed ha istituito il concorso Binibining Pilipinas-World, a cui sono stati affiancati altri due concorsi Binibining Pilipinas-Universe and Binibinig Pilipinas-International.\nNel 2011 Julia Morley cess\u00f2 l'accordo con Binibining Pilipinas e vendette i diritti per il franchise a Cory Quirino, la quale cre\u00f2 a sua volta il nuovo concorso Miss Mondo Filippine.\nBinibining Pilipinas (Miss International).\nPrima dell'acquisizione dei diritti del franchise Miss International da parte dell'organizzazione BPCI nel 1968, le Filippine avevano gi\u00e0 vinto il titolo nel 1964 grazie a Gemma Cruz-Araneta. Sotto la gestione BPCI, le Filippine hanno vinto altri tre titoli.\nBinibining Pilipinas (Miss Supranational).\nLe Filippine hanno partecipato a Miss Supranational sin dal 2012, anno in cui l'organizzazione Binibining Pilipinas ha acquisito i diritti per il franchise del concorso Binibining Pilipinas-Supranational."}
{"id": "3146409", "revid": "223320", "url": "https://it.wikipedia.org/wiki?curid=3146409", "title": "Binibining Pilipinas", "text": ""}
{"id": "3146412", "revid": "36426", "url": "https://it.wikipedia.org/wiki?curid=3146412", "title": "Museo archeologico del Chianti senese", "text": "Il Museo archeologico del Chianti senese \u00e8 situato a Castellina in Chianti, e custodisce reperti archeologici e storici provenienti dall'area del Chianti senese.\nIstituito per iniziativa del Comune, \u00e8 ospitato nella Rocca, la cui struttura medievale costituisce parte integrante del percorso storico-espositivo.\nIl museo fa parte della \"Fondazione Musei Senesi\".\nPercorso espositivo.\nIl percorso si sviluppa nell'antica fortezza, nell'atrio al piano terra e in quattro sale al primo piano. La visita si completa con gli altri ambienti quattrocenteschi dalla rocca, fino al camminamento superiore che offre una vista panoramica sul borgo di Castellina.\nL'atrio accoglie i visitatori con un allestimento multimediale, con filmati e fotografie che introducono alle tematiche storiche del museo. Sono illustrate anche le metodologie e gli strumenti di ricerca archeologica, che si possono sperimentare con la guida di esperti negli attigui laboratori archeologici.\n\u00c8 possibile proseguire la visita con l'ausilio di apposite schede di guida, che consentono di scegliere tra diversi itinerari, in base ai propri interessi culturali o disponibilit\u00e0 di tempo. Sono predisposti anche percorsi dedicati a bambini.\nIl piano superiore presenta le quattro sale espositive; le collezioni documentano diverse fasi dello sviluppo storico del Chianti:\nI reperti esposti provengono dagli scavi archeologici effettuati sia nella zona di Castellina in Chianti, che in aree vicine, come la necropoli del Poggione a Castelnuovo Berardenga, i siti di Cetamura a Gaiole in Chianti e di La Malpensata e Poggio La Croce a Radda in Chianti."}
{"id": "3146416", "revid": "486946", "url": "https://it.wikipedia.org/wiki?curid=3146416", "title": "Centrale nucleare di Zaporizhzhia", "text": ""}
{"id": "3146419", "revid": "767487", "url": "https://it.wikipedia.org/wiki?curid=3146419", "title": "Arthur Tansley", "text": "I suoi studi sulle relazioni strutturali e funzionali fra comunit\u00e0 vegetali e animali ne hanno fatto un pioniere dell'ecologia.\nBiografia.\nTansley si laure\u00f2 in Scienze Biologiche nel 1894 al \"University Trinity College\" di Cambridge, specializzandosi in botanica e zoologia. Agli inizi fu particolarmente influenzato dal pensiero di Eugene Warning, studioso di ecologia vegetale, che probabilmente ne orient\u00f2 gli studi futuri.\nNel 1902 fond\u00f2 la rivista di botanica \"New Phytologist\", che in ogni numero pubblica ancor oggi un inserto speciale intitolato \"Tansley Review\", dove compaiono articoli che riassumono le varie tendenze contemporanee del pensiero botanico. Queste pagine furono intitolate a Tansley come riconoscimento della vastit\u00e0 dei suoi interessi e per rammentare l'importanza che egli dava alle discipline naturalistiche intese come una totalit\u00e0 (= visione olistica dell'ecologia).\nNel 1913 fond\u00f2, assieme ad altri, la \"British Ecological Society\", di cui fu a lungo Presidente, e ricopr\u00ec inoltre la carica di Direttore del \"Journal of Ecology\" che mantenne per 21 anni. Dal 1927 al 1937 fu professore di botanica presso la Oxford University. Suo allievo fu il botanico ed ecologo Alexander Watt (1892 - 1985).\nNegli anni trenta fece storicamente parte degli ecologi che, in diverse nazioni, erano impegnati nello studio di quella entit\u00e0 biologica che \u00e8 l'oggetto di studio fondamentale dell'ecologia, e per la quale altri illustri scienziati proponevano in quegli anni il nome pi\u00f9 appropriato (i \"Paesaggi elementari\" di Polynov e Berg, la \"Biogeocenosi\" di Soku\u010dev, gli \"Oloceni\" di Friederichs, etc.). Tansley, nel 1936, riprendendo il concetto di \"biocenosi\" da M\u0153bius e quello di \"biosistema\" da Thiemann, coni\u00f2 invece il termine \"ecosistema\" che ebbe ben presto la prevalenza definitiva su tutti gli altri. Pochi anni dopo (1939) defin\u00ec e diede il nome ad un altro elemento importante dell'ecologia: l'\"ecotopo\".\nStudi\u00f2 anche psicologia, in particolare psicanalisi, per due anni a fianco di Sigmund Freud (1923 e 1924). Il suo libro \"The new Psychology and its Relation to Life\" del 1920 fu, non a caso, la sua prima pubblicazione ad attirare un consistente numero di lettori. Recenti studi di Peder Anker hanno accertato l'esistenza di una stretta relazione teoretica fra le concezioni ecologiche e quelle psicologiche di Tansley.\nRiconoscimenti e onorificenze.\nNel 1915 fu eletto membro della Royal Society.\nNel 1941 gli fu conferita la Medaglia Linneana dalla \"Linnean Society of London\".\nNel 1947 fu chiamato alla presidenza del \"Council for the Promotion of Field Studies\".\nDal 1949 al 1953 fu Presidente del \"Nature Conservacy Council\".\nNel 1950 fu nominato Cavaliere."}
{"id": "3146423", "revid": "37401", "url": "https://it.wikipedia.org/wiki?curid=3146423", "title": "Cast artistico", "text": ""}
{"id": "3146424", "revid": "37401", "url": "https://it.wikipedia.org/wiki?curid=3146424", "title": "Cast tecnico", "text": ""}
{"id": "3146427", "revid": "124115530", "url": "https://it.wikipedia.org/wiki?curid=3146427", "title": "Michele Pisacane", "text": "Biografia.\nAttivit\u00e0 politica.\nSindaco di Agerola.\nDal 1988 al 1997 \u00e8 consigliere comunale di Agerola per la Democrazia Cristiana, dal 1993 al 1997 ricopre anche l'incarico di sindaco del comune campano.\nA maggio 2006 viene eletto sindaco del Comune di Agerola con il 50,16% dei voti.\nConsigliere regionale della Campania.\nAlle elezioni regionali in Campania del 2000 viene eletto consigliere, in provincia di Napoli, nella lista civica centrista Progetto Democratico Cristiano (a sostegno del candidato governatore di centro-destra di Antonio Rastrelli).\nAlle successive regionali del 2005 viene rieletto consigliere, nelle liste dell'UDEUR (a sostegno del candidato governatore di centro-sinistra Antonio Bassolino), raccogliendo quasi 18.000 preferenze. Carica che mantiene fino al 2006, quando viene eletto deputato.\nElezione a deputato e attivit\u00e0 successive.\nAlle elezioni politiche del 2006 \u00e8 candidato alla Camera dei deputati, nella \"circoscrizione Campania 1\", come capolista dei Popolari UDEUR, venendo eletto deputato della XV Legislatura.\nNel 2007 lascia l'UDEUR per aderire all'Unione di Centro, passando quindi all'opposizione del governo Prodi.\nAlle elezioni politiche del 2008 \u00e8 rieletto alla Camera dei deputati, nelle liste dell'Unione di Centro.\nA settembre 2010, assieme ad altri quattro deputati dell'UDC (Francesco Saverio Romano, Giuseppe Drago, Calogero Mannino e Giuseppe Ruvolo), entra in polemica con il leader Pier Ferdinando Casini, tantoch\u00e9 il 28 settembre 2010 abbandonano il partito e passano al Gruppo misto.\nIl 21 ottobre 2010, sempre assieme agli altri deputati ex UDC, fonda il soggetto politico I Popolari di Italia Domani, formando quindi la componente del Gruppo misto \"Noi Sud Libert\u00e0 e Autonomia - I Popolari di Italia Domani\".\nI 5 deputati si schierano a sostegno della maggioranza parlamentare di centro-destra del governo Berlusconi, votando contro la mozione di sfiducia e risultando determinanti.\nA gennaio 2011 aderisce, assieme agli altri quattro deputati del PID, oltrech\u00e9 ad altri deputati \"responsabili\" che sono entrati in maggioranza per sostenere il governo Berlusconi, al nuovo gruppo parlamentare a sostegno della maggioranza Popolo e Territorio, venendo eletto Segretario di Presidenza della Camera dei Deputati in rappresentanza del nuovo gruppo.\nAlle elezioni Politiche del 2013 \u00e8 ricandidato alla Camera dei deputati, nella circoscrizione Campania 2, nelle liste del Popolo della Libert\u00e0 (in settima posizione), risultando il primo dei non eletti.\nAd inizio 2014 aderisce al Centro Democratico e a novembre dello stesso anno viene nominato, dal presidente del partito Bruno Tabacci, segretario regionale per la Campania.\nIn qualit\u00e0 di segretario di Centro Democratico in Campania, in occasione delle elezioni regionali campane del 2015 colloca il partito nella coalizione di centro-sinistra (a sostegno del candidato presidente Vincenzo De Luca): la lista comune \"Centro Democratico-Scelta Civica\" raccoglie circa 63000 voti (pari al 2,77%) ed elegge due consiglieri regionali.\nL'anno seguente, alle elezioni amministrative del comune di Napoli schiera il partito nella coalizione di centro-sinistra della candidata Valeria Valente: il partito raccoglie circa 6.500 voti, non riuscendo quindi ad eleggere nessun consigliere comunale, complice la sconfitta della sua coalizione; viceversa nelle 10 municipalit\u00e0 il Centro Democratico raggiunger\u00e0 anche consensi medio-alti, classificandosi talvolta come secondo partito della coalizione.\nIl 20 gennaio 2018 abbandona il Centro Democratico (di cui era ancora coordinatore regionale in Campania) avvicinandosi poi a Identit\u00e0 e Azione di Gaetano Quagliariello e di conseguenza a Cambiamo! di Giovanni Toti.\nNel 2020 suo figlio Raffaele Maria viene eletto consigliere regionale in Campania tra le file di Centro Democratico per poi passare subito dopo al Gruppo misto. Nel febbraio del 2021 viene scelto come coordinatore campano di Cambiamo!. Dopo la nascita di Coraggio Italia, partito in cui sono confluiti Cambiamo! e IDeA di Gaetano Quagliariello, i Pisacane aderiscono a questo nuovo partito con Raffaele che diventa il coordinatore della citt\u00e0 metropolitana di Napoli il 18 novembre 2021."}
{"id": "3146429", "revid": "507182", "url": "https://it.wikipedia.org/wiki?curid=3146429", "title": "Tansley", "text": ""}
{"id": "3146433", "revid": "35265321", "url": "https://it.wikipedia.org/wiki?curid=3146433", "title": "Nazionale di calcio del Centrafrica", "text": ""}
{"id": "3146434", "revid": "35265346", "url": "https://it.wikipedia.org/wiki?curid=3146434", "title": "Nazionale di calcio della Dominicana", "text": ""}
{"id": "3146437", "revid": "35265375", "url": "https://it.wikipedia.org/wiki?curid=3146437", "title": "Nazionale di calcio della Cechia", "text": ""}
{"id": "3146438", "revid": "35265392", "url": "https://it.wikipedia.org/wiki?curid=3146438", "title": "Nazionale di calcio della Cekia", "text": ""}
{"id": "3146442", "revid": "486946", "url": "https://it.wikipedia.org/wiki?curid=3146442", "title": "Centrale nucleare di Zaporozhe", "text": ""}
{"id": "3146445", "revid": "599013", "url": "https://it.wikipedia.org/wiki?curid=3146445", "title": "Gilles Moretton", "text": "\u00c8 stato il presidente dell'ASVEL Lyon-Villeurbanne, direttore di Sportfive e direttore del torneo di tennis di Lione."}
{"id": "3146446", "revid": "1645873", "url": "https://it.wikipedia.org/wiki?curid=3146446", "title": "Sajn\u0161and", "text": "Sajn\u0161and (in mongolo \u0421\u0430\u0439\u043d\u0448\u0430\u043d\u0434) \u00e8 una citt\u00e0 della Mongolia, capoluogo dell'\"ajmag\" (provincia) del Dornogov\u2019 e il centro amministrativo del \"sum\" omonimo, che ha un'area di 2.342,80\u00a0km\u00b2.\nGeografia fisica.\nTerritorio.\n\u00c8 situata nelle steppe del deserto del Gobi, ad un'altitudine di 961 m s.l.m. \nSociet\u00e0.\nEvoluzione demografica.\nAveva, al censimento del 2000, una popolazione di 25.210 abitanti. \nInfrastrutture e trasporti.\nFerrovie.\nLa citt\u00e0 si trova sulla linea ferroviaria Transmongolica."}
{"id": "3146448", "revid": "33689", "url": "https://it.wikipedia.org/wiki?curid=3146448", "title": "Research Machines 380Z", "text": "Il Research Machines 380Z (spesso indicato come RM 380Z o RML 380Z) \u00e8 uno dei primi microcomputer a 8 bit. Fu prodotto da Research Machines Limited, con sede a Didcot, Oxfordshire (Gran Bretagna) dal 1977 al 1985.\nIl 380Z usava un microprocessore Zilog Z80A (da cui il nome) con fino a 64 KB di memoria RAM (di cui solo 56 disponibili all'utente). Se l'utente acquistava l'unit\u00e0 disco opzionale, il computer poteva far girare il sistema operativo CP/M. Il sistema base era offerto con una scheda video capace solo di una modalit\u00e0 testo monocromatico; poteva per\u00f2 essere acquistata a parte una scheda grafica ad alta risoluzione.\nIl 380Z fu venduto prevalentemente alle scuole britanniche, con alcune unit\u00e0 acquistate anche da industrie. Nel 1979 un sistema con 2 unit\u00e0 disco da 8\" e con 56 KB di RAM costava 3.266 sterline, un sistema con lettore di cassette e 16 KB di memoria 965 sterline (IVA esclusa).\nHardware.\nArchitettura.\nIl 380Z era assemblato con un case metallico rettangolare di colore nero largo 19\", misura standard degli armadi rack, che conteneva l'alimentatore, un certo numero di schede elettroniche e le unit\u00e0 disco opzionali. Il pannello frontale aveva un paio di robuste maniglie per il trasporto, un interruttore ed un pulsante di reset. La tastiera era separata dalla macchina, alloggiata in un contenitore metallico.\nLe prime versioni, realizzate in un numero limitato di esemplari, avevano il case di colore blu chiaro con il frontale bianco ed avevano solo l'interfaccia per il lettore di cassette o per le unit\u00e0 disco da 8\". Opzionalmente era disponibile anche un lettore/perforatore di nastri perforati ad 8 bit in codice ASCII, un supporto di memorizzazione molto comune all'epoca dato che i precedenti utilizzi dei computer erano limitati alle macchine telescriventi collegate ad un mainframe tramite telefono.\nIl sistema utilizzava un'architettura a bus senza scheda madre: tutta l'elettronica era contenuta su schede interconnesse da cavi. L'unica CPU disponibile era lo Zilog Z80A, con frequenza di 4\u00a0MHz.\nMemoria.\nLa memoria era fornita su banchi di RAM (max. 4), ognuno con 4 o 16 KB di memoria, anche se non erano permesse tutte le combinazioni. Le configurazioni tipo prevedevano 16 KB per i sistemi con il solo lettore di cassette e 32/48/64 KB per i sistemi con le unit\u00e0 disco. La memoria principale non veniva impiegata dalle schede video testo o grafiche, la cui memoria invece risiedeva in un blocco da 1,5 KB accessibile via bank switching.\nIl 380Z aveva inoltre un firmware su di 5,25 KB noto come \"COS\". Sui sistemi con meno di 64 KB il COS riservava 1 KB di RAM di sistema, lasciando il resto disponibile all'utente; sui sistemi con 64 KB di RAM l'utente poteva gestire solo 56 KB di memoria dato che il restante quantitativo era inaccessibile per via della ROM dello stesso COS, per la memoria riservata al video e per la mappatura delle porte di I/O.\nVideo.\nIl COS 3.4 (vedi sotto) e precedenti avevano una scheda video di base capace solo di una modalit\u00e0 testo monocromatica con 40x24 caratteri. L'uscita video composita pilotava un monitor esterno mentre il modulatore RF permetteva di collegare il computer ad un comune televisore. I sistemi successivi erano dotati di una scheda video migliorata che permetteva di passare via software dal modo 40\u00d724 al modo 80\u00d724 caratteri oltre che supportare un certo numero di attributi del carattere (sottolineatura, dimensione, video invertito). Entrambe le schede avevano la propria memoria dedicata.\nIn aggiunta alle schede video di base capaci della sola modalit\u00e0 testo, erano disponibili delle schede grafiche ad alta risoluzione (HRG). Queste erano fornite con 16 KB di memoria dedicata e supportavano 2 modalit\u00e0 video:\nTramite una lookup table i colori potevano essere scelti fra una tavolozza di 256 tonalit\u00e0 (con uscita RGB) oppure intensit\u00e0 (uscita composita).\nL'uscita della scheda grafica era miscelata con l'uscita della scheda video testuale cos\u00ec che era possibile sovrapporre le 2 schermate. L'uscita della scheda grafica copriva solo 20 righe dello schermo testuale per cui la sovrapposizione poteva magari lasciare al testo le ultime 4 righe in basso, se l'effetto di miscelazione non era gradito.\nMemorie di massa.\nIl salvataggio dei dati poteva avvenire o tramite un registratore a cassette oppure su floppy disk (in questo caso bisognava acquistare la relativa scheda). La velocit\u00e0 di trasmissione dei dati era di (standard CUTS) o di . Dal COS 4.0 in poi l'interfaccia per i lettori di cassette non fu pi\u00f9 supportata.\nI primi sistemi potevano essere equipaggiati con un controller per i dischi a singola densit\u00e0 che poteva gestire sia le unit\u00e0 da 5\"\u00bc che quelle da 8\": la capacit\u00e0 dei dischi era di 80 KB per i primi e di 250,25 per i secondi. Le unit\u00e0 capaci di leggere i dischi a doppia faccia erano gestite come 2 unit\u00e0 indipendenti con una lettera assegnata ad ogni lato. Il CP/M usava le prime 4 tracce dei dischi da 5\"\u00bc e le prime 3 su quelli da 8\", riducendo lo spazio di un disco a singola faccia e singola densit\u00e0 da 5\"\u00bc a 72 KB.\nI sistemi successivi (come il 380Z-D) avevano un controller per i dischi a doppia densit\u00e0 che incrementava la capacit\u00e0 dei dischi a 180 KB o 360 KB per faccia sui dischi da 5\"\u00bc ed a 500,5 KB per faccia sui dischi da 8\". Il sistema supportava anche un disco rigido tramite una scheda che supportava l'interfaccia Shugart Associates System Interface (SASI). I sistemi con dischi rigidi erano generalmente usati come file server per i sistemi Research Machines LINK 480Z.\nSchede di espansione.\nL'architettura a bus permetteva di installare nel 380Z un discreto numero di schede. Quelle necessarie al funzionamento del sistema erano:\nLe altre schede erano opzionali, ed includevano:\nFirmware.\nMonitor di boot.\nIl firmware del sistema conteneva solo un semplice programma di \"monitor\", noto come COS (per \"Cassette Operating System\" fino alla versione 3.4 e \"Central Operating System\" nelle successive versioni destinate ai computer con sole unit\u00e0 disco). Il \"monitor\" permetteva poche operazioni: da esso si potevano lanciare applicazioni come il BASIC da cassetta oppure caricare un sistema operativo per gestire i dischi. Il COS forniva inoltre un pannello di controllo software che permetteva di visualizzare i registri del processore e la memoria, e supportava l'esecuzione di codice macchina per singole istruzioni o con breakpoint.\nIl \"monitor\" del COS era memorizzato su ROM, 4 KB per il COS fino alla versione 3.4 e 6 KB per le successive anche se, nel secondo caso, erano usati solo 5,25 KB di memoria.\nServizi del COS.\nIl COS forniva un certo numero di funzioni base per il controllo dell'hardware come l'input da tastiera, la scrittura di testo sullo schermo tramite la scheda video e le operazioni di I/O da disco. Le funzioni del COS erano chiamate ricorrendo a pseudo-opcode che invocavano delle eccezioni chiamate tramite l'istruzione dello Z80 codice_1. Il gestore delle eccezioni (EMT, da \"Emulator Trap\") leggeva i primi byte successivi all'istruzione codice_1 per determinare quale funzione era richiesta; tutti i parametri erano passati tramite i registri della CPU.\nPrincipali versioni del COS.\nLe versioni del COS erano legate principalmente alle funzioni hardware che supportavano:\nSoftware.\nSistemi operativi.\nIl principale sistema operativo per dischi era il CP/M, inizialmente il CP/M 1.4 e successivamente il CP/M 2.2. L'MP/M II fu usato sulla versione file server, che poteva interfacciarsi con una rete di LINK 480Z tramite il CP/NET.\nApplicativi.\nErano disponibili molte diffuse applicazioni per il CP/M, come WordStar. Research Machines proponeva anche un proprio assembler (ZASM), un editor di testo (TXED) ed alcuni interprete BASIC: Tiny BASIC (supportava i numeri interi), \"9K BASIC\" (numeri in virgola mobile con 6 cifre significative e supporto per la grafica), \"12K BASIC\" (senza supporto per la grafica, con numeri in virgola mobile con 12 cifre significative ed altre aggiunte."}
{"id": "3146451", "revid": "599013", "url": "https://it.wikipedia.org/wiki?curid=3146451", "title": "Aleksandra Olsza", "text": "Biografia.\nA livello juniores domin\u00f2 il torneo di Wimbledon 1995: vinse sia il Singolare ragazze battendo in finale Tamarine Tanasugarn 7\u20135, 7\u20136 (8\u20136), sia il Doppio ragazze, in coppia con Cara Black, sconfiggendo Trudi Musgrave e Jodi Richardson 6\u20130, 7\u20136 (7\u20135). Nello stesso anno al Kremlin Cup arriv\u00f2 in finale in coppia con Anna Kurnikova, ma vennero sconfitte da Meredith McGrath e Larisa Neiland.\nPassata poi al professionismo, rappresent\u00f2 il suo Paese alle Olimpiadi di Atlanta, dove usc\u00ec al primo turno. Partecip\u00f2 all'Open di Francia 1997 - Singolare femminile senza superare il primo turno; non ebbe grandi risultati negli altri tornei maggiori. Arriv\u00f2 ad essere 106\u00ba l'11 agosto 1997. Nel 1998 all'US Open 1998 - Singolare femminile venne eliminata da Martina Hingis che poi vinse la competizione."}
{"id": "3146454", "revid": "1718925", "url": "https://it.wikipedia.org/wiki?curid=3146454", "title": "Pilo (famiglia)", "text": "I Pilo ( il nome Pilo ha origine romana- visigota; dal latino pilum-Pilo. Arma in asta da getto lunga c.a 1,50 in uso nell\u2019esercito romano. Nel sec.II a.C. era l\u2019arma per eccellenza dei fanti romani delle due prime file della legione (hastati, principes). Un secolo pi\u00f9 tardi il Pilo fu usato da tutti i legionari.),(Fonte dall'archivio della Famiglia Pilo-Pilo Bacci di Roma).\ni Pilo sono una famiglia nobile di origine spagnola discendente da Wilfredo I e da Raimondo Berengario III della casata di Barcellona, dal 1125 dimorante anticamente a Genova con Robualdo che adott\u00f2 come cognome Pilo, la famiglia si trasfer\u00ec a Palermo nel 1560 con Bartolomeo e con il figlio Lorenzo dar\u00e0 vita al ramo siciliano della famiglia, che rimarr\u00e0 in Sicilia fino all' 8 maggio 1918 anno della scomparsa di Girolamo, figlio di Ignazio Pilo e di Rosalia Denti dei Duchi di Piraino, Girolamo non avendo contratto matrimonio, lasci\u00f2 erede dei titoli nobiliari, dell\u2019intero patrimonio mobiliare ed immobiliare secondo la legge siciliana di successione e del Regno d\u2019Italia, la nipote Maria Concetta che con Regie Lettere Patenti dell'8 Gennaio 1920, era stata investita ufficialmente dei titoli ascritti.\nRuggero Pilo Bacci il primogenito di Maria Concetta, dal canto suo, con Regio Decreto del 2 Marzo 1921, venne investito per anticipata successione materna dei titoli nobiliari della madre, per se e per i suoi discendenti e dell\u2019intero patrimonio mobiliare e immobiliare.\nDal 1125 e durante la Repubblica di Genova i Pilo ebbero le signorie di Ripacandita in Basilicata, di Vitalegri in Puglia, il Governatorato di Mineo e Mongialini in Sicilia e la Signoria di Angri in Campania.\nIn Sicilia dalla fine del cinquecento possedette il Principato di Roccapalumba, il Ducato di Cefal\u00e0 Diana, i Marchesati di Marineo e Torretta, la Contea di Capaci, la Signoria di Brucato, la Baronia della Salina di Chiusa Grande di Trapani, inoltre furono Baroni di Sommacco e Miccini, ebbero la Castellania di Porta Felice di Palermo, la Baronia di Bruca e Crisciuna, il Feudo di Melia e Miraglia, e infine furono Nobili Fiorentini all'epoca del Granducato di Toscana. \nUn Girolamo marchese di Marineo e conte di Capaci fu capitano di giustizia e pretore di Palermo, e vicario generale del Regno. Un Rosolino figlio di Girolamo e di Antonia Gioeni figlia di Giovanni duca d'Angi\u00f2 fu un cospiratore audace sognatore di una Sicilia libera. Una strada nel centro di Palermo, in molte citt\u00e0, nei piccoli e grandi centri italiani portano il suo nome. Una piazza a Roma nel quartiere di Monte Verde porta il suo nome.\nLa famiglia agli inizi del duecento si diram\u00f2 anche in Sardegna da un Guantino, capitano di Alfonso V d'Aragona. furono Signori di Romangia con Juna Pilo.\nDa un ramo dei Pilo di Sassari discendono i Pilo Boyl o Boyl, di cui il pi\u00f9 famoso fu Vittorio Pilo Boyl Marchese di Putifigari, Luogotenente Generale, Cav. SS Annunziata.\n\"Arma\": D'azzurro, a due leoni coronati d'oro, affrontati e contrarampanti ad un albero di pino sradicato al naturale, fruttifero d'oro, sormontato da tre stelle dello stesso. \"Cimiero\": un drago d'oro, tenente colle zampe due mazze dello stesso in decusse."}
{"id": "3146455", "revid": "1573940", "url": "https://it.wikipedia.org/wiki?curid=3146455", "title": "Chiesa di Sant'Angela Merici (Brescia)", "text": "La chiesa di Sant'Angela Merici, gi\u00e0 chiesa di Sant'Afra, gi\u00e0 a sua volta chiesa di San Faustino ad Sanguinem e originariamente cimitero di San Latino, \u00e8 una chiesa di Brescia, situata in via Francesco Crispi.\nStoria.\nFondata in epoca remotissima sull'antico cimitero dei martiri cristiani bresciani, durante il Cinquecento ha subito un notevole rifacimento che ha portato alla costruzione di una seconda chiesa su quella gi\u00e0 esistente: ancora oggi, infatti, \u00e8 una chiesa a doppio livello. L'edificio originale \u00e8 stato quasi del tutto distrutto durante la seconda guerra mondiale e, dopo lunghi dibattiti, completamente ricostruito \"com'era e dov'era\" sulle rovine. Tutto l'impianto attuale, pertanto, rispecchia fedelmente l'aspetto della chiesa prima della distruzione, ma non \u00e8 originale, tranne la maggior parte delle basi dei pilastri, dei muri perimetrali e di parte dell'abside. Proprio a causa del sito della fondazione e delle reliquie conservate, la chiesa di Sant'Angela Merici \u00e8 di gran lunga la chiesa pi\u00f9 importante della citt\u00e0 dal punto di vista del significato religioso e dell'importanza spirituale. Inoltre, vi si conserva il corpo di sant'Angela Merici, fondatrice della Compagnia delle dimesse di Sant'Orsola: ci\u00f2 ne fa principale meta di pellegrinaggio da parte dei membri dell'ordine, provenienti da tutto il mondo. Sebbene la quasi totalit\u00e0 degli affreschi e delle opere scultore che un tempo rivestivano e decoravano la chiesa sia andata distrutta, compresi tutti gli altari, tutte le tele che erano conservate all'interno sono ancora presenti poich\u00e9 portate in salvo prima del bombardamento: all'interno si pu\u00f2 quindi ammirare una vera e propria pinacoteca di alcuni fra i pi\u00f9 grandi pittori cinquecenteschi e seicenteschi locali e del Nord Italia: Pietro Maria Bagnadore, Grazio Cossali, Jacopo Palma il Giovane, Giulio Cesare Procaccini, Pietro Marone, Federico Barocci, Paolo Caylina il Giovane, Tintoretto e altri, pi\u00f9 opere storiche come i sarcofagi paleocristiani dei martiri e il pozzo dei Martiri, fulcro dell'intera chiesa, dove si trovano ancora oggi i resti dei fedeli martirizzati. Alla chiesa \u00e8 annesso un convento oggi adibito a sede del Centro mericiano, associazione nata nel 1984 con lo scopo di ricercare e conservare il patrimonio documentale e culturale legato a sant'Angela Merici. Nel convento si trovano inoltre tre preziosi chiostri sopravvissuti al bombardamento, uno risalente al Trecento, il secondo al Quattrocento e il terzo alla fine del Cinquecento.\nIl cimitero di San Latino.\nLa storia della chiesa ha inizio nei primi secoli del cristianesimo, molto prima che questa venisse fondata. Le vicende esatte, ovviamente, sono ignote, ma la ricostruzione pi\u00f9 verosimile vuole che sant'Anatalone, primo vescovo di Brescia e Milano nel I secolo, avesse designato questo terreno, fuori dalle mura della citt\u00e0 romana, come cimitero dei fedeli che subivano il martirio, in piena et\u00e0 delle persecuzioni. Il culto dei morti nella zona dovette crescere di importanza in breve tempo, e con esso l'importanza del cimitero stesso, poich\u00e9 essere sepolti accanto ai martiri e ai patroni doveva rappresentare la massima aspirazione dei fedeli cristiani. Il cimitero cristiano, il primo in assoluto della realt\u00e0 bresciana e forse anche l'unico al tempo, dovette inoltre accogliere le salme di molti dei successivi vescovi della citt\u00e0, in particolare alcuni degli immediati successori di sant'Anatalone: san Latino, sant'Ursicino, san Faustino e san Giovita, san Felice e altri. \u00c8 proprio da san Latino, inoltre, che il cimitero assume il nominativo ancora oggi diffuso. Non \u00e8 chiaro, comunque, il perch\u00e9 di questo fatto: verosimilmente, il vescovo dovette essere o dovette fare qualcosa di importante. A causa di ci\u00f2 e delle numerose iscrizioni e dediche in suo onore trovate negli scavi, \u00e8 probabile che fosse molto onorato, prima e altrettanto dopo la sua morte. Non supportata da prove \u00e8 invece l'ipotesi che giustifica l'intitolazione a san Latino vedendo il vescovo come il costruttore di una prima chiesa o cappella sul sito del cimitero, anche se la supposizione \u00e8 tutt'altro che inverosimile.\nUn'altra versione circa la fondazione del cimitero, comunque largamente accettata e solitamente pi\u00f9 nota, vede invece quel terreno come il luogo del martirio e successiva sepoltura dei Santi Faustino e Giovita, il che avrebbe portato i fedeli a seppellire nel medesimo luogo gli altri martiri e a seppellire l\u00ec loro stessi, portando alla nascita del cimitero cristiano. Non si possiedono prove storiche che convalidino la prima o la seconda ipotesi, anche se solitamente \u00e8 quest'ultima la pi\u00f9 accettata, che vedrebbe pertanto il cimitero sorto su un luogo ben specifico e sacro per i fedeli, cio\u00e8 dove avvenne il martirio dei Patroni, anzich\u00e9 un terreno semplicemente designato da sant'Anatalone. Non esistendo prove, si pu\u00f2 anche speculare un'ipotesi intermedia tra le due, cio\u00e8 che il cimitero esistesse gi\u00e0 al momento del martirio dei due santi e che questi furono martirizzati proprio al suo interno o nei suoi pressi (certo il luogo non doveva essere sconosciuto al governo locale romano), accrescendone di sacralit\u00e0.\nIl vescovo san Faustino, da non confondere con san Faustino martire, del quale si \u00e8 gi\u00e0 parlato, sale a capo della diocesi di Brescia nella seconda met\u00e0 del IV secolo ed \u00e8 a lui che si attribuisce la fondazione della prima, vera basilica sul sito dell'antico cimitero. Anche in questo caso, comunque, non \u00e8 chiaro se il vescovo abbia costruito l'edificio da zero o appoggiandosi su una costruzione gi\u00e0 esistente: vero \u00e8 che dalla fondazione del cimitero erano gi\u00e0 trascorsi pi\u00f9 di trecento anni (se si segue la prima ipotesi, altrimenti duecento, stando alla seconda, comunque molti) e dunque, anche in questo caso, \u00e8 verosimile che una cappella o un'aula fossero gi\u00e0 presenti. Non \u00e8 provato neppure che sia stato proprio San Faustino a costruire l'edificio, non essendoci pervenuto alcun documento del suo ministero pastorale, ma gli studi condotti durante il Congresso internazionale dell'arte dell'Alto Medioevo, tenutosi a Brescia nel 1959, vertono su questa conclusione. In ogni caso, San Faustino dovette avere un ruolo centrale nella storia della chiesa, fosse anche solo per aver diffuso il culto dei patroni e dei martiri all'indomani dell'Editto di Milano. Il nuovo edificio di culto viene dedicato al patrono per eccellenza l\u00ec sepolto: nasce la basilica di San Faustino ad Sanguinem.\nLa basilica di San Faustino ad Sanguinem.\nUgualmente, nulla si conosce della conformazione dell'antica San Faustino ad Sanguinem, anche se doveva naturalmente conformarsi allo stile basilicale dell'epoca, dunque probabilmente a tre navate con copertura a capriate a vista e facciata a salienti. La chiesa costruita da san Faustino subisce una prima ricostruzione sotto il vescovo san Felice, nel VII secolo."}
{"id": "3146465", "revid": "1718925", "url": "https://it.wikipedia.org/wiki?curid=3146465", "title": "Enrico Dandolo (sommergibile 1938)", "text": "L'Enrico Dandolo \u00e8 stato un sommergibile della Regia Marina.\nStoria.\nFu assegnato al II Gruppo Sommergibili di Napoli dove fu adibito all'addestramento dal 1938 al 1940.\nIl 13 giugno 1940 (al comando del capitano di corvetta Riccardo Boris) individu\u00f2 una squadra francese formata dagli incrociatori \"La Galissonni\u00e8re\", \"Jean de Vienne\" e \"Marseillaise\" e dai cacciatorpediniere \"Le Brestois\" e \"Le Boulonnais\", attaccandola con il lancio di due siluri nonostante fosse stato frattanto avvistato e bombardato da due ricognitori lanciati proprio dalle navi francesi: le armi, dirette contro il \"Jean De Vienne\", mancarono il bersaglio per una manovra evasiva della nave.\nSvolse alcune altre infruttuose missioni mediterranee e ne fu poi disposto l'invio in Atlantico.\nIl sommergibile part\u00ec da La Spezia a met\u00e0 agosto 1940 e il 16 pass\u00f2 lo stretto di Gibilterra, raggiungendo poi il proprio settore d'operazioni, situato fra le Azzorre e la Spagna. Nella serata del 21 agosto silur\u00f2 o cannoneggi\u00f2 la nave cisterna olandese \"Hermes\" (3768 tsl), che non fu finita perch\u00e9, essendo inclinata ed essendo stata abbandonata dall'equipaggio, fu ritenuta ormai in agonia: in realt\u00e0 pi\u00f9 tardi l'equipaggio risal\u00ec sulla nave e riusc\u00ec a condurla a Lisbona. Cinque giorni dopo colp\u00ec con un siluro il piroscafo britannico \"Ilvington Court\" (5187 tsl) che trasportava minerale di ferro: la nave col\u00f2 a picco in circa dieci minuti. Il 10 settembre il \"Dandolo\" arriv\u00f2 a Bordeaux, sede della base italiana di Betasom.\nIl 12 ottobre salp\u00f2 da Bordeaux per la seconda missione, diretto al largo dell'Irlanda; otto giorni dopo individu\u00f2 un mercantile senza poterlo attaccare, causa il mare mosso; per le condizioni meteomarine il sommergibile non riusc\u00ec ad attaccare nessuna nave e rientr\u00f2 a Bordeaux il 15 novembre.\nIl 24 gennaio 1941 part\u00ec per la terza missione, da svolgersi nelle acque scozzesi; una settimana dopo incontr\u00f2 la nave cisterna inglese \"Pizzarro\" (1367 tsl), che affond\u00f2 con due siluri. Dal 2 al 18 febbraio pattugli\u00f2 la zona assegnata e si avvi\u00f2 poi sulla rotta di rientro, giungendo in porto il 23 febbraio (il giorno precedente aveva schivato con la manovra due siluri lanciati da un sommergibile nei pressi dell'estuario della Gironda). \nIl 9 aprile fu inviato a ovest dello stretto di Gibilterra, giungendovi cinque giorni dopo; due giorni dopo individu\u00f2 una corazzata e due cacciatorpediniere che non pot\u00e9 attaccare per la distanza e la velocit\u00e0 delle navi. Colpito da una seria avaria il 22 aprile, intraprese la rotta di rientro e cinque giorni dopo arriv\u00f2 alla base.\nIl 19 giugno 1941 lasci\u00f2 Bordeaux per rientrare in Mediterraneo ma dovette subito tornare in porto per un guasto; effettuate le riparazioni, ripart\u00ec il 26 e, dopo l'attraversamento dello stretto di Gibilterra (avvenuto il 2 luglio), arriv\u00f2 a Napoli il 7 luglio 1941.\nIl comando del sommergibile pass\u00f2 poi al tenente di vascello Walter Auconi; dopo una infruttuosa missione al largo della Tunisia, svoltasi in luglio, il 23 settembre il \"Dandolo\" fu inviato a sud/sudovest di Ibiza ad attaccare la flotta inglese impegnata nell'operazione \u00abHalberd\u00bb (si trattava dell'invio di un convoglio di rifornimenti a Malta), ma quando tre giorni dopo arriv\u00f2 nel settore d'agguato, le unit\u00e0 britanniche erano gi\u00e0 passate; le avvist\u00f2 poi mentre erano sulla rotta di ritorno, il 30 settembre, ma non pot\u00e9 attaccare. \nIl 2 (o il 4) novembre 1941 intercett\u00f2 la nave cisterna francese \"Tarn\" (4220 tsl), cui fu ordinato di fermarsi; la nave apr\u00ec invece il fuoco con le proprie artiglierie cui risposero quelle del \"Dandolo\", che lanci\u00f2 anche quattro siluri: colpita da un siluro e da vari proiettili, la \"Tarn\" si appru\u00f2 e fu giudicata ormai agonizzante, ma riusc\u00ec in seguito a proseguire e ad arrivare ad Algeri. Sei giorni dopo il sommergibile avvist\u00f2 il piroscafo spagnolo \"Castillo de Oropesa\" (6600 tsl) che non era munito di contrassegni che ne indicassero l'appartenenza ad una nazione neutrale, quindi lo affond\u00f2 colpendolo con un siluro.\nIn dicembre comp\u00ec una missione di trasporto di 4 tonnellate di carburante e 32 di provviste a Derna, scampando anche ad un attacco aereo.\nIl comando pass\u00f2 poi al capitano di corvetta Alberto Campanella. Il 21 luglio 1942 lanci\u00f2 quattro siluri contro la portaerei HMS \"Eagle\", dovendosi immergere subito perch\u00e9 uno dei cacciatorpediniere della scorta intendeva speronarlo; furono uditi due scoppi (ma la nave non fu colpita) e il \"Dandolo\" sub\u00ec poi un forte bombardamento con cariche di profondit\u00e0 che gli arrec\u00f2 gravi danni, obbligandolo a tornare in porto.\nFece parte dello sbarramento di sommergibili italiani nella Battaglia di mezzo agosto: il 12 agosto, avvistato il convoglio britannico, si avvicin\u00f2 per attaccarlo, ma fu scoperto e sub\u00ec caccia con bombe di profondit\u00e0, dovendo ritirarsi con gravi danni.\nIl 27 novembre 1942 (con il tenente di vascello Giacomo Scano come nuovo comandante) entr\u00f2 nella rada di Philippeville e lanci\u00f2 due siluri contro altrettante corvette, mancandole.\nIl 1\u00ba gennaio 1943 avvist\u00f2 un trasporto di grandi dimensioni a nord di Bougie; a causa delle manovre delle due unit\u00e0 di scorta dovette lanciare quattro siluri da 2500 metri, senza riuscire a colpire.\nIl 25 aprile dello stesso anno fu bersagliato con tre siluri, nei pressi di Cap de Fer, da un altro sommergibile; riusc\u00ec comunque a schivarli.\nAlle 2.57 del 16 luglio 1943, al comando del tenente di vascello Aldo Turcio, avvist\u00f2 due incrociatori e quattro cacciatorpediniere inglesi a circa trenta miglia da Siracusa e lanci\u00f2 quattro siluri da 2000 metri, colpendo l'incrociatore leggero HMS \"Cleopatra\" e dovendosi poi allontanare a causa dell'inizio della caccia antisommergibile; la nave britannica ebbe 23 morti e gravi danni: rimase a Malta sino ad ottobre per le riparazioni provvisorie ed effettu\u00f2 quelle pi\u00f9 approfondite negli Stati Uniti, potendo tornare in servizio solo nel novembre 1944.\nL'indomani il sommergibile fu attaccato da un aereo mentre navigava ad una ventina di miglia da Catania: nonostante la reazione delle mitragliere di bordo (che danneggiarono gravemente il velivolo) fu colpito da due bombe, mentre altre due si conficcarono nello scafo e non esplosero; il \"Dandolo\" dovette riparare a Crotone.\nAll'armistizio era in cantiere a Taranto; terminati i lavori, nel febbraio 1944 venne mandato alle Bermuda dove fu impiegato per esercitazioni antisommergibili alleate, con base a New London e in seguito a Guantanamo.\nTornato in Italia nel dicembre 1945, fu radiato il 1\u00ba febbraio 1948 (secondo altre fonti il 18 ottobre 1946, ma \u00e8 probabile che sia stata fatta confusione con la data del disarmo) e demolito nel 1949.\nNel solo Mediterraneo il \"Dandolo\" aveva svolto 18 missioni offensivo-esplorative, 15 di trasferimento ed una di trasporto, per un totale di 26.198 miglia percorse in superficie e 4034 in immersione."}
{"id": "3146466", "revid": "729019", "url": "https://it.wikipedia.org/wiki?curid=3146466", "title": "Guy II de Nesle", "text": "Biografia.\nFiglio di Jean I de Nesle, ciambellano del re, e di Marguerite signora di Mello, combatt\u00e9 alla battaglia di Cr\u00e9cy (26 agosto 1346) e fece levare l'assedio a Saint-Omer.\nCon lettera reale del 30 agosto 1350 fu nominato governatore e capitano generale dell'Artois, del Borbonese e delle Fiandre.\nFu presente alla consacrazione di re Giovanni II.\nFatto prigioniero dagli inglesi il 1\u00ba aprile 1351, venne quindi liberato dopo pagamento di un consistente riscatto.\nFu governatore e capitano generale della Bretagna il 22 maggio 1352, e mor\u00ec, con 140 cavalieri, alla battaglia di Mauron il 14 agosto seguente."}
{"id": "3146469", "revid": "253269", "url": "https://it.wikipedia.org/wiki?curid=3146469", "title": "Amanda Schull", "text": "Biografia.\nCarriera.\nNata nelle Hawaii nel 1978, ha frequentato la Punahou School, la pi\u00f9 vecchia scuola dell'isola, e successivamente la \"Hawaii State Ballet\" sotto la guida di John Landovsky.\nTerminati gli studi nel 1999, fu contattata dal direttore artistico del \"San Francisco Ballet\" che la volle nel suo gruppo.\nDeve la sua fama al suo ruolo da protagonista nel 2000 recitando nel film di Nicholas Hytner, \"Il ritmo del successo\".\nNel corso della sua carriera \u00e8 apparsa in numerose serie televisive come \"The Mentalist\", \"Hawaii Five-0\", \"Vegas\", \"Castle\", \"Bones\", \"Nikita\", \"Ghost Whisperer - Presenze\", \"Cold Case - Delitti irrisolti\", \"Due uomini e mezzo\", \"Lie to Me\" e \"Grimm\".\nRecita al fianco di Lucy Hale nel 2009 prendendo parte al film \"Le ragazze del Campus\". \nDal 2010 al 2013 prende parte ad alcuni episodi della serie \"Pretty Little Liars\" interpretando il personaggio di Meredith Sorenson.\nPrende parte nel 2010 ad alcuni episodi della settima e dell'ottava stagione della serie \"One Tree Hill\" interpretando la parte della psicopatica Katie Ryan.\nOttiene un ruolo nel film del 2011 \"J. Edgar\", di Clint Eastwood.\nA partire dal 2012 appare come personaggio ricorrente nella serie televisiva \"Suits\" interpretando la parte della giovane avvocatessa Katrina Bennett.\nNel 2015 entra nel cast della serie \"L'esercito delle 12 scimmie\", tratta dal film omonimo, nella parte della dottoressa Cassandra Railly.\nNel 2016 entra nel cast di \"Io sono vendetta\", un film di Chuck Russell, recitando al fianco di John Travolta. Prende parte alla terza e ultima stagione della serie \"Murder in the First\" recitando il ruolo della procuratrice distrettuale Melissa Danson.\nVita privata.\nDal 2011 \u00e8 sposata con George Wilson, con cui nel febbraio 2020 ha avuto un figlio.\nDoppiatrici italiane.\nNelle versioni in italiano dei suoi film, Amanda Schull \u00e8 stata doppiata da:"}
{"id": "3146481", "revid": "1305772", "url": "https://it.wikipedia.org/wiki?curid=3146481", "title": "Canis lupus griseoalbus", "text": "Il lupo del Manitoba (Canis lupus griseoalbus ), noto anche come lupo grigio-bianco, \u00e8 una sottospecie di lupo grigio, \"Canis lupus\", che in passato viveva in Alberta, Manitoba e Saskatchewan.\nStoria.\nAgli inizi del XIX secolo, un naturalista di nome John Richardson descrisse per la prima volta il lupo del Manitoba, che chiam\u00f2 \"Canis lupus occidentalis\", nome che in seguito verr\u00e0 attribuito al lupo della Valle del Mackenzie. La pelliccia di questo animale, per\u00f2, era molto pregiata e agli inizi del XX secolo la sottospecie venne dichiarata estinta in natura. Fortunatamente, alcuni esemplari erano stati allevati nei giardini zoologici, dove si erano riprodotti, e membri appartenenti a questa sottospecie furono reintrodotti nel 1995 nell'area circostante il Parco Nazionale di Yellowstone (Idaho centrale), anche se in seguito la sottospecie espanse il suo areale fino al Colorado e allo stato di Washington.\nTale reintroduzione fu per\u00f2 molto controversa e sollev\u00f2 grande disappunto tra gli abitanti della zona e del vicino Stato del Colorado, poich\u00e9 il lupo del Manitoba \u00e8 molto pi\u00f9 grande dei lupi dei boschi originari dell'area e soprattutto gli allevatori temevano per la sicurezza dei loro animali."}
{"id": "3146482", "revid": "599013", "url": "https://it.wikipedia.org/wiki?curid=3146482", "title": "Vol'ha Baraban\u0161\u010dikava", "text": "Carriera.\nNel 1996 al torneo di Wimbledon vinse il Doppio ragazze in coppia con Am\u00e9lie Mauresmo, sconfissero in finale Lilia Osterloh e Samantha Reeves con il punteggio di 5\u20137, 6\u20133, 6\u20131.\nL'anno successivo giunse al terzo turno del DFS Classic 1997 - Singolare perdendo contro la francese Nathalie Tauziat che poi vinse il titolo. Stesso destino al Gold Coast Classic 1997 - Doppio dove in coppia con Ludmila Richterov\u00e1 arriv\u00f2 alle semifinali dove incontro le vincitrici del titolo Ruxandra Dragomir e Silvia Farina.\nNel 1998 arriv\u00f2 in finale all'Istanbul Cup perdendo contro Henrieta Nagyov\u00e1, il risultato fu 6-4, 3-6, 7-6 per Nagyov\u00e1. Nello stesso anno arriv\u00f2 ad essere 49\u00ba (il 2 marzo del 1998).\nAlle olimpiadi di Sidney arriv\u00f2 quarta in coppia con Nata\u0161a Zvereva, perdendo dunque la possibilit\u00e0 di vincere la medaglia di bronzo che and\u00f2 al Belgio con Els Callens e Dominique Monami. Prese parte all'evento anche come singolarista, ma usc\u00ec subito al primo turno."}
{"id": "3146483", "revid": "339392", "url": "https://it.wikipedia.org/wiki?curid=3146483", "title": "Olga Barabanschikova", "text": ""}
{"id": "3146486", "revid": "111574403", "url": "https://it.wikipedia.org/wiki?curid=3146486", "title": "Fattoria Bicocchi", "text": "La fattoria Bicocchi \u00e8 un edificio storico situato a Follonica, nella provincia di Grosseto, in Toscana.\nL'edificio \u00e8 situato in una strada rurale nei pressi della strada statale Aurelia.\nDescrizione.\nLa fattoria \u00e8 stata costruita verso la met\u00e0 del XIX secolo e rappresenta un esempio dell'eclettismo tipico di quel periodo in termini di architettura. Il casolare presenta due torri, bifore, merlature e finestre ad arco acuto che richiamano le architetture quattrocentesche.\nAll'interno della fattoria si trova la cappella Bicocchi, una piccola cappella gentilizia decorata di marmi colorati."}
{"id": "3146489", "revid": "404449", "url": "https://it.wikipedia.org/wiki?curid=3146489", "title": "Cappella della Fattoria Bicocchi", "text": ""}
{"id": "3146490", "revid": "144796", "url": "https://it.wikipedia.org/wiki?curid=3146490", "title": "Johann Friedrich II von Alvensleben", "text": "Apparteneva ad una delle pi\u00f9 antiche e nobili famiglie della Prussiae della Sassonia, vantante numerosi vescovi, politici, generali e tra questi, Joachim I von Alvensleben era stato consigliere personale di Federico il Saggio, principe elettore di Sassonia. Il padre di Johann Friedrich, il conte Gebhard XXV von Alvensleben, era un celebre poeta, mentre suo fratello Karl August I von Alvensleben era uno storico.\nAlvensleben studi\u00f2 all'Universit\u00e0 di Lipsia, compiendo dopo la fine degli studi, viaggi in Europa, nei Paesi Bassi, in Inghilterra, in Francia, in Italia e in Svizzera, imparando in tal modo svariate lingue, e si ferm\u00f2 per molto tempo a studiare a Saumur. Tornato in Germania, a causa delle sue dotte conoscenze, fu chiamato a corte dal duca Antonio Ulrico di Braunschweig-Wolfen\u00fcttel, che lo fece gentiluomo di camera e poi magistrato. Dal 1687 Alvensleben fu ambasciatore presso la Repubblica di Venezia e poi comand\u00f2 un contingente di truppe del Braunschweig nell'esercito imperiale durante la guerra contro i turchi.\nLasciato il Braunschweig nel 1688, Alvensleben si mise a servizio presso il duca Ernesto Augusto di Brunswick-L\u00fcnenburg, ad Hannover, presso la cui corte ebbe una brillante carriera politica: presidente del consiglio di guerra e del consiglio estero nel 1691, dal 1703 era ambasciatore presso la citt\u00e0 libera di Danzica. In questo periodo von Alvensleben si distinse come un potente e munifico mecenate, specialmente nei confronti di Leibnitz, per il quale cur\u00f2 la Gottfried Wilhelm Liebnitz Bibliothek.\nAlvensleben inoltre fu autore del grandioso progetto di unire il Brunswick alla Danimarca, mai attuato: era infatti convinto che il principe ereditario di Danimarca, (futuro Federico fosse malaticcio e prossimo al decesso, e pens\u00f2 allora di far sposare il secondogenito del suo signore, Federico Augusto, con la giovanissima principessa Cristiana Carlotta di Danimarca (1679-1694), secondogenita di Cristiano V e possibile erede alla morte di Federico. La sterilit\u00e0 di Federico Augusto, convinse Alvensleben a far sposare la principessina danese con il padre di questi, Ernesto Augusto di Brunswick-L\u00fcnenburg, che divorzi\u00f2 perci\u00f2 dalla amata moglie Sofia del Palatinato e spos\u00f2 nel 1693 la giovanissima Cristiana Carlotta, che Alvensleben convinse di averla il prima possibile, cercando di assicurare un erede. Cristiana Carlotta gennaio 1694 partor\u00ec un figlio, Cristiano Federico, che mor\u00ec durante il parto assieme alla madre, che doveva ancora compiere quattordici anni. Ernesto Augusto rispos\u00f2 quindi Sofia, e l'avventura danese naufrag\u00f2 per sempre.\nNominato primo ministro da Giorgio I, Alvensleben si alle\u00f2 durante la Grande Guerra del Nord contro gli svedesi, riuscendo ad ottenere al termine di questa Brema e Verden per l'Hannover. Alvensleben ricopr\u00ec altre numerose cariche amministrative sotto Federico Guglielmo I, che lo volle commissario reale a Weltzar e ambasciatore presso Carlo VI del Sacro Romano Impero.\nFiglio del conte Johann Friedreich II fu Rudolf Anton von Alvensleben, che ricopr\u00ec come il padre la carica di primo ministro nel Brunswick, mentre suo nipote Johann Friedrich Karl von Alvensleben fu un noto giurista; da lui in linea diretta discese il ramo degli Alvensleben-Neugatterlesleben."}
{"id": "3146491", "revid": "1714743", "url": "https://it.wikipedia.org/wiki?curid=3146491", "title": "Carlotta di Borbone (1388-1422)", "text": "Biografia.\nInfanzia.\nSecondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", Carlotta era figlia del Conte di La Marche, Giovanni di Borbone-La Marche e della Contessa di Vend\u00f4me e di Castres, Caterina di Vend\u00f4me, che sempre secondo P\u00e8re Anselme, era la figlia di Giovanni VI di Vend\u00f4me, Conte di Vend\u00f4me e di Castres e di Giovanna di Ponthieu, signora d\u2019\u00c9pernon, figlia di Giovanni di Ponthieu, Conte di Aumale, Signore di Montgomery, d\u2019\u00c9pernon, di Noyelles-sur-Mer e di Fontaine-Gu\u00e9rard e di Caterina d\u2019Artois.\n&lt;br&gt;Giovanni di Borbone-La Marche, ancora secondo P\u00e8re Anselme, era il figlio maschio secondogenito del secondo Conte di la Marche del casato dei Borbone, Conte di Ponthieu e connestabile di Francia, Giacomo I e della moglie, Giovanna di Chatillon Saint-Paul, figlia di Ugo di Ch\u00e2tillon, Signore di Cond\u00e9, e di Giovanna di Dargies.\nCarlotta era la figlioccia del re di Francia, Carlo VI ed era considerata una delle principesse pi\u00f9 belle di quegli anni.\nMatrimonio.\nSia secondo P\u00e8re Anselme, che secondo \"Les familles d'outre-mer\", Carlotta fu data in sposa, a Melun, il 2 agosto 1409 al re di Cipro, re \"titolare\" di Gerusalemme e pretendente al trono armeno di Cilicia, Giano di Lusignano, che, ancora secondo \"Les familles d'outre-mer\", era il figlio maschio primogenito del re di Cipro, re \"titolare\" di Gerusalemme, pretendente al trono armeno di Cilicia, Giacomo I (verso il 1334 \u2013 1398) e della principessa appartenente alla dinastia dei Brunswick-Grubenhagen, Helvis o Helisia (1343-1422), primogenita e unica figlia femmina del duca Filippo di Brunswick-Grubenhagen (circa 1332 \u2013 4 agosto 1369 o 1370), connestabile di Gerusalemme, e della prima moglie Helisia o Alice di Dampierre, figlia di Oddone di Dampierre e Isabella di Lusignano, citati da \"Les familles d'outre-mer\" e dalla \"Chroniques d'Amadi et de Strambaldi. T. 1\".\nLe nozze d Carlotta e Giano erano state celebrate per procura, come conferma la lettera delle \"Histoire de l'\u00eele de Chypre sous le r\u00e8gne des princes de la maison de Lusignan, Volume 2\", datata 10 gennaio 1409.\nGiano era al suo secondo matrimonio, avendo sposato in prime nozze la nobildonna milanese Anglesia o Eloisa Visconti (1377 \u2013 1439), che, secondo la \"Storia di Milano\", era la figlia ultimogenita di Bernab\u00f2 Visconti, Signore di Bergamo, Brescia, Cremona, Soncino, Lonato e Valcamonica e, insieme ai fratelli Matteo II e Galeazzo II, co-Signore di Milano, e di Beatrice Regina della Scala, dalla quale si era separato nel 1407, ed aveva ottenuto il divorzio, nel 1409, ma il matrimonio tra Carlotta e Giano non fu considerato valido per circa due anni, in quanto Anglesia si era opposta alla prima sentenza di divorzio.\nCarlotta, come conferma anche la \"Chroniques d'Amadi et de Strambaldi. T. 1\", arriv\u00f2 a Cipro, nel 1411, e le nozze furono celebrate a Nicosia, il 25 agosto di quello stesso anno, nella Cattedrale di Santa Sofia.\nCon questo matrimonio, Giano cercava un'alleanza con la Francia, in effetti il regno di Cipro si trovava da oltre trent'anni sotto il protettorato della repubblica di Genova, che si era accaparrata il monopolio del commercio cipriota, privando cos\u00ec la corona dei suoi mezzi finanziari. Il regno di Francia era sufficientemente potente da poter minacciare Genova, costringendola ad abbandonare il suo protettorato. Sfortunatamente il sovrano francese era soggetto ad attacchi periodici di pazzia e il re d'Inghilterra Enrico V ne approfitt\u00f2 per invadere la Francia e sconfiggere la cavalleria francese ad Azincourt (25 ottobre 1415), frustrando totalmente le speranze cipriote.\nUltimi anni e morte.\nTra il 1421 ed il 1422, morirono sia Carlotta, di peste, che la suocera, Helvis o Helisia di Brunswick-Grubenhagen, che furono tumulate nella chiesa di San Domenico a Nicosia, accanto al padre di Giano, Giacomo I. \nDopo la morte di Carlotta, un'armata di mamelucchi sbarc\u00f2 sull'isola, sconfisse le truppe cipriote il 7 luglio 1426, nella battaglia a Choirokoitia, dove il fratello del re Giano, Enrico, principe titolare di Galilea, comandante militare fu ucciso e il re Giano fu preso prigioniero e condotto al Cairo, poi conquist\u00f2 e saccheggi\u00f2 Nicosia.\n&lt;br&gt;Per la liberazione di Giano fu pagato un riscatto di 200.000 ducati veneziani, in quello stesso anno (1426) e sol nel 1427, gli fu permesso di recarsi ad Alessandria, dove una flotta di cinque navi lo riport\u00f2 a Cipro e il 15 marzo sbarc\u00f2 a Cipro e il arriv\u00f2 a Nicosia accolto solennemente con grandi festeggiamenti.\nDiscendenza.\nCarlotta a Giano di Lusignano diede cinque figli:"}
{"id": "3146496", "revid": "371529", "url": "https://it.wikipedia.org/wiki?curid=3146496", "title": "Hot Hits - Cold Cuts", "text": "Hot Hits - Cold Cuts (o Hot Hits, Cold Cutz, o anche semplicemente Cold Cuts) \u00e8 un doppio album compilation inedito di Paul McCartney.\nIl disco era stato progettato come per met\u00e0 una sorta di greatest hits (\"Hot Hits\") e per met\u00e0 (\"Cold Cuts\") composto da brani inediti e scarti di studio risalenti al periodo 1971 - 1980. L'album, la cui uscita \u00e8 stata pi\u00f9 volte rimandata e la cui scaletta dei brani venne pi\u00f9 volte modificata da McCartney stesso, non \u00e8 mai stato ufficialmente pubblicato. Ne circola qualche copia in versione bootleg.\nOrigine e storia.\nLa prima versione conosciuta di \"Hot Hits - Cold Cuts\" \u00e8 datata 1978, quando McCartney stava scegliendo i brani da inserire nel greatest hits del suo gruppo Wings. Originariamente l'album doveva essere un doppio LP, con il secondo disco contenente varie outtakes e demo degli Wings, raccolti durante i sette anni di vita della band. La EMI per\u00f2, spingeva affinch\u00e9 il disco uscisse nei negozi per il Natale e quindi fu pubblicato \"Wings Greatest\" come disco singolo, al posto del progettato album doppio che McCartney stentava a definire.\nUna seconda versione venne assemblata nel 1979, tagliando via molti degli strumentali e dei brani cantati da Linda McCartney e Denny Laine, aggiungendo due brani provenienti dalle sessioni per il disco \"Back to the Egg\" (\"Robbers Ball\" e \"Cage\"). \nNell'ottobre 1980, gli Wings si recarono in studio per aggiungere ai brani delle ulteriori sovraincisioni. McCartney quindi complet\u00f2 la versione finale della raccolta con in mente di pubblicarla nel 1981, ma il progetto venne accantonato da Paul in seguito all'omicidio di John Lennon.\nBootleg.\nAnche se la compilation non \u00e8 mai stata ufficialmente pubblicata, almeno tre versioni di essa sono disponibili su dischi pirata.\nDi seguito le principali versioni bootleg del disco:\nBootleg: contiene la prima versione di \"Cold Cuts\"\nBootleg: contiene la seconda versione di \"Cold Cuts\"\nBootleg: contiene la terza versione di \"Cold Cuts\"\nBootleg: contiene la track-list di quella che avrebbe dovuto essere la quarta versione di \"Cold Cuts\"\nTracce.\nTra il 1978 e il 1980 le tre versioni dell'album sono state rese disponibili su numerosi bootleg. Ogni versione contiene missaggi differenti e diverse sovraincisioni da parte di McCartney e dei Wings.\nDescrizione dei brani.\n\"I Would Only Smile\".\nBrano composto e interpretato da Denny Laine. \n\"Oriental Nightfish\".\nSi tratta di una composizione di Linda McCartney, registrata dal gruppo il 17 ottobre 1973 agli Air Studios durante la lavorazione di \"Band on the Run\". In seguito il brano sar\u00e0 ripescato per l'inclusione nel disco solista postumo di Linda, \"Wide Prairie\" del 1998.\n\"A Love For You\".\nNel 2003 McCartney rispolver\u00f2 questo brano, vi aggiunse una nuova parte di chitarra e dei nuovi cori per l'album della colonna sonora del film \"The In-Laws\". In origine era uno scarto dalle sessioni per l'album \"Ram\".\n\"Lunch Box/Odd Sox\".\nUn brano strumentale registrato durante le sessioni per \"Venus and Mars\". Sar\u00e0 pubblicato come lato B del singolo \"Coming Up\" nel 1980 e incluso nella ristampa CD dell'album \"Venus and Mars\" come traccia bonus nel 1993.\n\"Waterspout\".\nCanzone registrata e scartata durante le sessioni per l'album \"London Town\". Ritenuta uno degli inediti migliori di McCartney, doveva essere inserita nella raccolta \"All the Best!\" nel 1987, ma alla fine le venne preferita \"C Moon\".\n\"Send Me the Heart\".\nCanzone scritta da Laine e McCartney e registrata a Nashville nei Soundshop Studios l'11 luglio 1974. Finir\u00e0 anch'essa sull'album solista di Laine \"Japanese Tears\".\n\"Mama's Little Girl\".\nUna delle prime canzoni provate dai Wings. Si tratta di una ballata acustica conosciuta anche come \"Momma's Little Girl\". Originariamente esclusa da \"Red Rose Speedway\" del 1973, nel 1987, McCartney, in collaborazione con il produttore Chris Thomas, remix\u00f2 il brano per la pubblicazione come lato b del singolo \"Put It There\" nel 1990.\n\"Robber's Ball\".\nBrano piuttosto interessante, contiene un raro cantato in stile \"operistico\" da parte di Paul. Registrato durante le sedute in studio per l'album \"Back to the Egg\" ma mai preso in considerazione per l'inclusione nella versione finale del disco.\n\"Cage\".\nEstromessa da \"Back to the Egg\" all'ultimo minuto, doveva essere la seconda traccia del primo lato del disco. Il brano nasce dall'unione di due abbozzi di canzoni: \"Emotional Moments\" e \"He Didn't Mean It\" provate durante le sessioni per l'album.\n\"Did We Meet Somewhere Before?\".\nRifiutata come tema del film di Warren Beatty \"Il paradiso pu\u00f2 attendere\", un estratto della canzone si pu\u00f2 ascoltare nel film dei Ramones \"Rock 'n' Roll High School\" anche se non fa parte ufficialmente della colonna sonora dello stesso. Allan Arkush, il regista, si era messo d'accordo con Paul per poter utilizzare il brano per soli 500 dollari senza per\u00f2 che McCartney apparisse nei crediti del film. La canzone \u00e8 una ballata romantica nello stile di \"My Love\".\n\"Wide Prairie\".\nConosciuta anche come \"Wide Open Plain\" o \"When I Was in Paris\", \u00e8 la seconda canzone di Linda McCartney presente nella prima versione di \"Cold Cuts\". Verr\u00e0 inclusa nel disco solista postumo di Linda del 1998, remixata e accorciata, senza la traccia vocale di Paul e la lunga jam strumentale jazz finale. Viene anche sostituito il verso del testo \"Passiamo le giornate masticando carne\" con il pi\u00f9 ecologista \"Passiamo le giornate sentendoci allegri\", in seguito all'avvenuta conversione al vegetarismo dei coniugi McCartney.\n\"Tomorrow\".\nVersione solo strumentale dell'omonimo brano pubblicato su \"Wild Life\".\n\"Proud Mum\".\nAltro strumentale nato come jingle pubblicitario per il \"Mother's Pride Bread\", una celebre marca di pane britannica, ma mai utilizzato.\n\"Hey Diddle\".\nIniziata nel 1971 durante le sedute di registrazione per \"Ram\", \u00e8 un duetto Paul/Linda, rimaneggiato in seguito nel 1974.\n\"Tragedy\".\nUna cover dell'omonimo brano dei The Fleetwoods registrata durante le sessioni di \"Red Rose Speedway\".\n\"Best Friend\" (live).\nRegistrata dal vivo nel 1972, si tratta di un rock tipicamente \"alla Wings\" - periodo 1972. Nella riedizione del 1986 di \"Cold Cuts\", il brano fu temporaneamente reintitolato \"Why Do You Treat Me So Bad?\"\n\"Same Time Next Year\".\nCanzone scritta per la colonna sonora del film di Robert Mulligan \"Lo stesso giorno, il prossimo anno\", ma scartata."}
{"id": "3146507", "revid": "125178552", "url": "https://it.wikipedia.org/wiki?curid=3146507", "title": "Why Don't You", "text": "Why Don't You \u00e8 il primo singolo pubblicato dal disc jockey serbo Gramophonedzie. \u00c8 stato reso scaricabile il 28 febbraio 2010 per il mercato digitale e distribuito negli store il 1\u00ba marzo 2010 nel classico formato CD.\nIl brano prevede la base vocale di Peggy Lee nella sua rivisitazione del pezzo del 1936, \"Why Don't You Do Right?\".\nIl singolo ha riscontrato un ottimo successo in Regno Unito, piazzandosi alla posizione 12 nella classifica ufficiale e alla prima posizione della UK Dance."}
{"id": "3146510", "revid": "105162661", "url": "https://it.wikipedia.org/wiki?curid=3146510", "title": "Petrognano (San Godenzo)", "text": "Petrognano \u00e8 una piccola frazione del Comune di San Godenzo, in provincia di Firenze.\n\u00c8 raggiungibile percorrendo per circa 5\u00a0km una strada secondaria, che inizia lungo la Strada statale 67 Tosco Romagnola nei pressi del paese di San Godenzo e che termina nella frazione stessa.\nSi tratta di un antico borgo appenninico, costituito da due gruppi distinti di antiche abitazioni rurali. Fuori dall'abitato \u00e8 presente l'antica chiesa di San Giorgio a Petrognano risalente all'epoca romanica."}
{"id": "3146512", "revid": "124842112", "url": "https://it.wikipedia.org/wiki?curid=3146512", "title": "Stazione di Rosarno", "text": "La stazione di Rosarno \u00e8 una stazione di diramazione della Tirrenica Meridionale scalo ferroviario a servizio dell'omonimo comune. \u00c8 gestita da Rete Ferroviaria Italiana (RFI) che la classifica all'interno della categoria Silver.\nStoria.\nL'apertura della stazione di Rosarno avvenne il 21 dicembre 1891 quando, a cura della Societ\u00e0 per le Strade Ferrate del Mediterraneo, venne completato il tracciato della ferrovia Tirrenica nel tratto tra Nicotera e Gioia Tauro. Solo nel 1895 tuttavia, quando la ferrovia tirrenica Battipaglia - Paola - Reggio Calabria venne interamente completata, la stazione acquis\u00ec una certa importanza in quanto parte della rete principale. Il progetto di costruzione aveva previsto solo una piccola stazione provvista di un modesto scalo merci divenuto insufficiente al traffico di prodotti agricoli nel dopoguerra. \nNegli anni sessanta la stazione divenne di passaggio tra doppio e semplice binario in seguito al raddoppio dello stesso tra Villa San Giovanni e Rosarno da cui proseguiva verso Nicotera a binario unico.\nLa stazione \u00e8 stata interamente ricostruita ed ampliata, all'inizio degli anni settanta in seguito alla costruzione del raddoppio in totale variante della \"Tirrenica\" nel tratto Eccellente-Rosarno ed \u00e8 divenuta \"stazione di diramazione\" in quanto il vecchio tracciato costiero della \"Tirrenica\" serve tutta la rinomata Costa degli Dei e localit\u00e0 importanti quali Tropea, Pizzo, Nicotera e Vibo Valentia, diventando anche capolinea dei treni regionali con la stazione di Lamezia Terme Centrale.\nLo scalo ferroviario \u00e8 capolinea della \"Metropolitana di Superficie\", sezione Rosarno-Melito di Porto Salvo del Servizio ferroviario suburbano di Reggio Calabria.\nDal 31 luglio 1996 la stazione di Rosarno \u00e8 collegata da una linea con il porto di Gioia Tauro.\nNei pressi della stazione, collegato con la SS 18 Tirrena Inferiore (Napoli-Reggio Calabria), si trova il \"Terminal dei Bus\".\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Calabria e da collegamenti a lunga percorrenza svolti da Trenitalia e NTV.\nServizi.\nLe banchine a servizio dei binari sono collegate tra loro tramite un sottopassaggio pedonale e sono accessibili ai portatori di disabilit\u00e0 grazie a degli ascensori. Inoltre, l'area dedicata al traffico passeggeri \u00e8 dotata di un impianto audio per gli annunci sonori di arrivo e partenza treni."}
{"id": "3146513", "revid": "119598806", "url": "https://it.wikipedia.org/wiki?curid=3146513", "title": "Canis lupus fuscus", "text": "Il lupo della Catena delle Cascate (Canis lupus fuscus ) era una sottospecie di lupo grigio, \"Canis lupus\". Viveva nella regione della Catena delle Cascate dello Stato di Washington e nella Columbia Britannica del sud. Il primo a riconoscerlo come una forma separata dagli altri lupi presenti nell'area fu Edward Goldman nel 1945, sebbene la sottospecie fosse gi\u00e0 stata descritta molto tempo prima, nel 1839, da Richardson. L'ultimo rifugio del lupo della Catena delle Cascate fu nella Columbia Britannica sud-occidentale, dove nel 1950 mor\u00ec l'ultimo esemplare. \u00c8 stata l'ultima sottospecie nordamericana di lupo a scomparire.\nDescrizione.\nEra un lupo medio-grande delle montagne e foreste sempreverdi e, come quello delle Montagne Rocciose meridionali, pesava dai 36 ai 49 kg ed era lungo circa 165 cm. Lo si chiamava spesso con il nome di lupo bruno data la sua colorazione di base tra il cinnamomo e il color cuoio."}
{"id": "3146515", "revid": "2036644", "url": "https://it.wikipedia.org/wiki?curid=3146515", "title": "Yadanarbon Football Club", "text": "Lo Yadanarbon Football Club \u00e8 una societ\u00e0 calcistica della Birmania con sede nella citt\u00e0 di Mandalay.\nStoria.\nIl club fu fondato nel 2009 per partecipare alla neonata Myanmar National League, campionato professionistico nazionale che rimpiazzava il precedente campionato (\"Myanmar Premier League\") disputato da squadre della sola citt\u00e0 di Yangon.\nOrganico.\nRosa.\nRosa aggiornata al 20 agosto 2019."}
{"id": "3146518", "revid": "638792", "url": "https://it.wikipedia.org/wiki?curid=3146518", "title": "Palazzo delle Logge (Monterotondo Marittimo)", "text": "Il Palazzo delle Logge \u00e8 un edificio situato a Monterotondo Marittimo, nella provincia di Grosseto, in Toscana.\nStoria.\nPer la mancanza di fonti non \u00e8 possibile definire con certezza la data di costruzione e l'uso di questo palazzo. La tesi pi\u00f9 accreditata \u00e8 quella che il palazzo sia stato costruito nei primi decenni del XIX secolo secondo i gusti neorinascimentali tipici di quel periodo. Inoltre si pensa che l'edificio servisse la funzione di ufficio pubblico, e la presenza di una grata fa supporre che svolgesse il compito di un'esattoria.\nDescrizione.\nL'edificio presenta a piano terra un caratteristico loggiato, da cui prende il nome il palazzo, sorretto da colonne in pietra serena con capitelli dorici."}
{"id": "3146521", "revid": "204391", "url": "https://it.wikipedia.org/wiki?curid=3146521", "title": "Clorotossine", "text": ""}
{"id": "3146522", "revid": "767487", "url": "https://it.wikipedia.org/wiki?curid=3146522", "title": "I Teddy boys della canzone", "text": "I Teddy boys della canzone \u00e8 un film del 1960 diretto da Domenico Paolella."}
{"id": "3146523", "revid": "327094", "url": "https://it.wikipedia.org/wiki?curid=3146523", "title": "Yadanarbon FC", "text": ""}
{"id": "3146524", "revid": "599013", "url": "https://it.wikipedia.org/wiki?curid=3146524", "title": "Am\u00e9lie Cocheteux", "text": "Biografia.\nNel 1995 vinse il Roland Garros juniores sconfiggendo in finale Marlene Weing\u00e4rtner per 7\u20135, 6\u20134.\nNel 1999 raggiunse la finale di doppio del Warsaw Open insieme a Janette Hus\u00e1rov\u00e1, dove per\u00f2 fu sconfitta da C\u0103t\u0103lina Cristea e Irina Seljutina. Nello stesso anno arriv\u00f2 al terzo turno degli US Open. Il 10 maggio di quell'anno raggiunse la 55\u00aa posizione del ranking di singolare."}
{"id": "3146538", "revid": "638792", "url": "https://it.wikipedia.org/wiki?curid=3146538", "title": "Palazzo Comunale (Monterotondo Marittimo)", "text": "Il Palazzo Comunale \u00e8 un edificio storico situato nel centro medievale di Monterotondo Marittimo, nella provincia di Grosseto.\nDescrizione.\nL'edificio sembra risalire al 1613. Il palazzo \u00e8 caratterizzato dalla presenza della torre dell'orologio che divide la facciata dell'edificio in due sezioni, una antica che ancora oggi conserva i lineamenti secenteschi e un'altra completamente ristrutturata e modificata durante il periodo fascista."}
{"id": "3146539", "revid": "767487", "url": "https://it.wikipedia.org/wiki?curid=3146539", "title": "Paolo Pallia", "text": "Biografia.\nBrillante studioso si distinse per il raggiungimento della laurea in teologia a soli 17 anni il 16 giugno 1826. Non potendo essere ordinato Sacerdote per la giovane et\u00e0, divenne ripetitore di filosofia. A causa di certi suoi ideali vicini ai promotori dei moti del 1821 e della sua frequentazione del salotto liberale di Vincenzo Gioberti, dovette lasciare Torino per ridursi a fare l'insegnante nella natia Rivara. Ritornato a Torino dopo due anni vi rimase sino al giugno del 1833, quando, indicato come componente della Giovine Italia dovette fuggire in Svizzera.\nNel paese elvetico partecip\u00f2 alla preparazione ed al successivo infelice tentativo di invasione della Savoia del 1834. Un suo scritto a firma \"Corso\" fu pubblicato nell'ultimo fascicolo della Giovine Italia pubblicato a Marsiglia nel 1834. Dato l'esito negativo dell'azione in Savoia, si rifugi\u00f2 a Parigi, dove fu accolto dalla comunit\u00e0 italiana locale. Divenne amico del Tommaseo e fu particolarmente apprezzato dalla comunit\u00e0 degli orientalisti. In quel periodo, tra le altre opere, tradusse il poema Arabo pre-islamico Lamyyiat al Arab di Shanfara.\nDurante il suo esilio in Francia, e poi dopo nelle ultime fasi della sua vita in Svizzera, fu tratto d'unione tra Giuseppe Mazzini, cui stette al fianco, essendo componente della colonna da lui capitanata assieme al Generale Gerolamo Ramorino durante il tentativo di Invasione della Savoia del 3 febbraio 1834, e Vincenzo Gioberti che, esule in Bruxelles, aveva preso le distanze da quel movimento che sino al 1833 aveva appoggiato e spronato.\nAmmalato di tisi si ritir\u00f2 in Svizzera per essere pi\u00f9 vicino alla famiglia rimasta a Rivara in attesa di ottenere la Grazia da Re Carlo Alberto. Presa residenza all'Hotel de L'Union in Bex, in seguito ad un incendio che minacci\u00f2 la sua camera, trov\u00f2 la morte per l'aggravarsi delle sue condizioni il 7 novembre 1837. Dopo la sua morte, Gioberti gli dedic\u00f2 il primo dei suoi tanti scritti: \"La teorica del Soprannaturale\". La dedica delicata e sentita che apriva il libro, non fu gradita negli ambienti Reali, tanto che la pubblicazione fu messa all'Indice.\nDi lui non rimangono che i suoi scritti pubblicati. Il suo tumulo nel comune di Monthey (vicino a Bex, ma cattolico) and\u00f2 disperso a causa dei lavori di costruzione di una strada e di una nuova chiesa. Buona parte dei suoi manoscritti furono usati come cartamodelli dalle sorelle sarte e, recentemente, la sua casa natale in Rivara \u00e8 stata abbattuta per far posto ad una piazza, dopo aver servito come scuola sino ai primi anni sessanta."}
{"id": "3146540", "revid": "1372005", "url": "https://it.wikipedia.org/wiki?curid=3146540", "title": "Anund", "text": "Il nome potrebbe derivare dal proto-norreno *\"Anuwinduz\" che significa \"antenato vincente\".\nBiografia.\nNella sua opera intitolata \"Saga degli Ynglingar\", Snorri Sturluson dice che Anund successe al padre Ingvarr sul trono di Svezia, e che dopo la guerra mossa dal padre ai Vichinghi danesi ed ai pirati estoni la pace regn\u00f2 sulla Svezia e si ebbero buoni raccolti. Anund era un re popolare che divenne molto ricco, non solo a causa della pace e dei buoni raccolti, ma anche perch\u00e9 vendic\u00f2 il padre in Estonia. Quella nazione fu saccheggiata i lungo e in largo, e nell'autunno Anund fece ritorno con grandi ricchezze.\nIn quel tempo la Svezia era dominata da ampie foreste disabitate, cos\u00ec Anund inizi\u00f2 la costruzione di strade e di vasti distretti poi colonizzati dalla sua gente. In seguito fu chiamato \"Br\u00f6t-Anund\". Si fece costruire una casa in ogni distretto, e solitamente si faceva ospitare in molte case.\nUn autunno re Anund stava camminando tra le sue case e giunse in un luogo chiamato \"Himinhei\u00f0r\" (brughiera celeste) tra due montagne. Fu sorpreso da una frana che lo uccise.\nDopo aver descritto la storia di Anund, Snorri Sturluson cita un passo analogo della \"Ynglingatal\" di \u00dej\u00f3\u00f0\u00f3lfr da Hvinir.\nLa \"Historia Norvegi\u00e6\" presenta un sunto in latino della \"Ynglingatal\", pi\u00f9 antico della citazione di Snorri.\nIl testo originale della \"Ynglingatal\" \u00e8 difficile da interpretare, e dice solo che Anund mor \"und Himinfj\u00f6llum\" (sotto le montagne del cielo), e che alcune pietre furono implicate. Secondo l'Historia Norvegi\u00e6 fu ucciso dal fratello Sigvard \"a Himinherthy\" (che le fonti dicono significare \"i campi del cielo\", \"c\u0153li campus\": questo toponimo non \u00e8 conosciuto e Birger Nerman ipotizza che il luogo originario della morte fosse sotto le \"montagne del cielo\", ovvero le nuvole). Quindi potrebbe essere stato ucciso all'aperto, dal fratello e con una pietra. Laing fa la stessa traduzione di Nerman.\nLa \"\u00deorsteins saga V\u00edkingssonar\" dice che Anund non era figlio di Ingvar, ma del nonno di questi, \u00d6sten. Dice anche che aveva un fratello di nome Olaf il quale fu re di Fjordane.\nSecondo tutte le fonti Anund era il padre del malfamato re Ingjald."}
{"id": "3146546", "revid": "287204", "url": "https://it.wikipedia.org/wiki?curid=3146546", "title": "Thimothee Atouba", "text": ""}
{"id": "3146548", "revid": "19933", "url": "https://it.wikipedia.org/wiki?curid=3146548", "title": "Br\u00f8t-Anundr", "text": ""}
{"id": "3146549", "revid": "19933", "url": "https://it.wikipedia.org/wiki?curid=3146549", "title": "Braut-\u00d6nundr", "text": ""}
{"id": "3146550", "revid": "19933", "url": "https://it.wikipedia.org/wiki?curid=3146550", "title": "Brot-Anundr", "text": ""}
{"id": "3146551", "revid": "19933", "url": "https://it.wikipedia.org/wiki?curid=3146551", "title": "Braut-Onundr", "text": ""}
{"id": "3146554", "revid": "767487", "url": "https://it.wikipedia.org/wiki?curid=3146554", "title": "Pape Moussa Diakhat\u00e9", "text": "Carriera.\nNotato dalla nel torneo di Viareggio, quando giocava ancora con l'A.S. De Camberene, \u00e8 stato ceduto in prestito all'Eupen, militante da prima nella Pro League e l'anno seguente promosso nella Jupiler League, il massimo campionato belga."}
{"id": "3146556", "revid": "287204", "url": "https://it.wikipedia.org/wiki?curid=3146556", "title": "Pape Moussa Diakhat\u00e8", "text": ""}
{"id": "3146557", "revid": "254059", "url": "https://it.wikipedia.org/wiki?curid=3146557", "title": "Parco Orsini", "text": "Il parco Orsini \u00e8 un parco situato a Pitigliano (GR). Si trova in localit\u00e0 Poggio Strozzoni, un colle che porta questo nome per il delitto perpetrato dal conte Orso Orsini sulla moglie, sospettata di tradimento."}
{"id": "3146558", "revid": "767487", "url": "https://it.wikipedia.org/wiki?curid=3146558", "title": "Zorro e i tre moschettieri", "text": "Zorro e i tre moschettieri \u00e8 un film del 1963, diretto da Luigi Capuano."}
{"id": "3146562", "revid": "35267191", "url": "https://it.wikipedia.org/wiki?curid=3146562", "title": "Ragazze dello swing", "text": ""}
{"id": "3146563", "revid": "2022358", "url": "https://it.wikipedia.org/wiki?curid=3146563", "title": "Gute Zeiten, schlechte Zeiten", "text": "Gute Zeiten, schlechte Zeiten (letteralmente: \"Tempi buoni, tempi cattivi\"; abbreviato: GZSZ) \u00e8 una soap opera tedesca in onda dal 1992 e trasmessa dall'emittente televisiva RTL.\nSi tratta della soap opera tedesca pi\u00f9 longeva tra quelle attualmente in programmazione; la prima puntata fu trasmessa l'11 maggio 1992.\nLa serie prese spunto da una soap opera australiana intitolata \"The Restless Years\" e trasmessa dal 1977 al 1981 (soap opera che aveva avuto gi\u00e0 un adattamento nei Paesi Bassi dal titolo corrispondente a quello tedesco, ovvero \"Goede tijden, slechte tijden\"), al cui copione tenne fede per le prime 231 puntate, prima che le vicende avessero uno sviluppo autonomo.\nTra gli attori pi\u00f9 \"longevi\" della soap, figurano Lisa Riecken, Frank-Thomas Mende, Daniel Fehlow e Wolfgang Bahro.\nLa sigla in uso dal 2014 \u00e8 una versione riarrangiata del brano \"Ich seh in dein Herz\" dei Glasperlenspiel.\nDescrizione.\nLa soap opera \u00e8 ambientata a Berlino, in un quartiere immaginario della citt\u00e0.\nA differenza della maggior parte dei serial del genere, \"Gute Zeiten, schlechte Zeiten\" non \u00e8 incentrata sulle vicende di ricche famiglie e si pu\u00f2 considerare piuttosto una soap opera \"giovanile\".\nNelle ultime stagioni, la soap opera ha affrontato - analogamente ad un'altra soap opera tedesca di lunga data, vale a dire \"Verbotene Liebe \" - anche tematiche LGBT.\nTra i personaggi principali della serie, figura sin dall'inizio Elisabeth Meinhart-Richter, di professione insegnante. Altri personaggi principali sono Leon Moreno, l'avvocato Jo Gerner, Katrin Flemming (moglie di Jo) e Verena Koch (fidanzata di Leon, morta in un incidente stradale), oltre ai vari componenti delle famiglie Bachmann, H\u00f6fer, C\u00f6ster, ecc.\nTra le principali \"location\" dove hanno luogo le vicende, oltre agli appartamenti delle varie famiglie, vi \u00e8 il bar \"Mokka\", che dopo un incendio \u00e8 stato distrutto, ed \u00e8 sostituito attualmente dal locale di Leon il \"Mauerwerk\" e il \"Vereinsheim\" nuovo bar gestito da Pia, Tuner, Dominik e Emely.\nDati d'ascolto.\nPer quanto riguarda i dati di ascolto, la soap in Germania \u00e8 passata da una media di 1.900.000 telespettatori delle prime puntate al record di oltre 7.000.000 di telespettatori per la trasmissione della puntata nr. 2.500.\nIn Germania, la soap, trasmessa in fascia preserale, \u00e8 quotidianamente quasi sempre il programma pi\u00f9 visto dalle persone tra i 14 e i 49 anni."}
{"id": "3146568", "revid": "1573940", "url": "https://it.wikipedia.org/wiki?curid=3146568", "title": "Palazzo Pretorio (Paganico)", "text": "Il Palazzo Pretorio \u00e8 un edificio storico situato a Paganico, frazione di Civitella Paganico (GR).\nStoria.\nL'edificio \u00e8 situato lungo il corso principale del borgo medievale. \nRisale al XIV secolo e fu sede degli uffici della magistratura della Repubblica senese. Fu successivamente residenza dei marchesi Patrizi e successivamente venne chiuso e adibito ad uso privato. Oggi le stanze a pian terreno sono utilizzate ad uso commerciale.\nDescrizione.\nIl palazzo \u00e8 interamente costruito in mattoni e presenta alcune aperture ad arco a piano terra. Un tempo sorgevano sulla facciata principale numerose bifore, che sono state murate nell'ultimo secolo e oggi ne sono visibili solo alcune tracce."}
{"id": "3146574", "revid": "767487", "url": "https://it.wikipedia.org/wiki?curid=3146574", "title": "As If We Never Said Goodbye", "text": "As If We Never Said Goodbye (\"come se non ci fossimo mai detti addio\") \u00e8 una canzone del 1993 del musical di Andrew Lloyd Webber \"Sunset Boulevard\".\nPer la sua relativa semplicit\u00e0 di esecuzione e il grande effetto emotivo, \u00e8 una delle canzoni pi\u00f9 amate e frequentemente eseguite dagli artisti di musical e non solo.\nInterpreti Storici.\n\"As If We Never Said Goodbye\" \u00e8 stata cantata da alcune tra le pi\u00f9 grandi cantanti del panorama del teatro musicale.\nNel debutto del 1993 la canzone fu cantata da Patti LuPone, a cui seguirono Elaine Paige (che la canta in numerosi concerti), Betty Buckley, Kathryn Evans, Glenn Close (che interpreta Norma anche per l'occasione del cinquantesimo compleanno di Lloyd Webber) e Karen Mason. \u00c8 cantata anche da Kurt Hummel (Chris Colfer) nella serie televisiva Glee.\nTra gli interpreti famosi di questa canzone che hanno cantato questa canzone, esterni al mondo del musical, ci sono Barbara Streisand, Petula Clark, Shirley Bassey e Simone Kleinsma.\nIl tenore inglese Alfie Boe ha inciso la canzone nel suo album del 2010 \"Bring Him Home\".\nLo stesso Lloyd Webber ha affermato che Elaine Paige \u00e8 la miglior interprete di questa canzone \nNel Musical.\nLa canzone \u00e8 tra i primi numeri del secondo atto.\nNorma Desmond \u00e8 tornata ai Paramount Studios per parlare con Cecil B. DeMille del copione da lei scritto su Salom\u00e8. \nMa, giunta nello studio, viene assalita dai ricordi.\nQuando l'addetto alle luci \u201cOcchio di Falco\u201d la riconosce e la illumina con un riflettore tutte le persone presente nella sala la riconoscono e le vanno incontro incuriositi."}
{"id": "3146578", "revid": "125730774", "url": "https://it.wikipedia.org/wiki?curid=3146578", "title": "Legendary (film 2010)", "text": "Legendary \u00e8 un film statunitense del 2010 diretto da Mel Damski con protagonisti Devon Graye, John Cena, Patricia Clarkson e Danny Glover.\nTrama.\nDopo essere stato vittima di bullismo, l'adolescente Cal Chetley si unisce alla squadra di wrestling della scuola in Oklahoma, anche per riunirsi con suo fratello, l'estraniato e ribelle Mike. Sua madre, Sharon, inizialmente non \u00e8 favorevole alla decisione di Cal, soprattutto quando scopre che \u00e8 Mike ad allenarlo e dopo che lei riceve una telefonata dalla prigione dove si trova Mike, arrestato per una lite. Anche Cal, come il padre e il fratello, diventer\u00e0 una leggenda del wrestling, e riuscir\u00e0 a riunire il fratello Mike e la madre, a 10 anni dalla morte del padre.\nProduzione.\nIl film viene prodotto dalla WWE Studios insieme alla Samuel Goldwyn Films. Le riprese della pellicola hanno avuto luogo presso il Bonnabel Magnet Academy High School a Kenner, Louisiana nel dicembre 2009.\nDistribuzione.\nLa pellicola esce nelle sale statunitense il 10 settembre 2010 ed \u00e8 stato rigirato solo 38 volte, guadagnando $200,393. Al cinema il film \u00e8 uscito solo negli Stati Uniti, Australia e Kuwait in modo limitato. Invece in Italia, come negli altri paesi, \u00e8 uscito direttamente in Home video.\nIl film \u00e8 uscito in Blu-ray e DVD il 28 settembre 2010. Il DVD \u00e8 in vendita esclusivamente presso la Walmart e il Blu-ray in esclusiva al Best Buy.\nColonna sonora.\nPer la colonna sonora del film viene scelto Jim Johnston, il compositore delle theme song dei wrestler in WWE. La partitura orchestrale da lui scritta e composta per il film, \u00e8 disponibile su iTunes. Anche se non \u00e8 stata rilasciata nessuna colonna sonora ufficiale, di seguito sono riportate le canzoni apparse nel film."}
{"id": "3146579", "revid": "1429175", "url": "https://it.wikipedia.org/wiki?curid=3146579", "title": "Sardus Pater", "text": "Sardus Pater, o Sardo, era il dio eponimo dei Sardi nuragici venerato presso il tempio di Antas, il \"Sardopat\u00f2ros ier\u00f2n\" (in greco antico \u03a3\u03b1\u03c1\u03b4\u03bf\u03c0\u03b1\u03c4\u03ce\u03c1\u03bf\u03c2 \u0399\u03b5\u03c1\u03cc\u03bd, ossia il tempio del Sardus Pater, \"S\u00e0rdos\", \u03a3\u03ac\u03c1\u03b4\u03bf\u03c2 \u03a0\u03b1\u03c4\u03ae\u03c1) ricordato dal geografo Tolomeo e situato nella Sardegna meridionale (Sulcis-Iglesiente) a circa 10 chilometri a sud del paese di Fluminimaggiore. \nL'esatta localizzazione del tempio diede luogo nel passato ad ampi dibattiti ed a svariate ricerche portate avanti da archeologi e studiosi della storia sarda. Per\u00f2 la certezza che ad Antas si trovasse proprio il tempio del Dio dei nuragici si ebbe a partire dal 1954 quando una studentessa dell'Universit\u00e0 di Cagliari (L. Caboni) nell'ambito delle ricerche per preparare la sua tesi di laurea, tra le rovine del tempio scopr\u00ec un frammento dell'epistilio. Durante la campagna di scavi iniziata nel 1966 e condotta dagli archeologi Gennaro Pesce e Sabatino Moscati, venne rinvenuta una tabella bronzea recante una dedica al dio ed un frammento con un'iscrizione riguardante l'erezione del \"Templum Dei Sardi Patris Babai\" (tempio del dio Sardus Pater Babai). Tale frammento completava quello precedentemente rinvenuto nel 1954 e consentiva di ricomporre l'iscrizione integrale del frontone. \nOrigini.\nSecondo gli studiosi, la figura del Sardus Pater rappresenta una sintesi di vari elementi religiosi che partendo dall'antica devozione per un dio paleosardo guerriero e cacciatore, si arricchirono successivamente di influssi culturali di diversa provenienza. Per lo studioso Attilio Mastino il tempio del Sardus Pater di Antas. \nRaffigurazione.\nLe popolazioni nuragiche lo veneravano tradizionalmente come dio cacciatore e lo raffiguravano con il capo cinto da una corona piumata e con un giavellotto sulla spalla. La pi\u00f9 antica raffigurazione di Sardussecondo gli studiosipotrebbe essere un bronzetto ritrovato durante gli scavi del tempio di Antas, datato al IX secolo a.C., raffigurante il dio senza vesti e con la mano sinistra che impugna una lancia.\nOnorificenza.\nDal 2007 \u00e8 stata istituita un'onorificenza chiamata Sardus Pater, che viene assegnata dalla Regione Sardegna ai cittadini italiani e \nstranieri che si siano distinti per particolari meriti di valore culturale, sociale o morale e \nabbiano dato lustro alla Sardegna L'onorificenza \u00e8 costituita da una medaglia d'oro e una pergamena che elenca le motivazioni per cui \u00e8 stata assegnata. Nel 2007 al professor Giovanni Lilliu, nel 2008 al professor Antonio Cao, nel 2010 alla Brigata Sassari, nel 2012 a Rossella Urru."}
{"id": "3146583", "revid": "1573940", "url": "https://it.wikipedia.org/wiki?curid=3146583", "title": "Palazzo del vecchio ospedale", "text": "Il Palazzo del vecchio ospedale \u00e8 un edificio storico situato a Paganico, frazione di Civitella Paganico (GR).\nStoria.\nIl complesso risale al XIII secolo e svolgeva la funzione di ospedale del centro di Paganico. Nel corso dei secoli la funzione ospedaliera \u00e8 decaduta ed \u00e8 stato utilizzato ad altri scopi, come fattoria, o come magazzino e come frantoio. Sulla facciata \u00e8 visibile ancora oggi lo stemma della famiglia gentilizia dei Patrizi."}
{"id": "3146589", "revid": "110157", "url": "https://it.wikipedia.org/wiki?curid=3146589", "title": "Calgary Indoor", "text": "Il Calgary Indoor \u00e8 stato un torneo di tennis facente parte dello USLTA Indoor Circuit giocato dal 1973 al 1974 a Calgary in Canada su campi in sintetico indoor."}
{"id": "3146591", "revid": "287204", "url": "https://it.wikipedia.org/wiki?curid=3146591", "title": "Pierre Wome", "text": ""}
{"id": "3146601", "revid": "404449", "url": "https://it.wikipedia.org/wiki?curid=3146601", "title": "Palazzo del Capezzolo", "text": "Il palazzo del Capezzolo \u00e8 un edificio storico situato nel borgo medievale di Montemassi, frazione di Roccastrada, nella provincia di Grosseto.\nStoria e descrizione.\nIl palazzo risale al XVI secolo ed \u00e8 costituito da due corpi, quello principale e un annesso un tempo adibito a scuderia. All'interno \u00e8 situato un caratteristico cortile. \nIl palazzo \u00e8 propriet\u00e0 privata."}
{"id": "3146602", "revid": "767487", "url": "https://it.wikipedia.org/wiki?curid=3146602", "title": "Calgary Indoor 1974", "text": "Il Calgary Indoor 1974 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del torneo, che fa parte del Commercial Union Assurance Grand Prix 1974. Si \u00e8 giocato a Calgary in Canada, dall'11 al 17 marzo 1974.\nCampioni.\nSingolare.\n Karl Meiler ha battuto in finale Byron Bertram 6-4 3-6 6-3\nDoppio.\n J\u00fcrgen Fassbender / Karl Meiler hanno battuto in finale Iv\u00e1n Molina / Jairo Velasco, Sr. 6-4, 6-4"}
{"id": "3146604", "revid": "373458", "url": "https://it.wikipedia.org/wiki?curid=3146604", "title": "Spedizione esplorativa degli Stati Uniti", "text": ""}
{"id": "3146606", "revid": "767487", "url": "https://it.wikipedia.org/wiki?curid=3146606", "title": "Tennis South Invitational 1974", "text": "Il Tennis South Invitational 1974 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del torneo, che fa parte del Commercial Union Assurance Grand Prix 1974. Si \u00e8 giocato a Jackson negli Stati Uniti dal 18 al 24 marzo 1974.\nCampioni.\nSingolare maschile.\n Sandy Mayer ha battuto in finale Karl Meiler 7\u20136, 7\u20135\nDoppio maschile.\n Fred McNair / Grover Raz Reid hanno battuto in finale Byron Bertram / John Feaver 3\u20136, 6\u20133, 6\u20133"}
{"id": "3146608", "revid": "287204", "url": "https://it.wikipedia.org/wiki?curid=3146608", "title": "Amelie Cocheteux", "text": ""}
{"id": "3146612", "revid": "380453", "url": "https://it.wikipedia.org/wiki?curid=3146612", "title": "Convocazioni alla Final Four Cup di pallavolo femminile 2010", "text": "Elenco delle giocatrici convocate per la Final Four Cup 2010."}
{"id": "3146613", "revid": "287204", "url": "https://it.wikipedia.org/wiki?curid=3146613", "title": "Hana \u0160romov\u00e1", "text": "Biografia.\nFiglia di Jiri Srom e Hana Sromova venne allenata per anni da Lubomir Gerla, inizi\u00f2 a praticare tennis all'et\u00e0 di sette anni.\nAl Warsaw Open 2005 - Doppio in coppia con Lucie Hradeck\u00e1 arriv\u00f2 alle semifinali. Anni dopo partecip\u00f2 all'US Open 2008 - Singolare femminile, vinse nella sua carriera 8 tornei ITF, arriv\u00f2 ad essere 87\u00ba nel ranking.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3146614", "revid": "287204", "url": "https://it.wikipedia.org/wiki?curid=3146614", "title": "Hana Sromova", "text": ""}
{"id": "3146615", "revid": "1305772", "url": "https://it.wikipedia.org/wiki?curid=3146615", "title": "Austria (disambigua)", "text": ""}
{"id": "3146616", "revid": "110157", "url": "https://it.wikipedia.org/wiki?curid=3146616", "title": "Salt Lake City Open", "text": "Il Salt Lake City Open \u00e8 stato un torneo di tennis. Ha fatto parte dello USLTA Indoor Circuit nel 1973. Era giocato dal 1973 al 1974 a Salt Lake City negli Stati Uniti su campi in sintetico indoor."}
{"id": "3146623", "revid": "1854255", "url": "https://it.wikipedia.org/wiki?curid=3146623", "title": "Salt Lake City Open 1974", "text": "Il Salt Lake City Open 1974 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del torneo, che fa parte del Commercial Union Assurance Grand Prix 1974; si \u00e8 giocato a Salt Lake City negli Stati Uniti dal 18 al 24 marzo 1974.\nCampioni.\nSingolare maschile.\n Jimmy Connors ha battuto in finale Vitas Gerulaitis 4-6 7-6 6-3\nDoppio maschile.\n Jimmy Connors / Vitas Gerulaitis hanno battuto in finale Iv\u00e1n Molina / Jairo Velasco, Sr. 2-6, 7-6, 7-5"}
{"id": "3146628", "revid": "767487", "url": "https://it.wikipedia.org/wiki?curid=3146628", "title": "Jerusalem (gruppo musicale britannico)", "text": "Jerusalem \u00e8 un gruppo musicale inglese di genere hard rock, attiva nei primi anni settanta.\nLa band pubblic\u00f2 un unico album omonimo nel 1972 prodotto da Ian Gillan dei Deep Purple.\nIl rock sporco e brutale dei Jerusalem fu un sound innovativo mai suonato prima da nessun'altra band.\nVissero nell'ombra di leggende del rock come Deep Purple, Black Sabbath, Led Zeppelin, Uriah Heep e Status Quo, condividendo all'epoca con loro anche alcuni palchi.\nLa loro musica influenz\u00f2 profondamente band Rock/Metal e Punk moderne e ."}
{"id": "3146633", "revid": "1543377", "url": "https://it.wikipedia.org/wiki?curid=3146633", "title": "Going Back", "text": "Going Back \u00e8 un album di Phil Collins uscito nel settembre 2010.\nTutti i brani dell'album sono cover di canzoni popolari degli anni '60.\nIl disco.\nCollins aveva precedentemente registrato ed eseguito dal vivo cover di canzoni della Motown Records durante la sua carriera. La pi\u00f9 famosa, la sua cover di \"You Can't Hurry Love\" raggiunse la prima posizione nelle UK charts nel 1983. Inoltre la Motowneggiante \"Two Hearts\", scritta in collaborazione col compositore della Motown Records Lamont Dozier, apparve nella colonna sonora originale del film di Collins del 1988 \"Buster\", \"Tears of a Clown\" di Smokey Robinson &amp; The Miracles apparve come lato B sul singolo del 2003 \"The Least You Can Do\", mentre una versione dal vivo di \"My Girl\" apparve per la prima volta nella versione Giapponese dell'album \"Live from the Board\" nel 1995 e successivamente nell'album del 2004 \"\".\nEsistono due versioni dell'album; la prima composta da un CD con 18 tracce e la \"Going Back Ultimate Edition\" composta da un CD con 25 tracce ed un DVD con 29 tracce. Amazon.com offre anche una versione esclusiva constante in un CD-R con 25 tracce. iTunes ha una versione espansa in HD dell'album comprendente 26 tracce audio, un video musicale ed altri contenuti aggiuntivi. Nell'estate 2010 sono stati fatti una serie di esibizioni dal vivo per la promozione del disco.\nCollins dichiar\u00f2 in alcune interviste che \"Going Back\" con buona probabilit\u00e0 sarebbe stato il suo ultimo progetto musicale e che stava prendendo in considerazione l'idea di ritirarsi dal panorama musicale permanentemente, decisione che venne poi confermata dallo stesso Collins nel 2011. Con sorpresa di tutti per\u00f2 4 anni dopo, nell'ottobre 2015, Collins anunci\u00f2 di non volersi pi\u00f9 ritirare e di voler rimanere in attivit\u00e0. Il 10 giugno 2016 \u00e8 stata rilasciata una ristampa su doppio disco dell'album, intitolata \"The Essential Going Back\" differente dalla versione originale per una scaletta modificata e comprendente alcuni brani live dello stesso."}
{"id": "3146636", "revid": "36426", "url": "https://it.wikipedia.org/wiki?curid=3146636", "title": "Colle del Quirinale", "text": ""}
{"id": "3146639", "revid": "36426", "url": "https://it.wikipedia.org/wiki?curid=3146639", "title": "Montecavallo", "text": ""}
{"id": "3146641", "revid": "36426", "url": "https://it.wikipedia.org/wiki?curid=3146641", "title": "Carattere capitale romano", "text": ""}
{"id": "3146644", "revid": "36426", "url": "https://it.wikipedia.org/wiki?curid=3146644", "title": "Fasci littori", "text": ""}
{"id": "3146646", "revid": "599013", "url": "https://it.wikipedia.org/wiki?curid=3146646", "title": "Khalid Askri", "text": "Carriera.\nDal 1998 al 2011 \u00e8 portiere del FAR Rabat, approdando anche nella squadra maggiore, con la quale vince due campionati marocchini nel 2005 e 2008 e sei Coupe du Tr\u00f4ne nel 1999, nel 2003, nel 2004, nel 2007, nel 2008 e nel 2009. Nel 2005 vince la Confederation Cup.\nSale alla ribalta internazionale nel settembre 2010 a causa di 2 clamorosi errori commessi nel giro di 2 settimane, di cui sono stati resi pubblici i filmati tramite Internet. Il primo \u00e8 avvenuto il 9 settembre 2010 nel corso dell'ottavo di finale della Coppa del Marocco 2010, tra FAR Rabat e Maghreb de F\u00e8s, vinto dai secondi ai tiri di rigore per 6-7, quando Askri, dopo aver parato un rigore, si \u00e8 girato verso gli spalti per esultare, ma nel frattempo la palla \u00e8 rotolata in porta senza che lui se ne accorgesse e l'arbitro ha convalidato il gol. ll secondo errore \u00e8 avvenuto il 25 settembre 2010, durante l'incontro valido per la 4\u00ba giornata del campionato marocchino di calcio 2010-2011, tra FAR Rabat e K\u00e9nitra Athl\u00e9tic Club, quando, dopo aver ricevuto un retropassaggio da uno dei difensori della sua squadra, ha tentato di dribblare un attaccante avversario ma ha perso il controllo del pallone e ha subito gol; a seguito di ci\u00f2, preso dallo sconforto, si \u00e8 sfilato la maglietta e i guanti e si \u00e8 allontanato dal terreno di gioco. Nel 2012 viene ceduto per 250.000 \u20ac al \"Chabab Rif El Hoceima\". Con il Raja Casablanca vince il campionato marocchino 2012-2013 e partecipa a diverse competizioni internazionali, tra le quali la CAF Champions League, tra il 2013 e il 2015.\nNel 2013 partecipa al Mondiale per club FIFA, subendo 5 reti.\nHa disputato 3 partite con la nazionale marocchina, esordendo contro il Mali in una partita vinta dal Marocco per 2-1."}
{"id": "3146647", "revid": "117005090", "url": "https://it.wikipedia.org/wiki?curid=3146647", "title": "Anik\u00f3 Kapros", "text": "Biografia.\nNata nel 1983, la futura tennista ha trascorso alcuni anni della sua infanzia alle Bahamas. Proviene da una famiglia di sportivi e di acrobati: sua madre, Anik\u00f3 K\u00e9ry, ha vinto il bronzo nella ginnastica artistica alle Olimpiadi di Monaco (1972).\nAll'Australian Open 2000 Aniko Kapros ha vinto in due specialit\u00e0 juniores: nel singolare ragazze battendo in finale Mar\u00eda Jos\u00e9 Mart\u00ednez S\u00e1nchez con il punteggio di 6\u20132, 3\u20136, 6\u20132, mentre nel doppio femminile avendo come compagna Christina Wheeler.\nAnni dopo, nel 2003, \u00e8 arrivata in finale al Japan Open Tennis Championships dove poi ha perso contro Marija \u0160arapova in tre set. Al NASDAQ-100 Open 2004 \u00e8 stata fermata al terzo turno in un incontro combattuto contro Svetlana Kuznecova. Nello stesso anno \u00e8 arrivata agli ottavi di finale all'Australian Open 2004, ma \u00e8 stata poi sconfitta da Fabiola Zuluaga.\nNel ranking ha raggiunto la 44\u00aa posizione il 10 maggio del 2004.\nStatistiche.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3146648", "revid": "110157", "url": "https://it.wikipedia.org/wiki?curid=3146648", "title": "Solace (Xavier Rudd)", "text": "Solace \u00e8 il quarto album di Xavier Rudd, pubblicato nel marzo del 2004."}
{"id": "3146650", "revid": "287204", "url": "https://it.wikipedia.org/wiki?curid=3146650", "title": "Aniko Kapros", "text": ""}
{"id": "3146660", "revid": "729019", "url": "https://it.wikipedia.org/wiki?curid=3146660", "title": "Castello di Castelleone", "text": "Il Castello di Castelleone \u00e8 un castello di origini alto-medioevali situato nel comune di Deruta (Perugia), da cui dista 4,5\u00a0km, a circa 450 m di altitudine, in localit\u00e0 Castelleone, piccolo borgo che prende il nome dal castello.\nStoria.\nIl castello (Castrum Leonis), di chiara impronta feudale nella sua parte pi\u00f9 antica che conserva ancora l'aspetto originario di fortezza difensiva, risale al XII secolo, quando vennero realizzate le sue torri e le mura in pietra.\nIl castello, in epoca medioevale e tardo-medioevale, sub\u00ec diversi assedi da parte dei Todini, nel XIII secolo, ma soprattutto quello, divenuto storico, di Andrea Fortebraccio detto \"Braccio da Montone\" (1368-1424). Il celebre condottiero e capitano di ventura cinse d'assedio il Castello di Castelleone attorno al 1410, tentando pi\u00f9 volte, inutilmente, di violarlo e danneggiarlo col fuoco.\nNella struttura del maniero sono identificabili tre epoche, quella alto medioevale (XII-XIII sec.), di cui restano ampie tracce nelle grande Torre Longobarda e nelle mura difensive, dotate di barbacane, che superano anche i tre metri di spessore, quella rinascimentale (XV-XVI sec.), con incluso il Mastio o Torre degli Sposi, collegato al nucleo principale del castello e quella neogotica (XIX sec.), che include la Torre Belvedere, la quale si affaccia sul borgo di Castelleone.\nFra il 2006 e il 2009 venne effettuato dai proprietari, conti Morsiani, un accurato restauro conservativo di consolidamento architettonico e strutturale dell'antica dimora e di minuzioso recupero filologico, storico e artistico anche degli arredi.\nGli affreschi e i decori pittorici parietali del piano nobile e delle torri (risalenti al periodo rinascimentale e neo-gotico), gli arredi d'importanza storico-artistica, antichi dipinti e opere di Annibale Carracci, Guercino, Durer e le loro scuole, lampadari antichi di Murano (nel castello furono ospiti per lungo tempo, fra gli altri, il Papa Alessandro VI Borgia, sul finire del XV sec. e il poeta Gabriele D'Annunzio, agli inizi del Novecento, che in una lode decant\u00f2 la qualit\u00e0 dell'olio d'oliva di Castelleone), testimoniano le origini feudali e nobiliari del complesso."}
{"id": "3146663", "revid": "104458", "url": "https://it.wikipedia.org/wiki?curid=3146663", "title": "Joergen Sundqvist", "text": ""}
{"id": "3146665", "revid": "767487", "url": "https://it.wikipedia.org/wiki?curid=3146665", "title": "Racconti proibiti... di niente vestiti", "text": "Racconti proibiti... di niente vestiti \u00e8 un film del 1972, diretto da Brunello Rondi.\nTrama.\nNel periodo di Papa Alessandro VI, Lorenzo del Cambio (Rossano Brazzi), pittore e poeta, induce al sesso Uccio, figlio di un suo amico, raccontandogli delle storie boccaccesche. Il ragazzo impara fin troppo bene le lezioni e ruba al maestro una bolla papale che gli permetter\u00e0 di fornicare in un convento di monache. Nel finale il pittore muore, accompagnando la Morte sotto forma di una donna nuda.\nProduzione.\nInizialmente il film avrebbe dovuto intitolarsi \"Maestro d\u2019amore\". Secondo una dichiarazione del regista, pi\u00f9 che al Decameron letterario o a quello cinematografico pasoliniano, egli s'ispir\u00f2 alle atmosfere del \"Tom Jones\" di Henry Fielding e del relativo film di Tony Richardson.\nGli esterni furono girati per lo pi\u00f9 a San Gimignano e Poggibonsi (entrambe in provincia di Siena), con varie sequenze filmate nella zona di Manziana (Roma)."}
{"id": "3146666", "revid": "110157", "url": "https://it.wikipedia.org/wiki?curid=3146666", "title": "Inkerman", "text": "Inkerman (in russo \u0418\u043d\u043a\u0435\u0440\u043c\u0430\u043d, in ucraino \u0406\u043d\u043a\u0435\u0440\u043c\u0430\u043d, nella Lingua tatara di Crimea \u0130nkerman) \u00e8 una citt\u00e0 sobborgo di Sebastopoli in Crimea.\nToponomastica.\nSi dice che \"Inkerman\" significhi \"grotta fortezza\" in turco. Durante l'era sovietica, dal 1976 al 1991, la cittadina era conosciuta come \"Belokamensk\" (\u0411\u0435\u043b\u043e\u043a\u0430\u043c\u0435\u043d\u0441\u043a) in russo e \"Bilokamiansk\" (\u0411\u0456\u043b\u043e\u043a\u0430\u043c'\u044f\u043d\u0441\u044c\u043a) in ucraino, che letteralmente significa \"citt\u00e0 di pietra bianca\", in riferimento alla tenera pietra bianca estratta nella zona e comunemente usata per le costruzioni, ma dal 1992 le \u00e8 stato restituito il suo nome pre-sovietico d'Inkerman.\nGeografia fisica.\nInkerman si trova a sud ovest della penisola di Crimea, in riva al fiume Cernaia, ed alla sua foce, che confluisce appunto nella baia di Sebastopoli.\nFa parte del rajon di Balaklava e si trova a circa cinque chilometri dalla citt\u00e0 di Sebastopoli, ed amministrativamente appartiene proprio alla municipalit\u00e0 di Sebastopoli, che \u00e8 un'unit\u00e0 separata rispetto al resto del territorio della Repubblica di Crimea.\nStoria.\nL'area d'Inkerman \u00e8 stata abitata sin dai tempi antichi, ed una fortezza ch'era nominata \"Kalamita\", \u00e8 stata costruita nel VI secolo a.C. dai Greci del Ponto Eusino.Secondo la leggenda, il primo monastero fu ricavato in alcune caverne di roccia da San Clemente, il papa Clemente I, deportato dall'imperatore romano d'Oriente vicino ad Inkerman.Nell'VIII secolo i veneratori d'icone, che soffrivano la persecuzione dell'iconoclastia in patria, ed erano stati costretti a scappare dall'Impero bizantino, riadattarono le grotte che dominavano la baia di Sebastopoli a monastero ortodosso. Verso il 1850, vi fu costruito un vero e proprio monastero ortodosso, chiuso e distrutto durante il periodo sovietico, che \u00e8 stato restaurato e restituito all'uso religioso dopo la caduta dell'Unione Sovietica.\n\"Kalamita\", una fortezza medievale che ora giace in rovina, fu costruita sull'altopiano di \"Monastyrskaja Skala\" (letteralmente \u00abla falesia del monastero\u00bb), su una scogliera strategica che domina Inkerman, ed \u00e8 menzionata al tempo dalle carte marine genovesi dei secoli XV e XV.La fortezza di \"Kalamita\" fu ampliata nel XIV secolo e restaurata dal principe Alessio di Mangup, per difendere il porto del suo principato, che riceveva dai Mongoli e dai Tatari, schiavi, bestiame, cuoio e lana, frutti dei loro attacchi predatori nel principato di Kiev (o Rus' di Kiev), in Polonia e Lituania.\nI Genovesi si resero padroni della regione e della fortezza di Kalamita nel XIV secolo e vi stabilirono delle imprese commerciali.La fortezza fu occupata poi nel XVI secolo dai Turchi che la rinominarono \"Inkerman\", e l'abbandonarono nel corso del XVIII secolo a causa delle incursioni sulla scogliera da parte dei Cosacchi, allorquando la regione fu conquistata dalla Russia, e l'ultima guarnigione turca lasci\u00f2 la baia d'Inkerman.\nUn piccolo insediamento, costituito da un agglomerato urbano ai piedi della falesia d'Inkerman, \u00e8 rimasto tuttavia anche dopo la presa della Crimea da parte dei Russi.\nDurante la Guerra di Crimea, la battaglia d'Inkerman si svolse presso la citt\u00e0 omonima il 5 novembre 1854.I Russi rinchiusi a Sebastopoli tentarono una sortita contro le truppe britanniche, che port\u00f2 al conflitto.Dopo i successi iniziali, i russi furono di nuovo ricacciati indietro con l'intervento dei francesi.Tuttavia, la causa principale della sconfitta dei russi si deve ricercare nella mancanza di cooperazione tra gli ufficiali comandanti, specificamente tra Dannenburg ed Aleksandr Sergeevi\u010d Men\u0161ikov.A causa di ordini confusi e contraddittori, venne infatti a mancare un piano d'attacco a tutto campo, dettagliato, pianificato e coordinato, delle divisioni russe dislocate nella gola di Kilenbalka, per una sequenza pi\u00f9 o meno casuale di azioni individuali, che risult\u00f2 incapace di rompere una dopo l'altra le difese alleate.Come risultato di tale disastro tattico e strategico Men\u1e61ikov fu sollevato dal comando delle truppe russe.Pochi giorni prima, il 23 ottobre, c'era gi\u00e0 stata una battaglia tra russi ed inglesi che divenne nota nella storia come la \"Piccola Inkerman\".I russi attaccarono la posizione della Seconda Divisione britannica ad Inkerman, ma furono respinti da un pesante fuoco di artiglieria, e nello scontro i russi persero 270 uomini, gl'inglesi 100.\nPopolazione.\nLa popolazione, in maggioranza russofona, s'elevava ad 11.884 abitanti nel 2011. Dai censimenti (*) od estimazioni della popolazione risulta che l'evoluzione demografica \u00e8 stata costantemente in crescita, seppur lenta:\nal censimento sovietico del 1989* = 12.442 abitanti; ai censimenti ucraini del 2005 = 11.052; del 2006 = 11.263; del 2007 = 11.478; del 2008 = 11.673; del 2009 = 11.793; del 2010 = 11.862; del 2011 = 11.884 residenti."}
{"id": "3146673", "revid": "697352", "url": "https://it.wikipedia.org/wiki?curid=3146673", "title": "Harold Garnet Callan", "text": "Socio dell'Accademia dei Lincei e della Royal Society, ha insegnato presso l'Universit\u00e0 di Saint Andrews, la pi\u00f9 antica universit\u00e0 scozzese, dal 1950 al 1982.\nParticolarmente importanti sono le sue ricerche sulla funzione degli acidi nucleici nel processo riproduttivo degli organismi viventi."}
{"id": "3146677", "revid": "767487", "url": "https://it.wikipedia.org/wiki?curid=3146677", "title": "Maracatumba... ma non \u00e8 una rumba", "text": "Maracatumba... ma non \u00e8 una rumba \u00e8 un film del 1949, diretto da Edmondo Lozzi."}
{"id": "3146679", "revid": "25152", "url": "https://it.wikipedia.org/wiki?curid=3146679", "title": "H. G. Callan", "text": ""}
{"id": "3146682", "revid": "125311361", "url": "https://it.wikipedia.org/wiki?curid=3146682", "title": "Moto Morini Corsaro", "text": "La Corsaro \u00e8 una motocicletta costruita dalla Moto Morini dal 1959 al 1974.\nCorsaro stradali e Country.\nLa moto nacque per sostituire la \"125 Turismo\" a due tempi, risalente all'inizio degli anni cinquanta. Il motore derivava da quello dello \"Sbarazzino\" del 1956, un monocilindrico quattro tempi di 98 cm\u00b3 con distribuzione ad aste e bilancieri, portato a 125\u00a0cm\u00b3 (alesaggio x corsa 56x50\u00a0mm). Tutto nuovo il telaio, a culla aperta in tubi (sullo Sbarazzino erano presenti elementi in lamiera stampata). La nuova 125 bolognese grazie alle sue prestazioni riscosse un buon successo.\nIl 1963 usc\u00ec il \"Corsaro Veloce\", dotato di un'estetica rivista e di un motore potenziato a 9 CV, che spingeva la moto a 115\u00a0km/h. L'anno successivo la gamma fu ampliata con un modello di 150\u00a0cm\u00b3 (alesaggioxcorsa 58x54\u00a0mm, cilindrata 142,6\u00a0cm\u00b3).\nIntorno agli anni sessanta inizi\u00f2 l'esportazione in USA del Corsaro, sotto le denominazioni \"Cyclone\", \"Jaguar\" e \"Hurricane\".\nNel 1969 la gamma Corsaro fu completamente rivista: due gli allestimenti, \"Sport Lusso\" e \"Super Sport\", il primo solo di 125, il secondo anche 150. In entrambi i casi il cambio pass\u00f2 da 4 a 5 marce. Il 1970 usc\u00ec il \"Corsaro Country\", scrambler con motore del Super Sport e telaio della versione da Regolarit\u00e0.\nDel 1972 \u00e8 il \"Corsaro Special\", con allestimento sportiveggiante, disponibile con i motori di 125 e 150.\nLa produzione del Corsaro cess\u00f2 nel 1974, quando fu sostituito dalla \"125 H\" con motore derivato dalla \"3 1/2\". Il nome fu ripreso per il primo modello della rinata Moto Morini, nel 2005.\nCorsaro Regolarit\u00e0.\nL'inizio degli anni sessanta vide anche la nascita di una versione da Regolarit\u00e0 del Corsaro. La prima versione (1962) era poco pi\u00f9 di una scrambler, e si dovette attendere il Salone di Milano 1965 per un modello pi\u00f9 specialistico, con telaio a doppia culla chiusa e sospensioni migliori. Il \"Corsaro Regolarit\u00e0\" cos\u00ec rivisitato ottenne diversi successi sportivi nella stagione 1966 (vittoria di categoria alla Valli Bergamasche e medaglia d'oro alla Sei Giorni), anno in cui all'originaria versione 125 fu affiancata anche una 150\u00a0cm\u00b3.\nL'anno successivo il modello venne totalmente modificato: nuovo il telaio (un monotrave superiore con doppia culla chiusa rialzata), le sovrastrutture e rivisto il motore, disponibile in tre cilindrate (100, 125 e 150). Con queste modifiche le Morini pilotate da Edoardo Dossena, Giovanni Collina e Giuseppe Gritti vinsero il Campionato Italiano nelle classi 100, 125 e Oltre 125, ottenendo anche quattro medaglie d'oro alla Sei Giorni. Per il 1968 il motore 150 venne leggermente maggiorato (da 142,6 a 153,2\u00a0cm\u00b3) grazie all'aumento della corsa da 54 a 58\u00a0mm. In quest'anno il Corsaro vinse il titolo italiano della 100 con Pierluigi Rottigni e della 125 con Collina, oltre a sette medaglie d'Oro alla Sei Giorni di San Pellegrino Terme.\nLa Sei Giorni bergamasca mostr\u00f2 i limiti del Corsaro Regolarit\u00e0, surclassato nelle prestazioni dalle due tempi austriache e tedesche. Nel 1969 la Morini present\u00f2 la nuova versione della sua Regolarit\u00e0, con telaio irrobustito, cambio a 5 rapporti e una nuova estetica. Questa versione ottenne, nel biennio 1969-70, quattro titoli italiani con Giuseppe Signorelli, Alessandro Gritti e Fausto Oldrati.\nNel 1971 la Morini, al fine di contrastare ulteriormente la sempre pi\u00f9 pressante concorrenza duetempistica, rivedette di nuovo il Corsaro Regolarit\u00e0: telaio Verlicchi alleggerito, sospensioni Marzocchi, ruota anteriore da 21\". Esce di produzione il motore da 100\u00a0cm\u00b3, mentre il 150 viene ulteriormente maggiorato (si passa a 163,9\u00a0cm\u00b3, aumentando l'alesaggio a 60\u00a0mm).\nPer il solo impiego agonistico Franco Lambertini progett\u00f2 una nuova termica con camera di scoppio nel pistone e testa piatta. Con questo accorgimento si guadagnarono 2\u00a0CV e migliorarono la coppia e il tiro ai bassi regimi. Alessandro Gritti vinse con la nuova termica la Valli Bergamasche '71.\nIl 1972 fu l'ultimo anno di produzione del Corsaro Regolarit\u00e0; per ritrovare una fuoristrada marchiata Morini si dovr\u00e0 attendere il 1981, anno di entrata in commercio della \"Camel\", spinta dal 500 bicilindrico a V progettato da Lambertini."}
{"id": "3146685", "revid": "212348", "url": "https://it.wikipedia.org/wiki?curid=3146685", "title": "Quattro stagioni (Arcimboldo)", "text": "Quattro stagioni \u00e8 una serie di quattro dipinti realizzata dal pittore Giuseppe Arcimboldo.\nStoria.\nDopo la partenza verso la corte di Vienna, nel 1562 Giuseppe Arcimboldo divenne pittore di corte sotto l'erede al trono e futuro imperatore Massimiliano II, per il quale compose due cicli di dipinti, \"Le stagioni\" e \"I quattro elementi\". La loro disposizione era studiata in modo tale che ognuna delle stagioni fosse rivolta verso un elemento, creando un sistema di rapporti tra microcosmo e macrocosmo propri della dottrina aristotelica; l'interpretazione attuale \u00e8 quella di opere volte a celebrare il reame viennese tramite un assetto allegorico. Dei dipinti della versione originale rimangono soltanto \"L'Inverno\" e \"L'Estate\", custoditi al Kunsthistorisches Museum di Vienna; le versioni pi\u00f9 conosciute sono per\u00f2 quelle del Louvre, copie eseguite dallo stesso Arcimboldo sulla richiesta di Massimiliano II nel 1573. Si differenziano dall'originale viennese per una cornice floreale presente in tutti e quattro i dipinti.\nNei primi anni del novecento quest'opera era considerata una \"macabra burla\" dei disegni caricaturali di Leonardo, che forse Arcimboldo pot\u00e9 vedere a Milano; probabilmente il pittore ne fu ispirato per la composizione delle sue teste, ma i legami tra i due artisti non sono chiari.\nDescrizione e stile.\n\"Primavera\".\nLa Primavera \u00e8 una donna composta da una grande variet\u00e0 di fiori, con il capo rivolto verso sinistra come l'Autunno. Tutta la figura ha origine da una composizione floreale, la pelle del viso e le labbra sono petali di rosa, boccioli e corolle, i capelli sono un \"bouquet\" variopinto e rigoglioso, gli occhi sono bacche di belladonna. Una collana di margherite ne orna il collo, mentre il corpo \u00e8 coperto da una vasta selva di foglie di differenti fogge.\nL'impianto allegorico del dipinto \u00e8 stato largamente studiato, e dall'analisi risultano chiari alcuni particolari: si nota una preponderanza dell'iris sul seno della donna, mentre l'orecchino \u00e8 formato da un'aquilegia; assieme al giglio che risalta sul capo, si tratta di fiori con una valenza simbolica molto evidente, in particolare in un'iconografia lontana da quella italiana.\n\"Estate\".\nNella versione originale, come in quella del Louvre, \u00e8 il solo dei dipinti a portare la firma di Arcimboldo, anche se la paternit\u00e0 dell'autore non \u00e8 messa in dubbio per i restanti tre. Il soggetto \u00e8 ancora una donna, ma, a differenza della Primavera, ha il viso rivolto verso destra: questo crea quindi una divisione a coppie dei dipinti.\nIl volto, a differenza della Primavera, \u00e8 costituito non di fiori ma di frutti, verdure e ortaggi: le ciliegie ornano tutto l'orlo della capigliatura e si ritrovano anche sul viso a comporre il labbro superiore; la guancia \u00e8 formata da una pesca, il naso \u00e8 un cetriolo, l'orecchio visibile \u00e8 una melanzana, e il sopracciglio una spiga di grano.\nIl vestito \u00e8 formato interamente da grano, sul collo merlato si nota la scritta \"GIUSEPPE ARCIMBOLDO F\", mentre sulla manica \u00e8 inciso l'anno \"1573\"; dal petto spunta un carciofo.\n\"Autunno\".\nL'Autunno \u00e8 rappresentato come un uomo dai lineamenti grossolani, poco gentili; come la Primavera, egli guarda verso sinistra. Il collo, formato da due pere e da alcuni ortaggi, spunta da un tino parzialmente distrutto mentre le doghe di legno che lo formano sono tenute legate tramite dei rami di salice.\nLa faccia \u00e8 formata da pere e mele, visibili in particolare sulla guancia e per il naso; il mento \u00e8 una melagrana, mentre l'orecchio, un fungo, regge un pendente a forma di fico. Le labbra e la bocca sono formate dal riccio della castagna mentre la peluria del viso \u00e8 resa tramite del grano. La capigliatura \u00e8 composta esclusivamente da uve e viti, alla cui sommit\u00e0 si trova una zucca, contraltare del giglio della Primavera.\n\"Inverno\".\nL'Inverno \u00e8 rappresentato come un vecchio la cui pelle \u00e8 un tronco nodoso, con escoriazioni naturali e rigonfiamenti del legno; tali deformazioni insistono nel rappresentare quindi le rughe e la pelle rovinata dall'et\u00e0. La barba, rada e poco curata, \u00e8 resa tramite radici o piccoli rami; la bocca \u00e8 formata da due funghi. L'occhio visibile \u00e8 una spaccatura nera del legno, cos\u00ec come l'orecchio \u00e8 ci\u00f2 che resta di un ramo spezzato; i capelli sono un groviglio di rami, accompagnato sul retro da una serie di piccole foglie. La spoglia figura \u00e8 ravvivata solamente dai colori del limone e dell'arancia, pendenti da un ramo proveniente dal \"petto\" dell'uomo: l'inverno \u00e8 infatti la stagione in cui la natura non \u00e8 rigogliosa e non d\u00e0 frutti, se non gli agrumi in Italia. \nLa veste dell'uomo \u00e8 una semplice stuoia di paglia, su cui per\u00f2 \u00e8 ricamato uno stemma che forse rimanda al committente dell'opera: nella versione originale del dipinto il vecchio indossa un mantello con sopra effigiata una \"M\" ed una corona, in questo caso certamente un richiamo a Massimiliano II. L'inverno, prima stagione dell'anno nel calendario imperiale romano e perci\u00f2 la pi\u00f9 importante tra le quattro, venne associata all'imperatore in maniera anche pi\u00f9 diretta tra i contemporanei."}
{"id": "3146687", "revid": "599013", "url": "https://it.wikipedia.org/wiki?curid=3146687", "title": "Chanda Rubin", "text": "Biografia.\nFiglia di un giudice, aveva due fratelli, uno dei quali \u00e8 morto a soli 38 anni nel 2018.\nCarriera.\nVinse nel 1992 il torneo di Wimbledon 1992 - Singolare ragazze, sconfiggendo in finale Laurence Courtois con il punteggio di 6\u20132, 7\u20135.\nNel 1996 arriv\u00f2 alle semifinali dell'Australian Open 1996 - Singolare femminile perdendo contro Monica Seles che poi vincer\u00e0 il titolo. Nella stessa competizione vinse il doppio femminile esibendosi in coppia con Arantxa S\u00e1nchez sconfiggendo in finale Lindsay Davenport e Mary Joe Fern\u00e1ndez con il punteggio di 7\u20135, 2\u20136, 6\u20134. Arriv\u00f2 ad essere numero 6 del mondo in singolo l'8 aprile 1996 e numero nove in doppio il 15 aprile 1996\nNell'Open di Francia 1995 - Singolare femminile e all'Open di Francia 2000 - Singolare femminile giunse entrambe le volte ai quarti di finale, la prima volta perse contro Arantxa S\u00e1nchez Vicario, la seconda contro Martina Hingis. Nel 1999 arriv\u00f2 in finale all'US Open 1999 Doppio femminile dove con Sandrine Testud perse contro Serena Williams e Venus Williams.\nFra i tanti titoli vinti in questi anni il Bell Challenge nel 2000 dove sconfisse Jennifer Capriati 6\u20134, 6\u20132 e il East West Bank Classic nel 2002 dove vinse Lindsay Davenport con 5-7, 7-6(5), 6-3. Nel 2003 arriv\u00f2 nuovamente ai quarti di finale all'Open di Francia 2003 - Singolare femminile perdendo contro Justine Henin che vincer\u00e0 poi la competizione.\nNel 2004 partecip\u00f2 alle Olimpiadi di Atene, dove venne eliminata al terzo turno.\nComplessivamente ha vinto 17 titoli WTA: 7 in singolare e 10 in doppio.\nVita privata.\nDopo il ritiro ha conseguito la laurea a Harvard, ottenendo la lode. Nel 2015 si \u00e8 sposata: dal matrimonio \u00e8 nata una figlia.\nRiconoscimenti.\nNella sua carriera ha ricevuto numerosi riconoscimenti, 4 dei quali nell'anno 1995:"}
{"id": "3146689", "revid": "404449", "url": "https://it.wikipedia.org/wiki?curid=3146689", "title": "Palazzo del Podest\u00e0 (Massa Marittima)", "text": "Il palazzo del Podest\u00e0, o palazzo Pretorio, \u00e8 uno storico palazzo situato a Massa Marittima, nella provincia di Grosseto, nel terziere di Cittavecchia.\nStoria.\nIl palazzo risale agli anni tra il 1225 e il 1235 e fu residenza dei podest\u00e0, oltre che dei commissari e dei capitani di giustizia di Massa Marittima. Sulla facciata \u00e8 possibile vedere finestre bifore e gli stemmi dei podest\u00e0, del Comune e di Siena.\nIl palazzo \u00e8 dal 1978 sede del Museo archeologico di Massa Marittima."}
{"id": "3146695", "revid": "339392", "url": "https://it.wikipedia.org/wiki?curid=3146695", "title": "Maurocastro", "text": ""}
{"id": "3146697", "revid": "339392", "url": "https://it.wikipedia.org/wiki?curid=3146697", "title": "Moncastro", "text": ""}
{"id": "3146700", "revid": "827882", "url": "https://it.wikipedia.org/wiki?curid=3146700", "title": "Saint Andrews", "text": "Saint Andrews (in scozzese: \"Sanct Androis\", in gaelico scozzese: \"Cill R\u00ecmhinn\", conosciuta, nei secoli passati in italiano, come \"Sant\u2019Andrea\") \u00e8 una citt\u00e0 universitaria, ex borgo reale, situato sulla costa orientale del Fife, in Scozia.La citt\u00e0, che fino al X secolo era conosciuta come, \"Kilrymont\", prese in seguito il nome da Sant'Andrea Apostolo. L'opzione \"-s\" in St. Andrews non \u00e8 un possessivo, ma rappresenta Androis, la forma pi\u00f9 antica scozzese di Andrew. Con una popolazione di 16.680 abitanti, \u00e8 il centro pi\u00f9 popoloso del Fife. Nella citt\u00e0 troviamo la cattedrale di St. Andrews risalente all'VIII secolo, e un vescovado, risalente almeno all'XI secolo. L'insediamento \u00e8 cresciuto a ovest della cattedrale di St. Andrews e divenne ben presto la capitale ecclesiastica della Scozia, una posizione che mantenne fino alla Riforma scozzese. Famosa cattedrale storica, ai suoi tempi la pi\u00f9 grande, ora giace in rovina. Oggi St. Andrews \u00e8 turisticamente conosciuta come la \"Casa del golf\". Ci\u00f2 \u00e8 dovuto al fatto che \u00e8 sede del Royal and Ancient Golf Club, fondato nel 1754. Il suo prestigio \u00e8 tale che esercita autorit\u00e0 legislativa del gioco del golf in tutto il mondo (tranne che negli Stati Uniti e in Messico) ed organizza l'Open Championship, il pi\u00f9 antico torneo di golf, uno dei quattro tornei Major pi\u00f9 importanti del mondo, nonch\u00e9 il solo che si svolge al di fuori degli USA.\u00c8 anche sede dell'Universit\u00e0 di St. Andrews, la terza pi\u00f9 antica nel mondo di lingua inglese, e una delle pi\u00f9 prestigiose del Regno Unito. L'Universit\u00e0 \u00e8 parte integrante del borgo, e durante il periodo scolastico, gli studenti costituiscono circa un terzo della popolazione della citt\u00e0. Il Memorial Martiri, eretto in onore di Patrick Hamilton, George Wishart, e altri martiri dell'epoca della Riforma, si trova sul lato ovest della citt\u00e0 su una scogliera a picco sul mare.\nStoria.\nI primi abitanti si insediarono, nel corso del Mesolitico, tra il 10000 e il 5000 a.C., ai margini della foce dei fiumi Tay ed Eden, provenienti dalle pianure del Nord Europa. ln seguito, intorno al 4500 a.C., popoli nomadi si insediarono nei pressi della moderna citt\u00e0. In quanto agricoltori deforestarono la zona e costruirono diversi monumenti.\nIl primo nome dato al luogo fu quello di \"Muckross\", il cui significato \u00e8,\"testa di Cinghiale\". Dopo la fondazione di un insediamento religioso nella zona avvenuto attorno al 370 d.C., il nome fu cambiato in \"Cennrigmonaid\" in memoria di \"T\u00faathal\u00e1n\", abate di \"Cennr\u00edgmonaid\". Nel 906 d.C., la citt\u00e0 divenne sede del vescovo di Alba, e i confini si estesero, includendo il territorio tra il fiume Forth e il fiume Tweed.\nLa fondazione della citt\u00e0 odierna inizia attorno al 1140 grazie al vescovo Robert, probabilmente sul sito delle rovine del castello di St. Andrews. Secondo una carta del 1170, il nuovo borgo venne costruito ad ovest della ex Cattedrale, lungo Castle Street. Il borgo di St. Andrews \u00e8 stato rappresentato per la prima volta nel 1357 al Gran Consiglio di Scone Palace.\nRiconosciuta come capitale ecclesiastica della Scozia, la citt\u00e0 inizi\u00f2 ad avere grande influenza dal punto di vista economico e politico in Europa. Nel 1559, dopo la Riforma e le Guerre dei tre regni cadde in rovina e perse lo status di capitale ecclesiastica della Scozia. Sotto l'autorit\u00e0 del vescovo di St. Andrews, la citt\u00e0, nel 1614, divenne un semplice borgo baronale, e, successivamente, borgo reale grazie ad un editto di Re Giacomo VI. Nel XIII secolo, la citt\u00e0 era ancora in declino, ma nonostante questo era salita pian piano alla ribalta grazie ai legami a 'noti giocatori di golf'. Dal XIX secolo, la citt\u00e0 inizi\u00f2 ad espandersi oltre i confini medievali originali, con strade, nuove case e ville di citt\u00e0. Oggi, St. Andrews \u00e8 nota per le universit\u00e0, il golf e il turismo.\nLuoghi d'interesse storico.\nSt. Andrews era delimitata da numerose \"porte murate\"\". Due sono ancora visibili: la prima \u00e8 la porta murata di So'gait mentre la seconda \u00e8 la porta di Sea Yett, nel porto della citt\u00e0. La porta murata di So'gait, ora West Port, \u00e8 una tra le ultime superstiti delle citt\u00e0 della Scozia. Le torri che fanno parte della costruzione riprendono la forma delle torri della \"porta di Netherbow,\" ad Edimburgo. L'arco centrale, di forma semi-ottagonale, sostiene i passaggi di ronda. Tra il 1843 e il 1845 vennero aggiunti alla porta, ad avvenuta ricostruzione, archi laterali e bassorilievi.\nLe porte in rovina si trovano a, \"Port Swallowgait\", \"Port No'rgait\" \"Mercatgait Port\" e a \"Kirkheaugh\".\nLe tre strade principali del centro storico sono: la North, la Market e la South Street. Nel XIX secolo i vecchi nomi scozzesi delle vie della citt\u00e0 furono tradotti in inglese. Mercatgait divenne Market Street, mentre No'rgait divenne North Street.\nDal punto di vista storico l'edificio storico pi\u00f9 importante \u00e8 la \"Chiesa della Santissima Trinit\u00e0\", fatta costruire nel 1144 dal vescovo Robert Kennedy, in un terreno situato nei pressi della parte sud-est del Timpano del Duomo. Nel 1234 fu dedicata al vescovo David de Bernham. Fra il 1410 e il 1412 il vescovo Warlock fece ricostruire la chiesa su di un nuovo sito, situato sul lato nord di South Street. Gran parte delle caratteristiche architettoniche furono asportate e trasportate nel palazzo del re, da Robert Balfour tra 1798 e 1800. In seguito, tra il 1907 e il 1909, la chiesa fu restaurata e riccamente decorata da McGregor Chambers che le ridiede un aspetto medievale. Solo la torre nord-occidentale, una parte della guglia e gli archi del portico mantennero il loro aspetto originale. A est del centro della citt\u00e0, si trovano le rovine della Cattedrale di Sant'Andrea. Questo un tempo era l'edificio pi\u00f9 grande della Scozia. Fu costruita per ospitare le reliquie di Sant'Andrea e divenne nota come prima cattedrale della citt\u00e0. Al giungere della Riforma, nel 1559, la cattedrale and\u00f2 decadendo e nel 1826 i baroni dello scacchiere ne acquistarono le rovine.\nLe rovine del castello di St. Andrews sono situate nei pressi di una scogliera. Il castello fu eretto intorno al 1200 come casa dei vescovi e degli arcivescovi. Pi\u00f9 tardi fu utilizzato come palazzo, prigione e fortezza, ma mantenne il legame ecclesiale con la citt\u00e0 e con il tempo venne demolito e ricostruito. Per questo la maggior parte del castello risale solo all'epoca compresa tra il 1549 e il 1571. Il castello fu ricostruito in stile rinascimentale perch\u00e9, l'uso che se ne voleva fare, era quello di palazzo, piuttosto che di fortezza.\nL'abside del convento domenicano, il \"Blackfriars\", pu\u00f2 ancora essere visto sulla South Street. Resti di altre case religiose distrutte, appartenenti alla ex citt\u00e0 medievale, anche se meno visibili, hanno lasciato tracce, come ad esempio il lebbrosario di San Nicola Casale (Il Steading).\nSociet\u00e0.\nEvoluzione demografica.\nSecondo il censimento del 2001, St. Andrews contava una popolazione totale di unit\u00e0, mentre nel 2008 si attestava intorno alle unit\u00e0. La composizione demografica della popolazione \u00e8 quasi perfettamente in linea con la media del resto della Scozia. La fascia di et\u00e0 16-29 costituisce la maggior parte della popolazione (37%). L'et\u00e0 media di maschi e femmine della citt\u00e0 era di 29 e 34 anni rispettivamente, rispetto al 37 e 39 anni per quelli di tutta la Scozia. L'87,78 % degli abitanti della citt\u00e0 nasce nel Regno Unito (inclusi 61,80% dalla Scozia), il 0,63% dalla Repubblica di Irlanda, mentre il 4,18% da altri paesi dell'Unione europea, e il 7,42% da altre parti del mondo.\nGeografia fisica.\nClima.\nIl clima \u00e8 temperato atlantico, relativamente mite, nonostante l'elevata latitudine nord. Gli inverni non sono freddi come ci si potrebbe aspettare, visto che Mosca, il Labrador e Terranova si trovano alla stessa latitudine. Le temperature diurne possono scendere sotto lo zero e la media \u00e8 di circa . Tuttavia la citt\u00e0 \u00e8 soggetta a forti venti. Le gelate notturne sono comuni, ma nevicate si verificano di rado. La temperatura pi\u00f9 bassa registrata in inverno a St. Andrews \u00e8 di . Le temperature estive sono in genere alquanto basse, con massime giornaliere che superano raramente i ."}
{"id": "3146705", "revid": "287204", "url": "https://it.wikipedia.org/wiki?curid=3146705", "title": "Gatha", "text": ""}
{"id": "3146709", "revid": "25152", "url": "https://it.wikipedia.org/wiki?curid=3146709", "title": "St Andrews", "text": ""}
{"id": "3146715", "revid": "1856513", "url": "https://it.wikipedia.org/wiki?curid=3146715", "title": "Air Mekong", "text": "La Air Mekong \u00e8 stata una compagnia aerea civile del Vietnam con base nell'aeroporto di Ph\u00fa Qu\u1ed1c. \u00c8 stata fondata nel 2009 iniziando i voli di linea nell'ottobre 2010.\nSi tratta della terza compagnia aerea privata del Vietnam, dopo la Indochina Airlines (fallita nel 2009) e la VietJet Air.\nLa flotta della Air Mekong era composta da quattro Bombardier CRJ 900 dotati di novanta posti fra classe economica e business, affittati dalla statunitense SkyWest Leasing.\nLe operazioni di volo sono state sospese nel 2013 e nel 2015 \u00e8 stata revocata la licenza di volo."}
{"id": "3146716", "revid": "767487", "url": "https://it.wikipedia.org/wiki?curid=3146716", "title": "A sud niente di nuovo", "text": "A sud niente di nuovo \u00e8 un film del 1956 diretto da Giorgio Simonelli.\nTrama.\nDurante una rivista musicale succedono alcuni fatti strani, tra una ballerina ed un'attrice della compagnia teatrale. Un ragazzo, tale Dick, innamorato della ballerina, segue la ragazza nella sua nelle tourn\u00e9e, e fa di tutto per entrare a far parte nella compagnia. La ballerina, che non \u00e8 innamorata di Dick, cerca di dissuaderlo. Giunge il comm. Bianchi, padre di Dick, raggiunge il teatro ma per errore scambia Jane (la ballerina) con Fulvia (un'attrice della compagnia). Fulvia commette anch'essa un errore. Scambia il comm. Bianchi per il padre di un suo spasimante siciliano. Lentamente, nel finale del film si chiariscono tutti gli equivoci."}
{"id": "3146717", "revid": "287204", "url": "https://it.wikipedia.org/wiki?curid=3146717", "title": "San Folco", "text": ""}
{"id": "3146725", "revid": "729019", "url": "https://it.wikipedia.org/wiki?curid=3146725", "title": "Aeroporto Internazionale Noi Bai", "text": "L'aeroporto internazionale di Noi Bai (in vietnamita: \"S\u00e2n bay qu\u1ed1c t\u1ebf N\u1ed9i B\u00e0i\") (ICAO: VVNB - IATA: HAN) \u00e8 un aeroporto vietnamita situato 45\u00a0km a nord della capitale Hanoi. \u00c8 il secondo aeroporto pi\u00f9 grande del Vietnam, dopo l'aeroporto internazionale di Tan Son Nhat di Ho Chi Min City. \u00c8 il principale aeroporto di Hanoi ed ha sostituito con la sua apertura nel 1978 il preesistente Aeroporto di Gia Lam. Il Terminal 1 serve voli nazionali mentre il Terminal 2, inaugurato nel 2015, serve tutti i voli internazionali. L'apertura del Terminal 2 \u00e8 avvenuta in contemporanea all'inaugurazione di una nuova autostrada che collega l'aeroporto al centro di Hanoi tramite un nuovo ponte sul fiume rosso. Dal 2012 \u00e8 gestito dalla Airports Corporation of Vietnam, societ\u00e0 di gestione di tutti gli scali del paese. L'aeroporto \u00e8 il principale hub di Vietnam Airlines e delle low cost Bamboo Airways, Jetstar Pacific e Vietjet Air."}
{"id": "3146729", "revid": "1781667", "url": "https://it.wikipedia.org/wiki?curid=3146729", "title": "Michajlov (Slovacchia)", "text": "Michajlov (in ungherese \"Kismih\u00e1ly\") \u00e8 un comune della Slovacchia facente parte del distretto di Snina, nella regione di Pre\u0161ov.\nStoria.\nVenne menzionato per la prima volta nel 1557. "}
{"id": "3146730", "revid": "599013", "url": "https://it.wikipedia.org/wiki?curid=3146730", "title": "Youssef Rossi", "text": "Carriera.\nClub.\nDopo gli esordi con il Raja Casablanca, nel 1997 venne ingaggiato dai francesi del Rennes in cambio di 11 milioni di franchi, firmando un contratto di cinque anni. Due anni dopo fu ceduto in prestito al NEC Nijmegen, in cui gioc\u00f2 una sola partita di campionato.\nNel luglio del 2000 venne acquistato dagli scozzesi del Dunfermline Athletic. Nel novembre dello stesso anno esordi nella Scottish Premier League contro il St. Johnstone, facendosi espellere dopo 25 minuti. Due gare dopo, nella sfida contro il Dundee United, sub\u00ec una seconda espulsione e, mentre usciva dal terreno di gioco, rivolse gesti ingiuriosi nei confronti dei tifosi avversari. Il 26 dicembre 2000 mise a segno il suo primo ed unico gol della sua esperienza scozzese nella partita contro l'. Nel gennaio del 2003, poich\u00e9 i dirigenti del Dunfermline si opposero alla sua volont\u00e0 di lasciare il club, gli venne revocato il salario e gli fu imposto un divieto di trasferimento internazionale da parte della FIFA, ma nel dicembre dello stesso anno riusc\u00ec comunque ad andarsene, accasandosi nuovamente al Raja Casablanca.\nNel 2005 \u00e8 passato all'Al-Khor, in Qatar, concludendo la sua carriera nel 2008.\nNazionale.\nCon la Nazionale di calcio del Marocco ha totalizzato 33 presenze ed ha partecipato al in Francia."}
{"id": "3146737", "revid": "827882", "url": "https://it.wikipedia.org/wiki?curid=3146737", "title": "Owen Mercer", "text": "Owen Mercer il pi\u00f9 conosciuto come Capitan Boomerang Jr., \u00e8 un personaggio dei fumetti DC Comics. \u00c8 un supereroe, figlio del Capitan Boomerang originale (Digger Harkness) e di Meloni Thawne.\nOwen ha familiarit\u00e0 con numerosi supereroi e supercriminali. Suo padre \u00e8 il supercriminale Capitan Boomerang; i suoi fratellastri sono il supereroe Bart Allen e Inertia (clone di Bart); due dei suoi antenati sono il Professor Zoom e Cobalt Blue, quest'ultimo fratello gemello di Barry Allen (secondo Flash).\nBiografia del personaggio.\nOrigini.\nAll'inizio di \"Crisi d'Identit\u00e0\", Digger Harkness si ritrov\u00f2 ad essere un cattivo obsoleto nel mondo moderno dei supercriminali. Andando regolarmente sul satellite dei supercriminali in cerca di lavoro, chiedendo favori al Calcolatore, era proprio alla fine della sua carriera se giunse fino al punto di chiedere un lavoro.\nDurante questo periodo sent\u00ec che era giunto il momento di cercare il figlio che non aveva mai visto, Owen Mercer. Prima della morte di Harkness, i due riuscirono ad incontrarsi. Prendendo il mantello di suo padre, divenne il secondo Capitan Boomerang. Capitan Cold, fratello di Golden Glider (che si credeva essere la madre di Owen), lo fece diventare uno dei Nemici.\nI Nemici.\nAnche se inizialmente Owen non aveva nessun attaccamento ai Nemici, gli piacque lo scopo e il senso di famiglia e squadra offerto dal gruppo, dopo aver scoperto che il corpo di suo padre era stato trafugato per essere sottoposto a degli esperimenti in un laboratorio (che si scopr\u00ec essere un piano per ottenere i ricordi di Harkness).\nAll'incirca all'inizio di \"Rogue War\", in cui i Nemici riformati combatterono i propri compagni sotto la guida di Capitan Cold. Ad Ashley Zolomon fu detto da Harkness in persona che Golden Glider non era la madre di Owen. Successivamente, si scopr\u00ec in \"Flash\" n. 25 (gennaio 2006) che la madre di Owen \u00e8 Meloni Thawne, che ebbe questo figlio con Digger Harkness quando questi rimase intrappolato per qualche tempo nel XXX secolo. Non si sa se nacque prima Bart o Owen, o di come Owen giunse nel nostro tempo.\nLa Societ\u00e0.\nDurante \"Crisi infinita\", Owen fu parte della Societ\u00e0 Segreta dei Supercriminali di Luthor. Lui, Capitan Cold e Mirror Master furono inviati a fare da guardia ad una fabbrica contro gli Outsiders, sotto il comando di Deathstroke (che era in realt\u00e0 Arsenal sotto copertura). Quando la battaglia tra gli Outsiders e i Nemici distrusse i macchinari nella fabbrica, i Nemici ed altri criminali non avrebbero aiutato per niente nel combattimento e al momento dell'esplosione, Owen venne salvato dagli Outsiders, mentre i Nemici lo lasciarono nella base mentre saltava in aria. Si costitu\u00ec infine alle forze dell'ordine.\nDurante la serie \"52\", Owen fu parte della Suicide Squad, inviata da Amanda Waller ad attaccare Black Adam.\nOutsiders.\nDurante \"Un Anno Dopo\", Owen si ritrov\u00f2 confinato nella prigione per metaumani di Iron Heights. Qui si ritrov\u00f2 ad essere il compagno di cella di Black Lightning, che fu arrestato per un omicidio commesso da Deathstroke. Per di pi\u00f9, scopr\u00ec che gli altri detenuti, avendo scoperto l'identit\u00e0 del suo compagno di cella, avevano in programma di ucciderlo. Gli Outsiders vennero informati e tentarono di far uscire Pierce dal carcere. Sfortunatamente, il piano non ebbe successo. Quando evasero, Black Lightning chiese ai suoi compagni di portare Owen con loro, cosa che loro accettarono controvoglia. Non appena fuggirono, il jet degli Outsiders, il \"Pequod\", venne abbattuto, e durante il tentativo di atterraggio, il mondo li credette morti.\nDato che questo evento e la Libert\u00e0 di Trattato di Potere, ora la squadra lavorava sotto copertura. La maggior parte degli Outsiders correnti fu creduta morta finch\u00e9 una missione pasticciata rivel\u00f2 la loro presenza al mondo. La sua storia come Nemico venne esaminata numerose volte dal leader della squadra, Nightwing, che torturava dei dittatori perch\u00e9 abbattessero un clone di Jay Garrick. Tuttavia, si scopr\u00ec che il suo desiderio di unirsi agli Outsiders derivava dal suo desiderio di avere una famiglia. Nightwing gli permise l'adesione, in parte perch\u00e9 Arsenal pensava che ne valesse la pena, e poi perch\u00e9 Owen si stava sforzando di trovare una famiglia fin dalla morte di suo padre e dallo scoppio della \"Rogue War\".\nOwen and\u00f2 in cerca del Robin corrente a causa della sua connessione, dove i loro padri si uccisero a vicenda. Mentre Robin inizialmente credette che Owen lo stesse cercando per terminare il combattimento che suo padre inizi\u00f2; in \"Robin\" n. 152, Owen rivel\u00f2 che intendeva fare ammenda con il giovane eroe e gli offr\u00ec la sua assistenza per aiutarlo a distruggere una bomba creata dal Joker. I due successivamente passarono la notte successiva a ripulire le vecchie tane di numerosi criminali. Dopo di ci\u00f2, Robin acquist\u00f2 un po' di rispetto civile per Boomerang nonostante ci\u00f2 che i loro padri si fecero a vicenda. Boomerang tent\u00f2 di stringere la mano di Robin, ma questi declin\u00f2 l'offerta non sentendosi ancora pronto per questo passo.\nOwen svilupp\u00f2 anche un'intima amicizia con Supergirl, Kara Zor-El. Dopo che Supergirl ritorn\u00f2 dopo il suo tempo passato in compagnia di Power Girl, Kara cominci\u00f2 ad avere bisogno di una vita normale sulla Terra e ebbe un \"appuntamento\" con Owen, nel corso del quale i due si confidarono dei propri problemi passati. Kara gli diede poi il soprannome di \"Boomer\". Anche se il duo si diede spesso a dei flirt espliciti, non ebbero mai una relazione romantica. Questo per l'interesse di Kara nei confronti di Nightwing, e che scherzosamente diceva che lei e Owen avevano una relazione da fratelli, in cui lui aveva una specie di fissazione malata per la sua \"sorellina\".\nSentendosi rifiutato dopo la relazione di Kara con Power Boy, Owen and\u00f2 in un bar dove conobbe Cassandra Cain (Batgirl), che all'epoca era sotto il controllo mentale di Deathstroke, e che era stata assunta per uccidere Supergirl. Cassandra rap\u00ec e tortur\u00f2 Owen per attirare Supergirl. Sfortunatamente, tutto ci\u00f2 si dimostr\u00f2 inutile, in quanto Kara trov\u00f2 Cassandra da sola, senza avere nessun sospetto del rapimento di Owen. Batgirl non riusc\u00ec a compiere il suo compito, poich\u00e9 venne sconfitta quando Kara fece crescere delle pietre solari di Kryton che impalarono la sua nemica. Kara port\u00f2 prontamente Owen al pronto soccorso, dove venne curato. Mentre era ancora sotto cura medica, si scopr\u00ec che Power Boy stava perseguitando Kara.\nDopo la violenta rottura tra Power Boy e Supergirl, la Terra fu presa di mira dagli spiriti della Zona Fantasma, che cominciarono ad emergere dall'interno di Superman. Kara riusc\u00ec a sconfiggerli e a riportare la Terra alla normalit\u00e0. Dopo di ci\u00f2, in \"Supergirl\" n. 19 Kara cominci\u00f2 a scusarsi con tutte le persone che fer\u00ec dal giorno del suo arrivo sulla Terra. Tra di loro, Boomer, a cui lei si scus\u00f2 per averlo ferito e guidato. Durante questa conversazione, la storia della relazione con Kara venne subito chiarito. Quando lei gli chiese di come si sentisse per il fatto che fu guidato, Owen rispose, \"B\u00e9, se posso...per me essere stato \"guidato\" significherebbe che io abbia pensato di averci provato con te...per me, pensare di averci provato con una ragazza di sedici anni, potenziata nel sonno da alcuni cristalli solari o di qualunque roba si tratti...significherebbe che io sia un poco di buono pronto per la prigione. Cosa che non sono\". In \"Checkmate\" n. da 13 a 15, crossover con \"Outsiders\" n. da 47 a 49, Checkmate rap\u00ec tutti i membri degli Outsiders ad eccezione di Nightwing, cosa che gli permise di infiltrarsi nel quartier generale dell'organizzazione segreta e di offrirgli un accordo: agli Outsiders non sarebbe torto un capello per le loro azioni passate in Africa, e in cambio si sarebbero infiltrati nella Oolong Island per conto di Checkmate. Durante l'operazione, Nightwing, Owen e la Regina Nera di Checkmate furono presi in ostaggio da Chang Tzu, sui quali quest'ultimo esegu\u00ec degli esperimenti. Dopo che Batman salv\u00f2 gli Outsiders in territorio Nord Coreano, e che Nightwing gli pass\u00f2 il comando della squadra, Owen e Nightwing furono inseriti insieme nelle \"audizioni\" per la nuova formazione del gruppo. Spinto troppo in l\u00e0, e non necessitando di dimostrare di essere all'altezza, Owen ritorn\u00f2 alla Suicide Squad anche se Batman sentiva che avrebbe potuto svolgere l'attivit\u00e0 di doppio agente.\nSuicide Squad.\nIn \"All Flash\" n. 1, Owen, come parte della Squad, cattur\u00f2 due dei Nemici responsabili della morte di Bart Allen, Heat Wave e il Mago del Tempo, in Louisiana. In \"Countdown\" n. 39, lui e il resto della Suicide Squad inseguirono Trickster e il Pifferaio in tutta Gotham City dopo che questi riuscirono a fuggire dal membro della squadra Deadshot. La Squad, tuttavia, fu infruttuosa quanto Deadshot, e i due Nemici riuscirono a fuggire alla cattura.\nLa notte pi\u00f9 profonda.\nOwen era visita alla tomba di suo padre in compagnia di Pozzo di Catrame, quando uno sciame di anelli neri volarono nella cripta, rianimando tutti i criminali deceduti come Lanterne Nere, incluso suo padre. I Nemici si batterono ad Iron Heights, e quando la battaglia si ridusse ad un pari da entrambe le parti e il figlio di Digger, Owen, arriv\u00f2 e lo port\u00f2 via dalla battaglia, credendo di poter ancora riportare indietro suo padre. Successivamente, Owen credeva di aver incatenato il corpo di suo padre e lo nutriva con delle vittime come un criminale di nome Sandblast che contava su Owen per entrare nei Nemici. Si scopr\u00ec che Owen venne ingannato da Boomerang nella credenza che con sufficiente sangue dalle sue vittime lo avrebbe riportato in vita. I Nemici trovarono Owen con Capitan Cold che lo rimproverava di credere alle bugie di Digger. Capendo che Owen infranse la regola del codice dei Nemici di non uccidere donne e bambini, Cold lo lanci\u00f2 nel pozzo. Ad Owen fu strappato il cuore da suo padre, e subito un anello nero del potere lo rianim\u00f2 come nuova recluta nel Corpo delle Lanterne Nere. Sia lui che suo padre furono poi congelati in un blocco di ghiaccio da Cold. Suo padre riusc\u00ec comunque a fuggire e ad unirsi alla battaglia contro gli eroi, dove fu portato in vita e in buona salute.\nPoteri e abilit\u00e0.\nIl Capitan Boomerang originale cominci\u00f2 ad addestrare Owen prima di morire. Il ragazzo dimostr\u00f2 subito creativit\u00e0 nel creare dei boomerang personali chiamati \"razorangs\" ed un boomerang lancia acido.\nOwen esib\u00ec anche degli \"scoppi di velocit\u00e0\": scoppi limitati di super velocit\u00e0 per brevi distanze, pi\u00f9 notabilmente quando lanciava i boomerang. Questo fu addirittura possibile durante il periodo in cui Bart conteneva l'intera Forza della velocit\u00e0. Tuttavia, durante gli esperimenti di Chang Tzu, questi credeva che Owen poteva avere accesso alla Forza della velocit\u00e0, ma Mercer neg\u00f2 sempre di aver avuto o di aver sperimentato la super velocit\u00e0, anche se Tzu fu in grado di attivarla accidentalmente, causandogli una grande sofferenza e molto dolore. La fonte esatta dei suoi poteri rimane ignara. Nondimeno, come descritto in \"Justice Society of America\" n.8, la Forza della velocit\u00e0 sembr\u00f2 essere ritornata ed era accessibile a tutti gli ex velocisti ancora una volta.\nAltri media.\nOwen Mercer comparve nel film animato \"\". Lo si vede tra i super criminali che accerchiarono Superman e Batman."}
{"id": "3146738", "revid": "3115", "url": "https://it.wikipedia.org/wiki?curid=3146738", "title": "D\u00fabrava (Snina)", "text": "D\u00fabrava (in ungherese \"Kist\u00f6lgyes\") \u00e8 un comune della Slovacchia facente parte del distretto di Snina, nella regione di Pre\u0161ov.\nStoria.\nVenne menzionato per la prima volta nel 1557. "}
{"id": "3146752", "revid": "254059", "url": "https://it.wikipedia.org/wiki?curid=3146752", "title": "Francesco Maffei", "text": "Biografia.\nLa sua prima formazione pittorica avvenne nella scuola vicentina di Alessandro Maganza, ma si completa con lo studio dei grandi pittori di scuola veneta del XVI secolo: Jacopo Bassano, Tintoretto e Paolo Veronese, artisti la cui lezione Maffei sapr\u00e0 riutilizzare per la sua maturazione in senso barocco.\nNegli anni '20 e '30 del XVII secolo opera nella sua citt\u00e0 natale, eccetto nel 1638, quando \u00e8 documentato a Venezia, dove termina il suo percorso formativo, al fianco di Sante Peranda, dipingendo nella chiesa di San Nicola da Tolentino.\nTra gli anni '40 e la sua morte, intervenuta nel 1660, svolge la sua attivit\u00e0 di pittore, oltre che nelle gi\u00e0 citate citt\u00e0 venete, a Brescia, a Rovigo, a Milano e a Padova, dove si trasferisce nel 1657 e dove, l'anno successivo, dipinge nella basilica di Sant'Antonio da Padova.\nLa parte pi\u00f9 consistente della sua attivit\u00e0 \u00e8 svolta a Vicenza, dove appare come uno dei pi\u00f9 importanti pittori del periodo e dove glorifica su grandi tele i podest\u00e0 che governano la citt\u00e0 per conto della Repubblica Serenissima. Di particolare pregio le opere conservate all'Oratorio di San Nicola da Tolentino, i suoi ultimi dipinti nella citt\u00e0 berica prima del trasferimento a Padova nel 1657.\nFrancesco Maffei, pur essendo stato educato nell'atelier dei Maganza, si liber\u00f2 delle atmosfere cupe e fumiganti del tardo Alessandro Maganza e prese a vivacizzare l'intonazione complessiva dei suoi dipinti impiegando pennellate velocissime intrise di gialli limone, fucsia, rossi magenta e arancioni ispirati al gusto cromatico di Andrea Vicentino. Parallelamente, trasportato da un'ansia narrativa sempre pi\u00f9 pressante, rielaborava le proprie composizioni traendo suggerimenti dalle opere di Paolo Veronese. Nelle opere del quarto decennio la foga \"protobarocca\", rilevata dalla critica viene incrementata dalla conoscenza della pittura di Domenico Fetti, del tedesco Johann Liss, di Bernardo Strozzi e dell'ultimo Tiziano Vecellio. Tra il 1644 e il 1656 si scalano le \"Allegorie civili\" per il Palazzo Podestarile di Vicenza (ora al Museo Civico) e per la Chiesa della Beata Vergine del Soccorso (Rovigo). A questo periodo risalgono le opere per l'Oratorio di San Nicola da Tolentino e l'Oratorio delle Zitelle a Vicenza. In esse, pur conservando alla propria pittura l'ossatura formale manieristica, sfrangia i contorni, da cui fuoriesce una materia pittorica grassa e capace di riflettere una luce gemmea, esaltata dagli accostamenti complementari e veronesiani delle tinte.\nOpere.\nDi seguito si riporta un elenco non esaustivo di opere di Francesco Maffei:"}
{"id": "3146757", "revid": "599013", "url": "https://it.wikipedia.org/wiki?curid=3146757", "title": "Smahi Triki", "text": ""}
{"id": "3146759", "revid": "3115", "url": "https://it.wikipedia.org/wiki?curid=3146759", "title": "Gum 29", "text": "Gum 29 (nota anche come RCW 49) \u00e8 una grande nebulosa a emissione visibile nella costellazione australe della Carena.\nSi osserva nella parte nordoccidentale della costellazione, vicino al confine con le Vele e a breve distanza angolare dall'ammasso aperto NGC 3293; \u00e8 situata sul bordo pi\u00f9 occidentale della brillante regione dell'Arco della Carena, sul Braccio del Sagittario e appare come una nebulosa di discrete dimensioni e ben fotografabile attraverso un telescopio. La sua declinazione \u00e8 fortemente australe e ci\u00f2 comporta che dalle regioni boreali la sua osservazione sia possibile solo a partire dalle regioni temperate pi\u00f9 meridionali; dall'emisfero australe invece \u00e8 osservabile per quasi tutte le notti dell'anno e risulta persino circumpolare dalle latitudini temperate. Il periodo migliore per la sua osservazione nel cielo serale \u00e8 compreso fra i mesi di febbraio e giugno.\nSi tratta di un'importante regione H II di notevole estensione, oggetto di studio in quanto contiene al suo interno il giovane e brillantissimo ammasso aperto Westerlund 2, composto da alcune stelle particolarmente calde e luminose, come la stella blu MSP\u00a0183, e contenente due brillanti stelle di Wolf-Rayet, WR\u00a020a e WR\u00a020b. Questa grande regione nebulosa si trova sul bordo esterno del Braccio del Sagittario a una distanza di almeno 4200-4700\u00a0parsec (13700-15300 anni luce), sebbene alcune stime la indichino come ancora pi\u00f9 distante, fino a 8000\u00a0parsec, venendosi cos\u00ec a trovare in una regione della Via Lattea piuttosto remota. Tramite le osservazioni condotte ai raggi X, all'interno di Gum\u00a029 sono state individuate 468 sorgenti, 379 delle quali mostrano delle controparti a pi\u00f9 lunghezze d'onda, come nel vicino e medio infrarosso e in alcuni casi anche nella luce visibile; alla grande popolazione di stelle massicce di classe spettrale O e B, aggregate nell'ammasso Westerlund\u00a02, si aggiungono numerose stelle giovani di piccola e media massa, che comprendono una grande popolazione di stelle T Tauri con massa fino a 2,7\u00a0M\u2299. La formazione stellare risulta ancora molto attiva, come \u00e8 testimoniato dalla presenza di alcuni maser, di cui uno OH, due ad acqua e uno al metanolo. In diversi punti della nebulosa si osservano strutture filamentose formate da gas ionizzato e neutro e polveri, spesso disposti a formare strutture colonnari e piccoli addensamenti; ci\u00f2 \u00e8 stato interpretato come un indizio del fatto che nella regione di Gum\u00a029 la quantit\u00e0 di polveri \u00e8 relativamente bassa. Alcune strutture nebulose presentano una forma a bow shock, come nel caso delle due sorgenti IRAS catalogate come IRAS\u00a010205-5729 e IRAS\u00a010227-5730."}
{"id": "3146761", "revid": "775372", "url": "https://it.wikipedia.org/wiki?curid=3146761", "title": "Kay Granger", "text": "\u00c8 contraria all'aborto e alle unioni gay."}
{"id": "3146763", "revid": "404449", "url": "https://it.wikipedia.org/wiki?curid=3146763", "title": "Palazzo dei conti di Biserno", "text": "Il Palazzo dei conti di Biserno \u00e8 uno storico palazzo situato a Massa Marittima, nella provincia di Grosseto, nel terziere di Cittavecchia.\nStoria.\nIl palazzo risale al XIII secolo, secolo in cui i conti di Biserno si insediarono a Massa Marittima.\nIl conte Boccio di Biserno, nel 1330, vendette una parte dell'edificio al comune e dette cos\u00ec origine al primo nucleo del Palazzo Comunale che sarebbe stato costruito interamente alcuni anni dopo. Dopo la caduta della repubblica il palazzo divenne propriet\u00e0 dei vescovi di Massa Marittima.\nNel XIX secolo, l'intero palazzo fu restaurato dall'architetto Lorenzo Porciatti di Grosseto. Oggi l'edificio \u00e8 una residenza privata."}
{"id": "3146766", "revid": "380654", "url": "https://it.wikipedia.org/wiki?curid=3146766", "title": "AJ Lee", "text": "April Mendez ha iniziato la sua carriera nel wrestling nel marzo del 2007, lottando nel circuito indipendente del New Jersey con il ring name Miss April. Dopo aver firmato un contratto con la WWE nel maggio del 2009, \u00e8 stata inviata per un anno e mezzo nel territorio di sviluppo della Florida Championship Wrestling. Nell'autunno del 2010 ha partecipato alla terza stagione di \"NXT\", classificandosi al terzo posto alle spalle di Kaitlyn e Naomi, ed \u00e8 poi entrata a far parte del main roster.\nHa detenuto per tre volte il Divas Championship ed \u00e8 stata nominata \"Diva of the Year\" nel 2012 e nel 2014.\nCarriera.\nGli esordi (2007\u20132009).\nDopo le scuole superiori, April Mendez svolge dei provini in varie scuole di wrestling e debutta ufficialmente nel marzo del 2007.\nL'11 ottobre 2008 fa il suo esordio nella Women Superstar Uncensored, con il ring name Miss April, in coppia con Malia Hosaka, partecipando ad un torneo per l'assegnazione del WSU Tag Team Championship; le due vengono sconfitte al secondo turno dalle Beatdown Betties (Annie Social e Roxxie Cotton), che andranno poi a vincere il torneo. Il 7 febbraio 2009 Miss April e Brooke Carter sconfiggono le Beatdown Betties, conquistando cos\u00ec il WSU Tag Team Championship.\nFlorida Championship Wrestling (2009\u20132010).\nIl 5 maggio 2009 April Mendez firma un contratto con la WWE e viene subito mandata nella Florida Championship Wrestling (FCW), all'epoca territorio di sviluppo della WWE. Debutta il 14 agosto seguente, con il ring-name di April Lee, in un Fatal 4 Way match contro Alicia Fox, Tiffany e Serena Mancini vinto da quest'ultima. Nel mese di settembre il suo ring-name viene cambiato in AJ Lee.\nNel primo round per decretare la nuova FCW Divas Champion sconfigge Tamina, perdendo contro Serena in semifinale: ottiene una chance per il titolo ma fallisce contro Naomi il 10 giugno. La settimana successiva perde un triple threat match fra lei, Serena e Naomi che rimane campionessa. Nel centesimo episodio della FCW fallisce l'assalto al titolo per doppio countout.\nDopo essere stata sconfitta nella terza stagione di WWE NXT, AJ ritorna in Florida Championship Wrestling. Perde il titolo di Queen Of FCW contro Rosa Mendes il 12 dicembre 2010. Nei tapings FCW del 16 dicembre, AJ conquista l'FCW Florida Diva's Championship battendo Naomi.\nWWE (2010\u20132015).\nTerza stagione di \"NXT\" (2010\u20132011).\nIl 31 agosto 2010 viene annunciato che April Jeanette far\u00e0 parte della terza stagione di NXT con il ring name di AJ e con Primo Colon come mentore. Fa il suo debutto il 7 settembre battendo Aksana e Goldust in un Mixed Tag Team match a coppie miste. La settimana successiva perde in un altro Mixed Tag Team match contro Dolph Ziggler e Kaitlyn. Dopo una vittoria con Kaitlyn in un match singolo, \u00e8 prima nella classifica delle prove (ne ha vinte 8) e nella puntata di NXT del 16 novembre, accede alla season finale, insieme a Kaitlyn e Naomi. AJ viene eliminata nella puntata del 22 novembre. Fa il suo ritorno a NXT la settimana successiva effettuando lo schienamento vincente su Maxine in un 6-diva tag team match che vedeva da una parte lei e le Bella Twins e dall'altra Maxine, Alicia Fox e Aksana.\nAJ fa il suo debutto a SmackDown il 27 maggio 2011, combattendo in coppia con Kaitlyn, perdendo un match di coppia contro Alicia Fox e Tamina.\nNella puntata del 10 luglio, AJ debutta da singolo con una sua theme song e, accompagnata sempre da Natalya, riesce a sconfiggere Tamina in un match singolo. Nella puntata di Raw All Star Night, il 13 giugno, AJ vince un 14-diva tag team match insieme a Beth Phoenix, Eve Torres, Gail Kim, Kaitlyn, Kelly Kelly e Natalya sconfiggendo Alicia Fox, Rosa Mendes, Tamina, Melina, Brie Bella, Nikki Bella e Maryse. Nella puntata di Smackdown del 17 giugno, AJ, Kaitlyn e Natalya vengono sconfitte in un 6-diva tag team match da Alicia Fox, Rosa Mendes e Tamina. Il rematch avviene la settimana dopo a Superstars e vede uscire vincitore il trio face. Nella puntata di SmackDown dell'8 luglio, sconfigge Tamina. Il 1\u00ba agosto a Raw, partecipa alla battle royal per decretare la prima sfidante al WWE Divas Championship detenuto da Kelly Kelly ma viene eliminata.\nNella puntata di SmackDown del 5 agosto, AJ perde contro Natalya. Subito dopo il match, quest'ultima effettua un Turn Heel attaccando proprio AJ. La settimana dopo, perde un match di coppia insieme a Kaitlyn contro il duo Heel formato da Beth Phoenix e Natalya. Nella puntata di SmackDown del 19 agosto, vince un match di coppia insieme a Kelly Kelly contro Natalya e Alicia Fox. Nella puntata di NXT del 23 agosto, perde un match contro la rientrante Maxine mentre in quella del 6 settembre, vince un match a coppie miste insieme a Titus O'Neil contro Derrick Bateman e Maxine. Nella puntata di NXT del 13 settembre, AJ continua la faida con Maxine e perde un altro match contro quest'ultima. La stessa settimana, a SmackDown, perde contro Beth Phoenix. Il 20 settembre a NXT riesce a sconfiggere Maxine dopo una shining wizard. Il 6 ottobre a Superstars sconfigge Tamina. Il 14 ottobre a NXT sconfigge di nuovo Maxine. Nella puntata di Raw Halloween del 31 ottobre, AJ partecipa alla battle royal in costume nella quale era in palio lo status di prima sfidante al Divas Title ma viene eliminata. Il giorno dopo, ad NXT, vince un 6-person tag team match insieme a Titus O'Neil e Percy Watson contro il trio formato da Maxine, JTG e Derrick Bateman. Nella puntata di SmackDown del 25 novembre, AJ perde l'ennesimo match di coppia insieme a Kaitlyn contro le Divas of Doom. Alla fine del match, Kaitlyn abbandona AJ sul ring e viene attaccata da Natalya con una \"Sharpshooter\".\nRelazione con Daniel Bryan (2011\u20132012).\nNella puntata di SmackDown del 13 gennaio AJ accompagna il fidanzato Daniel Bryan per il main event della serata valevole per il titolo mondiale contro Big Show. AJ finisce KO durante il match nella quale viene travolta dal gigante accidentalmente e deve lasciare l'arena in barella accompagnata dai medici, facendo concludere il match in un no contest. Ritorna nella puntata di SmackDown del 3 febbraio, impedendo a Big Show di colpire il suo ragazzo Daniel Bryan con la Big Finisher. Successivamente continua a comparire a bordo ring in quasi tutti gli incontri del suo ragazzo, appoggiando tutte le cose che fa e che dice. Nella puntata di SmackDown del 16 marzo sconfigge Nikki Bella e in quella del 23 Brie Bella. A WrestleMania XXVIII Daniel Bryan, non appena viene fatta suonare la campanella per l'inizio del suo match contro Sheamus per il World Heavyweight Championship, chiede un bacio ad AJ e, non appena si volta, viene colpito dal Brogue Kick dello sfidante, perdendo. A SmackDown l'American Dragon accusa la ragazza di essere stata la causa della sua umiliante sconfitta e la scarica definitivamente di fronte al pubblico. Il 20 aprile, sempre nello show azzurro, dopo essere stata umiliata nuovamente da Daniel Bryan, perde per squalifica contro Natalya poich\u00e9 l'assale colpendola con dei pugni. Sette giorni dopo colpisce addirittura con uno schiaffo la sua migliore amica Kaitlyn dopo che quest'ultima le aveva parlato male di Daniel Bryan. Nella puntata successiva va a scusarsi con lei per ci\u00f2, ma poi la colpisce nuovamente. Di conseguenza le due si affrontano e a vincere \u00e8 AJ in appena trenta secondi. Dopo qualche tempo AJ inizia a frequentare assiduamente CM Punk. Nella puntata di Raw del 4 giugno interviene appunto durante il match tra Punk e Kane, dove quest'ultimo venne colpito da Daniel Bryan. Nella puntata di SmackDown dell'8 giugno compare verso la fine del match tra Sheamus e Kane, che alla fine viene sconfitto. Nella puntata di Raw dell'11 giugno la ragazza, afferma che Kane non era l'uomo che voleva far credere, ma che aveva un \"cuore\". Nella stessa serata John Laurinaitis annuncia un Tag Team Match tra lei e CM Punk contro Kane e Daniel Bryan. Durante l'incontro riceve involontariamente il cambio e, trovandosi davanti al Big Red Monster, gli salta addosso per baciarlo. Subito dopo Kane, confuso e sorpreso, abbandona il suo compagno, che viene sconfitto. Nella puntata di SmackDown del 15 giugno si presenta da sola sul ring per parlare, ma viene interrotta da Dolph Ziggler e Vickie Guerrero. Di conseguenza arriva in sua difesa CM Punk, ma nel successivo match causa la sconfitta di questo e del compagno di coppia Sheamus contro Dolph Ziggler e Daniel Bryan. Infine ha una lite con Vickie Guerrero, dalla quale ne esce male, ma in suo soccorso arriva Kane, che la prende in braccio per portarla via. CM Punk cerca di fermarlo, ma non appena i due arrivano sul ring, il Big Red Monster lo stende insieme a Daniel Bryan con una Double Chokeslam. A No Way Out si svolge un incontro a tre per il WWE Championship tra CM Punk, Daniel Bryan e Kane: AJ cade di proposito dall'apron ring in modo da far distrarre il mostro mascherato e far vincere il campione.\nLe notte dopo a Raw, durante l'incontro tra CM Punk e Sheamus contro Daniel Bryan e Kane, entra nell'arena con indossa la maschera di quest'ultimo e i pantaloni rossoneri, girando intorno al ring e distraendo appunto il Big Red Monster per far vincere ancora una volta CM Punk. Nella puntata di Raw del 25 giugno, vince una Battle Royal fra le Divas in costume, eliminando per ultima Vickie Guerrero. Nella puntata di SmackDown del 29 giugno, inoltre, viene proclamata da un sondaggio su WWE.com come arbitro speciale per sfida fra CM Punk e Daniel Bryan a WWE Money in the Bank con in palio il WWE Championship. Nella medesima serata era stata in precedenza sconfitta dalla WWE Divas Champion Layla a causa dell'interferenza di Daniel Bryan, il quale si pente del gesto quando viene rivelato l'esito del sondaggio. Nella puntata di Raw del 2 luglio fa coppia con Sheamus e vince un Tag Team Match contro Dolph Ziggler e Vickie Guerrero. A fine serata interviene nel Main Event, un altro Tag Team Match: CM Punk e John Cena contro Daniel Bryan e Chris Jericho. Dopo che John Cena e \"Y2J\" danno vita a una rissa e si spostano nel backstage, la ragazza prima comincia a saltellare attorno al ring e poi sistema un tavolo a bordo ring, in modo da salire poi sulla terza corda per apprestarsi a buttarsi sopra di esso. Daniel Bryan la ferma, cos\u00ec come CM Punk (che la raggiunge sulla terza corda), ma AJ bacia quest'ultimo per poi spingerlo contro il tavolo insieme a Daniel Bryan, facendo finire il match in un No Contest. Nella puntata speciale SmackDown: The Great American Bash del 3 luglio viene intervistata da Michael Cole, che successivamente viene cacciato dal ring da Daniel Bryan e CM Punk. Quando tra i due sta per scoppiare una lite, AJ li ferma e bacia prima Daniel Bryan e poi Punk, che se ne stava andando via, lasciando stupiti entrambi. Nella puntata di Raw successiva chiede a CM Punk di sposarla, per poi ricevere la stessa proposta da Daniel Bryan. Le risposte vengono rimangate a pi\u00f9 tardi dal General Manager anonimo. Nel Main Event la ragazza vince un Tag Team Match con CM Punk contro Daniel Bryan ed Eve Torres. A fine match il WWE Champion dice che non la sposer\u00e0 e le d\u00e0 anche le sue motivazioni, ma viene schiaffeggiato, cos\u00ec come Daniel Bryan, il quale credeva di avere di nuovo il suo appoggio. A Money in the Bank arbitra, come sancito, il match che vede opposti CM Punk e Daniel Bryan, ostentando tuttavia un arbitraggio del tutto corretto. Il giorno seguente, a Raw, fa coppia con Daniel Bryan vincendo contro Eve Torres e The Miz. A fine match, Bryan propone ad AJ di sposarlo e quest'ultima accetta. Infine, Bryan, comunica tramite Twitter che il loro matrimonio si terr\u00e0 alla millesima puntata di Raw della settimana seguente. Nella puntata del 20 luglio di SmackDown partecipa al \"Peep Show\" con Daniel Bryan, durante il quale schiaffeggia Christian, infastidita da quest'ultimo.\nGeneral Manager di \"Raw\" (2012\u20132013).\nNella puntata di Raw numero 1000 del 23 luglio, prima del matrimonio appare nel backstage dove dice alla WWE Divas Champion Layla di non essere pazza e sa quello che sta facendo, durante il matrimonio fra la ragazza e Daniel Bryan, AJ rivela che non \u00e8 pi\u00f9 intenzionata a sposarsi visto che ha accettato la proposta di Vince McMahon di diventare la nuova General Manager dello Show rosso. Se ne va poi contenta, lasciando Daniel furibondo. Nella puntata di Raw del 30 luglio comincia la sua nuova avventura lavorativa, come General Manager, e come prima decisione sancisce per la medesima serata John Cena contro Big Show in cui il vincitore affronter\u00e0 CM Punk a SummerSlam per il WWE Championship. CM Punk interferisce nel match, facendolo finire in un no contest e proclamando che nessuno \u00e8 il vincitore. AJ fa quindi il suo ingresso nello stage, e sancisce un triple threat match per il titolo WWE a SummerSlam. Poco dopo, nel suo ufficio, arriva Daniel Bryan, che non ha ancora digerito i fatti di 7 giorni prima. AJ, provando a fargli capire che ora ha un ruolo molto importante, lo mette contro Sheamus in uno Street Fight Match, vinto dall'irlandese. Nella puntata di Raw del 27 agosto ha un diverbio con Vickie Guerrero che finisce in rissa. Nella medesima sera sancisce per il main event di Night of Champions la sfida fra CM Punk e John Cena valido per il WWE Championship. Il 3 settembre a Raw viene chiamata da Vickie Guerrero sul ring per ricevere le sue scuse. In questa occasione viene umiliata e schiaffeggiata due volte da Vickie, che approfitta del fatto che la GM \u00e8 stata richiamata dal consiglio generale che le ha proibito di aggredire qualunque membro della WWE, lottatore o manager. Nella puntata successiva verr\u00e0 bruscamente interrotta da Booker T, GM di SmackDown, mentre richiama Sheamus per aver usato il Brogue Kick, mossa temporaneamente bandita dallo stesso Booker T per la sua pericolosit\u00e0. AJ, stizzita e visibilmente irritata dall'intervento di Booker T, lascia quindi lo stage. Il 1\u00ba ottobre Paul Heyman annuncia che ha richiesto alla dirigenza della WWE la sospensione di AJ, dopo che questa lo schiaffeggi\u00f2 nella puntata precedente (24 settembre) in risposta agli schernimenti di Heyman e CM Punk durante lo stesso episodio. A lui si aggiunge Vickie Guerrero, che pretende come lui di diventare il nuovo GM. AJ fa quindi il suo ingresso nel ring, e annuncia che la direzione non ha intenzione di sospenderla, ma di controllare comunque il suo operato tramite un coatch. Nel medesimo episodio AJ arbitra a sorpresa il match di coppia tra il Team Hell No (Kane e Daniel Bryan) e Dolph Ziggler e CM Punk, sancito da lei a inizio show. Nella puntata di Raw del 22 ottobre 2012 AJ Lee d\u00e0 le sue dimissioni davanti a Vince McMahon dopo una riunione con il consiglio di amministrazione della societ\u00e0. Al suo posto Vince nomina Vickie Guerrero GM di Raw ad interim (ruolo specificato da Vince nel backstage dello show) come Managing Supervisor.\nNella puntata di Raw del 29 ottobre sfida Beth Phoenix e la sconfigge con un roll-up; successivamente interviene Vickie Guerrero e dice che il match deve essere ripetuto; questa volta a vincere \u00e8 la Phoenix con la sua Glam Slam. Nelle puntate successive di Raw, Vickie cerca di mostrare prove della relazione tra AJ Lee e John Cena, anche se la wrestler continua a ripetere che sono solo amici. Alle Survivor Series viene attaccata alle spalle da Tamina Snuka, che diventa la guardia del corpo di Vickie Guerrero. Durante l'episodio di Raw del 19 novembre, durante l'ormai abituale segmento in cui Vickie Guerrero cerca di dimostrare che tra AJ e John Cena c'\u00e8 una relazione amorosa, quest'ultimo bacia la ragazza per mettere fine al fantomatico scandalo trascinato da settimane da Vickie e Dolph Ziggler. Appena Cena si allontana da lei, per\u00f2, AJ lo ribacia con pi\u00f9 foga, prima di essere interrotti da Dolph Ziggler che attacca Cena alle spalle. Nelle puntate successive diventa chiaro che tra i due \u00e8 nata una relazione. Nella puntata di Raw del 3 dicembre batte invece Tamina, rivendicandosi dell'attacco subito qualche settimana prima. Nella puntata di Raw del 10 dicembre, perde contro Vickie Guerrero che viene aiutata dall'arbitro Brad Maddox.\nAl pay-per-view prima salva John Cena dalle sediate di Vickie Guerrero, ma successivamente lo fa precipitare dalla scala facendogli perdere il match contro Dolph Ziggler. Il giorno seguente a Raw, serata dedicata agli Slammy Award, fa coppia nel main event con Dolph Ziggler nell'affrontare John Cena e Vickie Guerrero con l'incontro che termina in squalifica a favore di Cena e Vickie visto che interviene Big E Langston attaccando proprio il Leader della Cenation con AJ Lee che rimane soddisfatta dell'accaduto. Nella puntata speciale di SmackDown del 18 dicembre \u00e8 ospite assieme a Dolph Ziggler e Big E Langston al talk-show Miz TV. In questa occasione, AJ Lee sostiene che John Cena le ha spezzato il cuore ed \u00e8 per questo che ha deciso di tradirlo alleandosi con Dolph Ziggler. AJ \u00e8 apparsa a WrestleMania 29 al fianco di Ziggler e Langston nel match per il WWE Tag Team Championship contro il Team Hell No (Daniel Bryan e Kane), ma non sono riusciti a vincere.\nDivas Champion (2013\u20132014).\nNella puntata di \"Raw\" del 25 marzo 2013 AJ Lee ha sconfitto l'allora Divas Champion Kaitlyn via countout e un mese dopo ha vinto una battle royal nella puntata di \"Raw\" del 22 aprile per diventare la nuova sfidante per il Divas Championship. Successivamente \u00e8 iniziata una storyline in cui Kaitlyn riceveva dei regali da un ammiratore misterioso. Nella puntata di \"Raw\" del 10 giugno, dopo che Big E Langston si \u00e8 presentato come l'ammiratore misterioso, AJ ha rivelato di essere la mente dietro tutto ci\u00f2, rimproverando Kaitlyn e lasciandola in lacrime. Sei giorni dopo all'inaugurale pay-per-view Payback, AJ ha sconfitto Kaitlyn per conquistare il suo primo Divas Championship. AJ e Langston hanno continuato a deridere Kaitlyn, con AJ che ha alla fine mantenuto il suo Divas Championship contro Kaitlyn in una rivincita il 14 luglio a Money in the Bank. Pi\u00f9 tardi quella sera, AJ \u00e8 costata a Dolph Ziggler la sua rivincita per il World Heavyweight Championship contro Alberto Del Rio, dopo essersi prematuramente intrufolata nel ring e colpito Del Rio con il suo Divas Championship, causando la squalifica.\nA causa delle sue azioni, Ziggler ha concluso la sua relazione con AJ la notte seguente a \"Raw\". AJ ha ottenuto la sua vendetta costando a Ziggler un match non titolato contro Del Rio, per poi attaccarlo e scatenare Langston su di lui. Nella puntata di \"SmackDown\" del 2 agosto, \u00e8 stato annunciato che a Langston non sarebbe pi\u00f9 stato permesso di accompagnare AJ per i suoi match. Tuttavia, AJ ha continuato a difendere con successo il suo titolo contro Kaitlyn dopo che l'alleata di Kaitlyn, Layla, l'ha tradita. Il 18 agosto a SummerSlam, AJ e Langston sono stati sconfitti da Kaitlyn e Ziggler in un mixed tag team match, mettendo fine alla loro faida.\nNella puntata di \"Raw\" del 26 agosto, AJ ha interrotto la celebrazione in corso di Brie Bella per la vittoria di un rematch contro Natalya, eseguendo un promo shoot sul cast di \"Total Divas\". La settimana successiva, AJ ha interferito in un triple threat match tra Natalya, Naomi e Brie Bella, con il risultato che il match \u00e8 stato interrotto quanto tutte e tre l'hanno attaccata. Ci\u00f2 ha portato AJ a difendere il titolo contro il trio in un fatal four-way match a Night of Champions, dove ha mantenuto il suo titolo. Alla fine di settembre, AJ ha arruolato Tamina Snuka come sua guardia del corpo. AJ ha difeso con successo il suo titolo contro Brie Bella a Battleground con l'aiuto di Tamina, ma \u00e8 stata mandata a casa (legit) la notte seguente a \"Raw\" dopo che ha mostrato segni di una commozione cerebrale causata quando la sua testa ha colpito un palo del ring durante la difesa del titolo. \u00c8 tornata in azione a Hell in a Cell, dove ha sconfitto ancora una volta Brie Bella.\nAlle Survivor Series, AJ ha capitanato una squadra in un tradizionale seven-on-seven elimination tag team match contro il cast di \"Total Divas\", in cui \u00e8 stata l'unica superstite della sua squadra, cortesia di Natalya. Ci\u00f2 ha portato a un match per il titolo tra le due al pay-per-view , dove AJ ha ancora una volta mantenuto il suo titolo. Nella puntata di \"Main Event\" dell'8 gennaio 2014, AJ ha sconfitto la sua ex migliore amica e tag team partner Kaitlyn nell'ultimo match di Kaitlyn, terminando ufficialmente la loro rivalit\u00e0.\nA met\u00e0 gennaio, AJ \u00e8 diventata la pi\u00f9 lunga Divas Champion in carica, superando il record precedente di Maryse. A Elimination Chamber, AJ ha perso per squalifica contro Cameron a causa dell'intervento di Tamina Snuka, mantenendo il titolo. Il 6 aprile a WrestleMania XXX, AJ ha difeso con successo il Divas Champiosnhip nel 14-Diva \"Vickie Guerrero Invitational\" match. La notte seguente a \"Raw\", AJ ha perso il titolo dopo aver sfidato in modo presuntuoso la debuttante Paige in un match per il titolo improvvisato, terminando il suo regno dopo 295 giorni. \u00c8 stato successivamente riferito che AJ ha richiesto un periodo di pausa, accordatole dalla WWE, per guarire da alcuni infortuni.\nVarie faide (2014\u20132015).\nAJ Lee \u00e8 tornata, come \"babyface\", nella puntata di \"Raw\" del 30 giugno 2014, sfidando Paige ad un rematch per il Divas Championship; la ragazza \u00e8 emersa vittoriosa ed ha conquistato il titolo per la seconda volta in carriera. Dopo aver difeso con successo la cintura a Battleground contro la stessa Paige, AJ \u00e8 stata violentemente attaccata da quest'ultima e gettata dalla rampa d'ingresso, infortunandola (\"kayfabe\"). Il 17 agosto, a SummerSlam, ha perso il Divas Championship ancora una volta contro Paige, salvo poi riconquistarlo il mese successivo a Night of Champions in un Triple Threat match che includeva anche Nikki Bella. Il \"feud\" contro Paige si \u00e8 definitivamente concluso il 26 ottobre, a Hell in a Cell, dove AJ ha mantenuto il titolo. Il 23 novembre, a Survivor Series, AJ \u00e8 stata sconfitta in soli 33 secondi da Nikki Bella dopo che Brie Bella l'aveva distratta con un bacio, perdendo cos\u00ec il Divas Championship. Nel rematch di \u00e8 stata nuovamente sconfitta da Nikki in maniera scorretta.\nDopo un'assenza di tre mesi per guarire da un infortunio al collo, AJ Lee \u00e8 tornata nella puntata di \"Raw\" del 2 marzo 2015, venendo in aiuto dell'ex rivale Paige, che era stata attaccata dalle Bella Twins (Brie Bella e Nikki Bella). Il 29 marzo, a WrestleMania 31, AJ e Paige hanno sconfitto le Bella Twins in un Tag Team match.\nIl 3 aprile 2015, tramite il sito ufficiale della WWE, AJ Lee ha annunciato il suo ritiro dal mondo del wrestling a causa dei continui infortuni alla vertebra cervicale. L'atleta ha inoltre citato la difficile situazione venutasi a creare durante l'anno precedente dopo l'abbandono della federazione da parte di suo marito, CM Punk, al quale erano seguite molte polemiche tra quest'ultimo e la dirigenza.\nVita privata.\nDal 2013 \u00e8 sentimentalmente legata al wrestler CM Punk, con cui si \u00e8 sposata il 13 giugno 2014.\nIl 4 aprile 2017 \u00e8 stata pubblicata la sua autobiografia, intitolata \"Crazy Is My Superpower\"."}
{"id": "3146767", "revid": "131962", "url": "https://it.wikipedia.org/wiki?curid=3146767", "title": "Angina faringea", "text": "L'angina faringea \u00e8 una infezione della faringe prodotta dal virus detto coxsackievirus.\nEpidemiologia.\nColpisce soprattutto i bambini piccoli, ma pu\u00f2 manifestarsi anche negli adulti. In genere il virus viene trasmesso attraverso la saliva e l'aria, quando un individuo infetto tossisce o starnutisce. Molti individui ospitano il virus senza presentare sintomatologia.\nSintomi.\nDopo un periodo di incubazione di due-sette giorni si manifestano febbre, perdita dell'appetito e mal di gola. Possono essere concomitanti anche cefalea, fastidio addominale, dolore o indolenzimento ai muscoli.\nLa gola si arrossa e possono comparire alcune vescicole che si ingrossano o scoppiano, dando luogo a ulcere superficiali. Normalmente questa forma si risolve nell'arco di una settimana.\nTerapia.\nDi solito non \u00e8 necessaria alcuna terapia tranne la somministrazione di analgesici. Non \u00e8 disponibile una specifica terapia antivirale. Generalmente gli antibiotici non sono di alcuna utilit\u00e0 terapeutica a meno che si sviluppi un'infezione batterica come complicanza.\nAttacchi ricorrenti di angina possono essere dovuti a un'infezione provocata da diversi ceppi del virus."}
{"id": "3146768", "revid": "124264033", "url": "https://it.wikipedia.org/wiki?curid=3146768", "title": "Geografia dell'Abruzzo", "text": "La geografia dell'Abruzzo illustra le caratteristiche della regione dell'Italia meridionale, che occupa 10.753\u00a0km\u00b2 di territorio italiano, si estende dall'Appennino centrale abruzzese al medio mar Adriatico, presentando una grande variet\u00e0 morfologica.\nDati generali.\nL'Abruzzo \u00e8 situato sul versante adriatico dell'Italia centrale ed \u00e8 la tredicesima regione italiana per estensione.\nConfina a nord con le Marche, a sud col Molise e a ovest con il Lazio. A est \u00e8 bagnato dal mare Adriatico.\nIl punto pi\u00f9 settentrionale della regione \u00e8 situato a Martinsicuro, quello pi\u00f9 a sud ad Alfedena, quello pi\u00f9 orientale a San Salvo e quello pi\u00f9 a ovest a Oricola.\nMorfologia.\nLa regione si caratterizza per la prevalenza di zone montuose e collinari: il 65,1% del territorio regionale \u00e8 infatti occupato da sistemi montuosi, mentre il restante 34,9% \u00e8 caratterizzato da colline che degradano dalle catene appenniniche verso il mare Adriatico.\nSistemi montuosi.\nI principali sistemi montuosi della regione si estendono dal passo della Torrita, vicino ad Amatrice, fino alla Bocca di Forl\u00ec, costituendo l'Appennino abruzzese.\nSi evidenziano tre catene, che corrono parallele da nord a sud, attraversando interamente la provincia dell'Aquila e, marginalmente quelle di Teramo, Pescara e Chieti.\nLa catena orientale \u00e8 la pi\u00f9 alta; dal passo della Torrita sino al passo delle Capannelle si ergono i Monti della Laga, che trovano nel Monte Gorzano la cima pi\u00f9 elevata. Dalle Capannelle alla Forca di Penne si estende il Gran Sasso d'Italia, la sezione appenninica pi\u00f9 alta, in cui \u00e8 situato il Corno Grande che raggiunge i 2914 metri d'altezza. Tale sistema si pone come confine naturale tra le province di L'Aquila e Teramo. Nel versante occidentale (o aquilano) \u00e8 situata la piana di Campo Imperatore; in quello orientale si trovano i Prati di Tivo e il Ghiacciaio del Calderone, il pi\u00f9 meridionale d'Europa. Dalle Gole di Popoli, infine, alla Bocca di Forl\u00ec vi \u00e8 il compatto massiccio della Maiella, di origine calcarea, la cui vetta principale \u00e8 il Monte Amaro, che supera il 2500 metri.\nLa catena centrale \u00e8 limitata a nord dalla Conca Aquilana, a est dalla Conca Peligna, a sud dalla Marsica e ad ovest dalla Valle del Salto. Si tratta di un complesso che prende il nome delle due vette pi\u00f9 elevate, il Monte Velino e il Monte Sirente, a cui si aggiungono alcuni sistemi secondari: a ovest il San Rocco-Cava, a nord il Cagno-Ocre e a sud i Monti della Magnola e le Montagne della Duchessa.\nNella sezione centrale della catena, tra il Sirente ed il Velino sono situati l'Altopiano delle Rocche e i Piani di Pezza, di origine carsica. Incastonata tra il Velino, le Montagne della Duchessa, il Monte Ocre ed il Monte Cagno, nella parte occidentale del sistema sorge la piana di Campo Felice, di origine carsico-alluvionale.\nLa catena occidentale, invece, \u00e8 al confine con il Lazio ed \u00e8 formata dai versanti orientali dei Monti Carseolani, dei Monti Simbruini dei Monti Cantari, dei Monti Ernici e dei Monti della Meta, nonch\u00e9 dai contigui Monti Marsicani, che si estendono nel territorio del Parco nazionale d'Abruzzo, Lazio e Molise.\nColline e valli.\nLa parte orientale della regione \u00e8 caratterizzata dalla presenza di una lunga fascia collinare, interrotta da numerose valli tra le quali le principali sono la valle del Tordino e valle del Vomano in provincia di Teramo, la piana dell'Alento e la Val Pescara tra Chieti e Pescara, comprendendo l'entroterra provinciale di Loreto Aprutino e Citt\u00e0 Sant'Angelo, la Val di Sangro presso Lanciano e Casoli, la piana Marocchina tra Ortona e San Martino sulla Marrucina e la valle del Trigno-Sinello presso Vasto e Scerni.\nLe grandi bastionate montuose ad ovest e il mare a est, delimitano l'area collinare, cos\u00ec questa sembra essere sospesa tra il mare e le incombenti montagne della Maiella, del Monte Pallano e del Gran Sasso e dei Monti Gemelli. Il paesaggio collinare, modellate dall'uomo, nella zona del Tordino e del Sangro, \u00e8 caratterizzato dalla presenza di estesi oliveti e vigneti. Sono numerose le formazioni di calanchi dovute a fenomeni di erosione, come nella piana Marrucina nei pressi di Chieti, a Orsogna e nella riserva naturale di Atri. Presso la montagne e le colline dell'aquilano, nonch\u00e9 nella Marsica in particolare nella valle Roveto, ad Ovindoli e Pescasseroli numerose sono le aree boschive.\nPianure.\nL'unica pianura \u00e8 nella stretta fascia costiera lungo l'Adriatico, diversi invece sono gli altopiani interni come il Fucino, la Conca Aquilana, la Conca Peligna, la Piana del Cavaliere, i Piani Palentini, l'Altopiano di Navelli, l'Altopiano delle Rocche, Campo Felice, i quattro altipiani maggiori d'Abruzzo, i Piani di Pezza e l'Altopiano di Cascina.\nCoste.\nBagnato a est dal mar Adriatico, l'Abruzzo ha una fascia costiera lunga 170\u00a0km compresa tra i fiumi Tronto e Trigno. Dal confine con le Marche sino a Ortona le spiagge sono basse e sabbiose, mentre il tratto pi\u00f9 a sud, noto come Costa dei Trabocchi, presenta lunghi tratti alti e rocciosi. Nella costa teramana \u00e8 presente l'area marina protetta Torre del Cerrano, che conserva gli originali ambienti dunali ed \u00e8 zona di nidificazione del fratino. \nProvincia dell'Aquila.\nSi estendono i monti dell'appennino abruzzese, presentando cime molto aguzze, alternate a dolci vallate fino a costituire il vasto altopiano del Gran Sasso, alto ben 2.912 m. Il capoluogo aquilano si trova nell'omonima conca presso la valle dell'Aterno, che abbraccia i centri di Pizzoli, Tione degli Abruzzi, Tornimparte, Lucoli, Ocre e Acciano. La valle, circondata dal Monte Cagno e dal Monte Luco, ha sub\u00ecto negli anni '60 una forte espansione urbana, con i due maggiori nuclei industriali di Pettino-Pile e di Bazzano, mentre invece molti comuni della vallata sono rimasti nello stadio originale, con l'assenza di costruzioni moderne, come Navelli, Prata d'Ansidonia e San Pio delle Camere\nLa densit\u00e0 abitativa, se non per L'Aquila-Avezzano-Sulmona \u00e8 molto bassa, causata anche dal semi-spopolamento negli anni '60 e dal recente terremoto dell'Aquila del 2009; tuttavia il contesto naturalistico \u00e8 uno dei migliori della regione, rimasto incontaminato, meta di turismo, poich\u00e9 gran parte della vallata e della provincia \u00e8 inclusa nel Parco Nazionale d'Abruzzo e nel Parco Nazionale del Gran Sasso e Monti della Laga. La flora e la fauna sono distribuite in varie specie, tra gli animali figurano il lupo degli Appennini e l'orso bruno marsicano. La zona di grande interesse \u00e8 Campo Imperatore sopra Assergi, dove recentemente si \u00e8 formato un turismo di massa verso i piccoli borghi di Calascio, Santo Stefano di Sessanio e Castel del Monte. La zona dell'Aterno, compresa nel parco del Gran Sasso, \u00e8 stata dotata di impianti e luoghi naturali attrezzati come il lago di Campotosto e la piana di Campo Felice, che si collega nell'altopiano delle Rocche con i comprensori di Ovindoli e Pescasseroli. Al confine con la Marsica e l'altopiano delle Rocche si trova il Parco naturale regionale Sirente-Velino, con i centri di Ovindoli e Rocca di Mezzo.\nA sud ovest il territorio cambia, entrando nella Marsica, il suo maggiore centro \u00e8 Avezzano, sorgente accanto al grande bacino prosciugato del Fucino, sede di sviluppo industriale nel XX secolo, nonch\u00e9 di vaste aree coltivabili, con 150\u00a0km q di area. Il territorio \u00e8 abbracciato dalla catena montuosa del Sirente-Velino, costituito inoltre dalla Piana del Cavaliere e dalla valle del Liri verso il Lazio, tra i comuni di Carsoli, Rocca di Botte e Tagliacozzo.\nIl terzo principale settore della provincia \u00e8 la piana della valle Peligna con la citt\u00e0 di Sulmona, circondata dalle gole del Sagittario di Anversa degli Abruzzi e dal massiccio occidentale della Maiella dove si aggrappano i comuni di Pacentro, Caramanico Terme e Roccacasale. Nella vallata c'\u00e8 l'importante riserva naturale delle gole di San Venanzio a Raiano, dove fu fondato anche un eremo. Presso le gole del Sagittario, che comprende i comuni di Anversa, Villalago e Scanno, si giunge nel territorio del Parco Nazionale d'Abruzzo nei centri di Civitella Alfedena e Barrea. Di qui si raggiunge la zona della Camosciara, che collega Alfedena alla Marsica mediante la val Fondillo di Opi.Al confine tra la Maiella e la provincia di Chieti si trova il vasto Altopiano delle Cinque Miglia che comprende i Monti Zurrone e Aremogna di Roccaraso, centro sciistico di grande importanza nel sud Italia, nonch\u00e9 luogo sede del Bosco di Sant'Antonio, di notevole interesse naturalistico, nel comune di Pescocostanzo.\nProvincia di Pescara.\nPescara \u00e8 la citt\u00e0 pi\u00f9 popolosa della regione, e possiede una provincia, la pi\u00f9 piccola delle 4 costituita nel 1927, delimitata a est dal mar Adriatico, al nord dai rilievi dell'altopiano teramano nei colli di Citt\u00e0 Sant'Angelo e Loreto Aprutino, e a ovest dai primi monti appenninici, e a sud dalle basse pianure dell'Alento chietino. Il territorio della piana pescarese, attraversato dalla vecchia via romana Tiburtina Valeria, oggi \u00e8 completamente invaso da poli industriali e dall'aeroporto di Pescara, nel comprensorio industriale di Sambuceto e Spoltore. Le distese collinari di Citt\u00e0 Sant'Angelo e Loreto mostrano i tratti tipici del colle franoso tufaceo, in cui si ammirano calanchi. Anche queste citt\u00e0 verso la valle di Silvi e Montesilvano hanno subito dagli anni '60 una forte crescita economica e industriale, invadendo il territorio pianeggiante sotto i colli.\nProseguendo verso la montagna la vecchia via Valeria, il territorio \u00e8 delimitato da colline montuose come nei casi di Rosciano, Manoppello, San Valentino in Abruzzo Citeriore e Tocco da Casauria, fino alle falde acquifere del Pescara a Popoli, all'estremo confine della provincia con la valle Peligna. Un lembo della montagna della provincia \u00e8 territorio del Parco Nazionale della Maiella, includente i comuni di Manoppello, Serramonacesca e Caramanico Terme\nProvincia di Teramo.\nTeramo \u00e8 nel cuore della valle del Tordino, il cui fiume la lambisce e sfocia a Giulianova. Il territorio \u00e8 circondato da vasti colli in declivio, molto dolci, alcuni dei quali oggetto di erosione e di formazione di calanchi. Il territorio si protende per i principali centri di Mosciano Sant'Angelo, Torricella Sicura, Cortino e Crognaleto, avvicinandosi al Parco Nazionale del Gran Sasso e Monti della Laga, in direzione di Isola del Gran Sasso d'Italia.\nLa costa teramana \u00e8 interamente industrializzata, oggetto di forte sviluppo edilizio per il turismo e per l'incremento della popolazione. Alcuni comuni come Tortoreto Lido, Alba Adriatica e Pineto sono sorti negli anni '50, poich\u00e9 prima zona acquitrinose e malsane, mentre paesi come Giulianova Alta e Silvi Paese hanno visto dislocato il proprio centro dal paese vecchio alla citt\u00e0 nuova al mare. La zona della val Vibrata comprende le gole del Salinello, e i centri di Sant'Egidio alla Vibrata, Controguerra e Civitella del Tronto, che si estende sull'omonima valle. A sud ovest di Teramo invece si estende la valle del Vomano, ricca di colline erose, entrate nella riserva di Atri, nonch\u00e9 del grande nucleo industriale e urbano di Guardia Vomano - Castelnuovo Vomano nel comune di Notaresco.\nIn queste colline si trovano puntoni di tufo dove si trovano borghi medievali fortificati, come castelbasso, Montegualtieri, Cellino Attanasio e Castiglione Messer Raimondo; inoltre tale porzione di territorio comprende la piana delle \"grandi abbazie\", dove vennero edificate varie pievi medievali come la chiesa di Santa Maria di Propezzano, la chiesa di Santa Maria di Ronzano, la chiesa di Santa Maria a Vico. La porzione montuosa del Gran Sasso invece comprende i centri di Isola del Gran Sasso, meta di pellegrinaggi al santuario di San Gabriele dell'Addolorata, Castelli e Pietracamela, noti per la tipica ceramica dipinta.\nProvincia di Chieti.\nIl territorio teatino \u00e8 il secondo maggiore provinciale della regione, incluso tra il versante orientale della Maiella, le colline dell'Alento e del Foro, dove si trovano il capoluogo, Villamagna, Ripa Teatina e Bucchianico, la zona costiera di Francavilla al Mare, Ortona Fossacesia, Casalbordino e Vasto, insieme a tre zona ben distinte dell'entroterra provinciale: la piana Marrucina, la val di Sangro e dell'Aventino, e l'hinterland vastese del Trigno-Sinello."}
{"id": "3146770", "revid": "119195839", "url": "https://it.wikipedia.org/wiki?curid=3146770", "title": "Nicola Guglielmo di Nassau", "text": "Biografia.\nIl 1\u00ba luglio 1868 spos\u00f2 morganaticamente a Londra Natal'ja Aleksandrovna Pu\u0161kina (1836 - 1913). Natal'ja era figlia del poeta e drammaturgo russo Aleksandr Sergeevi\u010d Pu\u0161kin e di sua moglie Natal'ja Nikolaevna Gon\u010darova, e una discendente di Abram Petrovi\u010d Gannibal e Petro Doroshenko Atamano dei Cosacchi Ucrainici, a sua volta nipote di Mykhailo Doroshenko. Natal'ja, inoltre, era divorziata dal Generale russo Michail Leont'evi\u010d Dubel't da cui aveva avuto una figlia. Nel 1868, Giorgio Vittorio, principe di Waldeck e Pyrmont la cre\u00f2 contessa di Merenberg.\nNicola Guglielmo e Natal'ja ebbero tre figli:"}
{"id": "3146785", "revid": "33689", "url": "https://it.wikipedia.org/wiki?curid=3146785", "title": "Dzidri\u0146as", "text": "Dzidri\u0146as \u00e8 un villaggio di 68 abitanti del comune di Stopi\u0146i nella regione storica di Vidzeme, e la regione di Riga, nella Lettonia centrale."}
{"id": "3146791", "revid": "1442080", "url": "https://it.wikipedia.org/wiki?curid=3146791", "title": "Julio Musimessi", "text": "Caratteristiche tecniche.\nDotato di una statura non propriamente imponente, ebbe tra i suoi principali pregi l'agilit\u00e0 e la freddezza nell'affrontare gli attaccanti in situazioni di uno contro uno. Fu anche protagonista di un'innovazione: mentre i suoi colleghi giocavano con le ginocchiere, lui ne faceva a meno; ci\u00f2 gli caus\u00f2 una certa notoriet\u00e0 in Argentina nella prima parte della sua carriera.\nCarriera.\nClub.\nAvendo iniziato la carriera sportiva come cestista, quando approd\u00f2 al calcio divenne portiere, ruolo in cui l'uso delle mani \u00e8 preponderante. Crebbe sportivamente a Corrientes, e si trasfer\u00ec a Rosario quando il Newell's Old Boys lo mise sotto contratto; il suo periodo come titolare nella squadra rossonera dur\u00f2 undici anni, durante i quali accumul\u00f2 pi\u00f9 di centottanta presenze in Primera Divisi\u00f3n. Si trasfer\u00ec al Boca Juniors \u2014 e dunque a Buenos Aires \u2014 nel 1953, assieme al compagno di squadra Colman. Debutt\u00f2 con la nuova maglia il 5 aprile dello stesso anno, inaugurando un'esperienza che si protrarr\u00e0 fino al 1960. Al suo secondo anno al Boca vinse il campionato argentino, e Musimessi form\u00f2 una solida difesa composta, tra gli altri, dai nazionali argentini Francisco Lombardo ed Eliseo Mouri\u00f1o. La sua lunga militanza negli \"xeneizes\" gli valse l'affetto del pubblico, grazie anche alla sua seconda attivit\u00e0, quella di cantante, che svolgeva saltuariamente. Nel 1960 lasci\u00f2 il sodalizio argentino per tentare fortuna in Cile, con la maglia del Green Cross, che allora giocava in seconda divisione; vinto tale campionato, pose fine alla sua carriera agonistica, aprendo un bar a Mor\u00f3n.\nNazionale.\nConvocato da St\u00e1bile, debutt\u00f2 nel 1953 contro la a Madrid. Fu il portiere titolare durante , vinto dalla sua selezione, subendo sei reti in cinque partite. Dopo aver disputato il Sudamericano del 1956, fu chiamato per l'ultima volta in Nazionale in qualit\u00e0 di secondo portiere al , ove per\u00f2 non gioc\u00f2 alcuna partita, chiuso com'era da Amadeo Carrizo."}
{"id": "3146793", "revid": "1782831", "url": "https://it.wikipedia.org/wiki?curid=3146793", "title": "Associazione Sportiva Cittadella 2010-2011", "text": "Questa voce raccoglie le informazioni riguardanti l'Associazione Sportiva Cittadella nelle competizioni ufficiali della stagione 2010-2011.\nOrganigramma societario.\nArea direttiva\nArea organizzativa\nArea comunicazione e marketing\nArea tecnica\nArea sanitaria\nStatistiche.\nStatistiche dei giocatori.\n\"Ultimo aggiornamento: 17 giugno 2013\""}
{"id": "3146794", "revid": "767487", "url": "https://it.wikipedia.org/wiki?curid=3146794", "title": "Paska (Germania)", "text": "Paska \u00e8 un comune di 118 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146801", "revid": "110157", "url": "https://it.wikipedia.org/wiki?curid=3146801", "title": "Peuschen", "text": "Peuschen \u00e8 un comune di 491 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146804", "revid": "110157", "url": "https://it.wikipedia.org/wiki?curid=3146804", "title": "Schmorda", "text": "Schmorda \u00e8 un comune di 89 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146806", "revid": "486946", "url": "https://it.wikipedia.org/wiki?curid=3146806", "title": "Lucera Calcio", "text": ""}
{"id": "3146807", "revid": "110157", "url": "https://it.wikipedia.org/wiki?curid=3146807", "title": "Sch\u00f6ndorf (Turingia)", "text": "Sch\u00f6ndorf \u00e8 un comune di 292 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146813", "revid": "110157", "url": "https://it.wikipedia.org/wiki?curid=3146813", "title": "Seisla", "text": "Seisla \u00e8 un comune di 150 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146817", "revid": "204376", "url": "https://it.wikipedia.org/wiki?curid=3146817", "title": "Saadiah Gaon", "text": ""}
{"id": "3146819", "revid": "1776051", "url": "https://it.wikipedia.org/wiki?curid=3146819", "title": "Volkmannsdorf", "text": "Volkmannsdorf \u00e8 un comune di 282 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146821", "revid": "124374672", "url": "https://it.wikipedia.org/wiki?curid=3146821", "title": "Latvijas J\u016bras sp\u0113ki", "text": "Le Latvijas J\u016bras sp\u0113ki (in lettone \"Forze navali lettoni\") costituiscono l'attuale marina militare della Lettonia, componente navale delle \"Nacion\u0101lie Bru\u0146otie Sp\u0113ki\" (le forze armate lettoni). Istituita nel 1919, venne sciolta a seguito dell'annessione all'Unione Sovietica della Lettonia nel marzo del 1940; venne poi ricostituita nel 1991, quando la nazione riottenne l'indipendenza.\nCon un organico in tempo di pace di 474 uomini, compito principale della marina lettone \u00e8 la protezione e il controllo delle acque territoriali e della zona economica esclusiva nazionale, nonch\u00e9 la conduzione di operazioni di ricerca e soccorso in mare e di monitoraggio ecologico; particolare enfasi \u00e8 data inoltre alla bonifica di tratti di mare da mine navali. Le unit\u00e0 navali lettoni hanno partecipato a tutte le pi\u00f9 importanti esercitazioni navali internazionali tenutesi nel Baltico\ndal 1991 (U.S. BALTOPS, COOPERATIVE JAGUAR, AMBER SEA, OPEN SPIRIT, COOPERATIVE VENTURE, BALTIC CHALLENGE, etc.), e, dal 1998, sono parte integrante del Baltic Naval Squadron (BALTRON), di cui la Lettonia \u00e8 membro fondatore. Come membro della NATO dal marzo del 2004, la Lettonia partecipa con le sue unit\u00e0 navali alle operazioni dello Standing NATO Response Force Mine Countermeasures Group 1. La guardia costiera lettone \u00e8 parte integrante della marina.\nStoria.\nIndipendente dal novembre del 1918, la Lettonia istitu\u00ec la sua prima forza navale il 10 agosto 1919, quando presso il quartier generale dell'esercito lettone venne creata la \"Divisione navale\", poi trasformata in forza armata indipendente nel 1920. La neonata marina partecip\u00f2 attivamente ai combattimenti della guerra di indipendenza lettone (tra il dicembre del 1918 ed l'agosto del 1920), usando un miscuglio di navi commerciali, battelli a vapore e chiatte. La prima nave da guerra lettone venne varata nel giugno del 1921, anche se ristrettezze finanziarie della nazione impedirono ulteriori costruzioni; una piccola componente aerea venne costituita nel dicembre del 1922. La \"Divisione navale\" venne ribattezzata \"Squadrone di difesa costiero\" nel 1924, per poi assumere l'attuale denominazione nel 1938. La marina lettone venne sciolta a seguito dell'annessione della nazione all'Unione Sovietica nel marzo del 1940, e le sue unit\u00e0 assorbite dalla Flotta del Baltico sovietica.\nTornata indipendente nell'agosto del 1991, al Lettonia ricostru\u00ec immediatamente le sue forze armate, tra cui la marina. Nel 1994 le forze navali lettoni vennero riorganizzate in due Regioni Militari (\"Regione Meridionale\", con comando a Liep\u0101ja, e \"Regione Centrale\", con comando a Riga), in un battaglione difesa costiera (comando a Ventspils), ed in un Centro di formazione (situato a Liepaja). Nel 1998, insieme alle altre repubbliche baltiche, la Lettonia contribu\u00ec alla formazione del Baltic Naval Squadron, ed il capitano lettone Ilmars Lesinski ne divenne il primo comandante. Con l'entrata nella NATO, la marina lettone venne ulteriormente riorganizzata ed ampliata."}
{"id": "3146824", "revid": "339392", "url": "https://it.wikipedia.org/wiki?curid=3146824", "title": "Marina militare lettone", "text": ""}
{"id": "3146825", "revid": "767487", "url": "https://it.wikipedia.org/wiki?curid=3146825", "title": "Birkenh\u00fcgel", "text": "Birkenh\u00fcgel \u00e8 una frazione del comune tedesco di Rosenthal am Rennsteig.\nStoria.\nIl 1\u00ba gennaio 2019 il comune di Birkenh\u00fcgel venne fuso con i comuni di Blankenberg, Blankenstein, Harra, Neundorf, Pottiga e Schlegel, formando il comune di Rosenthal am Rennsteig."}
{"id": "3146826", "revid": "339392", "url": "https://it.wikipedia.org/wiki?curid=3146826", "title": "Latvian Naval Forces", "text": ""}
{"id": "3146830", "revid": "287204", "url": "https://it.wikipedia.org/wiki?curid=3146830", "title": "Blankenstein (Rosenthal am Rennsteig)", "text": "Blankenstein \u00e8 una frazione del comune tedesco di Rosenthal am Rennsteig.\nStoria.\nIl 1\u00ba gennaio 2019 il comune di Blankenstein venne fuso con i comuni di Birkenh\u00fcgel, Blankenberg, Harra, Neundorf, Pottiga e Schlegel, formando il comune di Rosenthal am Rennsteig."}
{"id": "3146831", "revid": "2213659", "url": "https://it.wikipedia.org/wiki?curid=3146831", "title": "Palazzo Comunale (Massa Marittima)", "text": "Il Palazzo Comunale \u00e8 uno storico palazzo situato a Massa Marittima (GR), nel terziere di Cittavecchia.\nDescrizione.\nIl Palazzo del Comune \u00e8 attiguo al Palazzo dei conti di Biserno, ed \u00e8 composto dall'unione di due case torri costruite in epoche diverse. La prima, in ordine di tempo fu la Torre del Bargello (la parte a destra), che risale al XIII secolo, la seconda (la parte a sinistra) \u00e8 del 1334 e originariamente era pi\u00f9 bassa di come la vediamo oggi, il corpo centrale che un\u00ec le due torri \u00e8 del secolo XIV, in stile gotico . Lo stemma dei Medici domina la facciata a partire dal 1555 quando l'intero territorio venne annesso al Granducato di Toscana, \nAl suo interno la Cappella dei Priori del 1525 (oggi sede dell'ufficio del sindaco) e due lapidi in marmo che ricordano Giuseppe Garibaldi. Nell'atrio la scultura di Icaro del maestro Igor Mitoraj"}
{"id": "3146835", "revid": "767487", "url": "https://it.wikipedia.org/wiki?curid=3146835", "title": "Harra", "text": "Harra \u00e8 una frazione del comune tedesco di Rosenthal am Rennsteig.\nStoria.\nIl 1\u00ba gennaio 2019 il comune di Harra venne fuso con i comuni di Birkenh\u00fcgel, Blankenberg, Blankenstein, Neundorf, Pottiga e Schlegel, formando il comune di Rosenthal am Rennsteig."}
{"id": "3146837", "revid": "1543377", "url": "https://it.wikipedia.org/wiki?curid=3146837", "title": "Neundorf (bei Lobenstein)", "text": "Neundorf (bei Lobenstein) \u00e8 una frazione del comune tedesco di Rosenthal am Rennsteig.\nStoria.\nIl 1\u00ba gennaio 2019 il comune di Neundorf (bei Lobenstein) venne fuso con i comuni di Birkenh\u00fcgel, Blankenberg, Blankenstein, Harra, Pottiga e Schlegel, formando il comune di Rosenthal am Rennsteig."}
{"id": "3146839", "revid": "224230", "url": "https://it.wikipedia.org/wiki?curid=3146839", "title": "Cfr.", "text": "cfr., o cf., \u00e8 propriamente un'abbreviazione del latino \"confer\" (imperativo singolare del verbo \"conferre\", nel senso di \"confronta\") o \"conferatur\" (\"si confronti\"), frequentemente usata come notazione bibliografica per citare ulteriori materiali o fonti che possono fornire informazioni o argomenti simili.\nIn italiano, \"cfr.\" viene comunemente letta come se fosse un'abbreviazione di \"confronta\".\nIn altre lingue, tra cui inglese, francese e spagnolo, come abbreviazione di \"confer\" viene preferita \"cf.\"\nUso.\nIn italiano, l'abbreviazione \"cfr.\" (o, raramente, \"cf.\") \u00e8 usata, soprattutto in nota, davanti a citazioni bibliografiche, con cui si conferma una precedente citazione o un'affermazione altrui fatta nel testo. Ricorre in saggi, studi, opere di consultazione, ecc., a indicare opinioni analoghe, mentre per opinioni differenti si usa \"contra\". Viene scritta con il punto finale, per analogia con le altre abbreviazioni per contrazione mista, e in carattere tondo, essendo sentita come abbreviazione di parola italiana. \nIn inglese, invece, l'abbreviazione \"cf.\" \u00e8 usata in saggi, tesi, testi tecnici e in opinioni legali, sia per confermare sia per contestare l'affermazione immediatamente precedente con un'altra affermazione, di volta in volta favorevole o contraria, nella stessa opera o, pi\u00f9 spesso, in un'altra opera. \u00c8 anche usata per citare riferimenti biblici. Ad esempio:\nIn inglese, \"cf.\" \u00e8 talvolta usata in modo non corretto al posto di \"v.\" (\"vedi\"), per citare l'autore di un'affermazione (e non per confrontare pi\u00f9 affermazioni), come in:"}
{"id": "3146840", "revid": "547992", "url": "https://it.wikipedia.org/wiki?curid=3146840", "title": "Delitto dell'Olgiata", "text": "Il delitto dell'Olgiata fu un omicidio commesso il 10 luglio 1991 in una villa dell'Olgiata, zona residenziale situata a nord di Roma, la cui vittima fu la quarantaduenne Alberica Filo della Torre. Il caso rimase irrisolto per vent'anni, soprattutto a causa della scarsa accuratezza delle indagini, fino a quando nel 2011 la prova del DNA permise di identificare il colpevole in Manuel Winston Reyes, un filippino laureato in ingegneria navale che svolgeva la mansione di domestico, ex dipendente della famiglia, che poi confess\u00f2 l'accaduto il 1\u00ba aprile 2011. Il processo lo condann\u00f2 a 16 anni di reclusione il 14 novembre 2011, sentenza confermata il 9 ottobre. L'11 ottobre 2021 ottenne la libert\u00e0 dopo dieci anni, grazie anche a buona condotta e sconti di pena.\nStoria.\nFiglia del contrammiraglio Ettore Filo della Torre (1908-1989) e di Anna del Pezzo di Cajanello (1917-2017), donna ricca della buona societ\u00e0 romana, dedita al sostegno e al supporto di opere benefiche, Alberica Filo della Torre era nata a Roma il 2 aprile 1949, apparteneva al ramo dei conti di Torre Santa Susanna della nobile famiglia napoletana Filo ed era stata sposata in prime nozze con don Alfonso de Liguoro dei principi di Presicce, matrimonio dichiarato nullo dalla sacra rota, e in seconde nozze, a Roma il 10 luglio 1981, con l'imprenditore ed ex amministratore delegato della Vianini Pietro Mattei. Era madre di due figli, Manfredi e Domitilla.\nLa mattina del delitto la donna si trovava nella sua abitazione dell'Olgiata, mentre il marito era al lavoro. Nella villa erano presenti i due figli, due domestiche filippine, la babysitter inglese Melanie Uniacke e quattro operai che stavano adibendo l'abitazione per ospitarvi la festa d'anniversario di nozze dei coniugi Mattei, prevista per quella sera stessa. Tra le 7 e le 7:30 del mattino, alla villa incominciarono i preparativi per la festa della sera. Nel frattempo si svegliarono anche la contessa e i due bambini, secondo la testimonianza della cameriera Alpaga: \u00e8 lei stessa, infatti, a portare la colazione alla donna verso le 7:45, prima di tornare in cucina. Sempre secondo la teste, la contessa scender\u00e0 al piano inferiore verso le 8:30 per poi rientrare in camera un quarto d'ora pi\u00f9 tardi. Dalla sua stanza la contessa non uscir\u00e0 viva. Verso le 9:15 la domestica e la piccola Domitilla bussano una prima volta alla porta della stanza chiusa dall'interno, ma non ottengono risposta.\nPi\u00f9 tardi, verso le 10:30-11, secondo la stessa testimonianza, Violeta Alpaga e la bambina tornano a bussare alla camera, anche stavolta senza risultato, nonostante il ricorso al telefono interno. Infine, trovata una seconda chiave, le due riescono a entrare nella stanza, dove rinvengono il corpo della donna riverso verso terra, con le braccia aperte in una posizione di resa e con la testa avvolta in un lenzuolo insanguinato.\nAvvertite le forze dell'ordine, i primi ad arrivare sono i carabinieri circoscrizionali, seguiti da quelli del nucleo operativo. Sono le 12-12:30 circa. Il caso verr\u00e0 affidato al pubblico ministero Cesare Martellino e al suo collaboratore Federico De Siervo.\nAlberica Filo della Torre \u00e8 sepolta nella cappella di famiglia al Cimitero monumentale del Verano.\nLe indagini.\nPer gli investigatori \u00e8 subito evidente come la donna sia stata prima tramortita con un colpo da corpo contundente (si ipotizzer\u00e0 uno zoccolo) e successivamente uccisa mediante strozzamento.\nDalla stanza risulteranno mancare numerosi gioielli, trafugati dall'assassino, come sar\u00e0 successivamente evidenziato dalle intercettazioni telefoniche solo nel 2011.\nGli inquirenti, anzich\u00e9 al movente della rapina, si concentrano inizialmente sull'ipotesi del delitto passionale, ma l'idea \u00e8 destinata a morire nel giro di una giornata.\nLa pista interna.\nPer i carabinieri, invece, l'assassino doveva essere individuato subito con qualcuno che la vittima conosceva e di cui si fidava, qualcuno in grado di entrare nella villa e muoversi pressoch\u00e9 indisturbato, nonostante l'affollamento di quella mattina.\nTrovandosi il marito della vittima gi\u00e0 in ufficio durante il delitto, i primi sospetti si incentrano su Roberto Jacono, figlio dell'insegnante privata dei bambini di casa Mattei, un giovane con alcuni problemi psichici che viene inquisito per alcune macchie di sangue rinvenute sui suoi pantaloni; sar\u00e0 l'esame del DNA a scagionarlo.\nDopo Jacono, i sospetti si spostano su Manuel Winston Reyes, un cameriere filippino licenziato poco tempo prima, ma anche lui \u00e8 scagionato dalle analisi del DNA, che non conseguono risultati certi. Nell'autunno del 1991, visto l'apparente arenarsi delle indagini, il pubblico ministero decide di sospenderle.\nLa pista dei fondi neri del SISDE.\nNell'ottobre del 1993 le indagini relative alla scoperta di una serie di fondi neri, nota come \"scandalo SISDE\", riporta in auge per la stampa il delitto dell'Olgiata: indagati vari componenti dei servizi segreti per costituzione di fondi privati tramite i fondi riservati del SISDE, tra cui Michele Finocchi, un amico della famiglia Mattei-Filo della Torre, di cui, a seguito delle indagini della procura, si appurer\u00e0 che gli stessi ignoravano l'appartenenza all'apparato statale dello stesso. Verr\u00e0 difatti evidenziata la completa estraneit\u00e0 della famiglia Mattei ai fatti.\nLa pista porta il PM a scoprire alcuni conti bancari svizzeri intestati ad Alberica. Il costruttore Pietro Mattei finisce sotto i riflettori per presunti legami, che si riveleranno del tutto inesistenti e saranno oggetto di querela, evidenziando costi di indagine esorbitanti, sostenuti dagli inquirenti della Procura di Roma. Questa pista si rivela un insuccesso. Il 7 gennaio 1994, i carabinieri del Ros arrestano il prefetto Gerardo De Pasquale, ex responsabile del reparto logistico del SISDE, avviando una vicenda giudiziaria che nel 2000 si concluder\u00e0 in Cassazione con la conferma delle condanne per sei alti funzionari del servizio segreto interno.\nNel 1996 un nuovo procuratore aggiunto, Italo Ormanni, va a occuparsi del caso. Gli investigatori, tramite rogatorie finanziarie internazionali, cercano di venire a capo dell'intricato assetto di conti finanziari intestati alla contessa che portano a scoprire ingenti trasferimenti di denaro dalla Svizzera al Lussemburgo, ma le indagini si fermano anche su questo versante.\nGli inquirenti accertano, infatti, che non sussiste alcuna anomalia nei conti della contessa e del marito, come pubblicamente dichiarato dal PM Cesare Martellino nel corso di interviste rilasciate a \"La Repubblica\" ed a Rai Uno.\nLe riaperture del caso.\nNel gennaio 2007, per\u00f2, il caso viene riaperto a seguito di un'istanza di Pietro Mattei, vedovo della donna, che chiede ulteriori analisi del DNA alla luce delle nuove tecniche investigative su tutti i reperti e in particolare sul lenzuolo che venne utilizzato per avvolgere il capo della vittima e sull'orologio della stessa. Accolta detta istanza, le nuove analisi svolte dai consulenti tecnici del PM non portano ad alcun risultato, cos\u00ec che il PM Italo Ormanni nel maggio del 2008 richiese una nuova archiviazione. Pietro Mattei si oppose nuovamente all'archiviazione ed il GIP Cecilia Demma, accogliendo l'istanza, dispose lo svolgimento di ulteriori analisi. L'anno seguente il nuovo PM Francesca Loy affida al RIS il compito di analizzare l'orologio e il lenzuolo alla ricerca di tracce di DNA dell'assassino. Sull'orologio e sul lenzuolo, gi\u00e0 analizzati senza alcun esito dai precedenti consulenti tecnici, vengono stavolta trovate dal RIS tracce di Manuel Winston Reyes. Inoltre il PM Francesca Loy, riesaminando tutti gli atti dell'indagine, si avvede che l'assassino avrebbe potuto essere assicurato alla giustizia subito dopo il delitto se soltanto a suo tempo fossero state ascoltate tutte le registrazioni delle telefonate di Reyes. La procura, infatti, a suo tempo aveva disposto l'intercettazione delle telefonate del Reyes, ma aveva omesso di ascoltare la registrazione del colloquio dello stesso con un ricettatore, al quale intendeva vendere i gioielli trafugati alla contessa. Quella registrazione, che costituiva una prova certa della sua colpevolezza, rimase inascoltata per vent'anni negli archivi della procura, quando ad occuparsi del caso erano i PM Italo Ormanni (procuratore aggiunto) e Cesare Martellino.\nIl 29 marzo 2011, la prova del DNA sui reperti accerta, in modo che gli inquirenti considerano definitivo, la presenza di tracce biologiche di Manuel Winston Reyes, il cameriere filippino licenziato poco tempo prima del delitto, gi\u00e0 indagato inizialmente. Le tracce del suo DNA vengono ritrovate sul lenzuolo utilizzato per avvolgere il capo sanguinante della vittima. Il sospettato, arrestato subito dopo il risultato degli esami in base al pericolo di fuga, confessa il 1\u00ba aprile. Nel decreto di fermo viene menzionato il fatto che Reyes (pur avendo lavorato presso i Mattei per soli due mesi) ha dato il nome Alberica alla figlia nata nel 1995. Nel processo che ne deriva, Manuel Winston Reyes viene condannato a 16 anni di reclusione, pena confermata anche in secondo grado.\nL'ex maggiordomo, beneficiando di un alcuni sconti di pena, \u00e8 stato scarcerato il 10 ottobre 2021 a soli 10 anni dalla condanna.\nControversie.\nIl marito e i figli della contessa hanno promosso molte azioni giudiziarie a tutela della memoria della loro congiunta, offesa da numerosi articoli di stampa. Ne sono derivate numerose sentenze di condanna per diffamazione.\nMemoria.\nIl 30 gennaio 2012 \u00e8 stata costituita, su iniziativa dei congiunti Pietro Mattei, Domitilla Mattei e Manfredi Mattei, La Fondazione Alberica Filo della Torre che si prefigge lo scopo di ricordare la lotta per la verit\u00e0 e la giustizia. La fondazione si occupa di tutela legale e sostegno formativo a coloro che non possiedono i mezzi necessari. In tal senso nel 2012 \u00e8 stato stipulato un accordo con l'Universit\u00e0 degli Studi di Roma \"La Sapienza\" per l'erogazione di una borsa di studio per una tesi all'estero e nel 2017 \u00e8 stato stipulato un accordo quadro con l'Universit\u00e0 degli Studi Roma Tre per il supporto e lo sviluppo del corso di specializzazione in Indagine forense. Inoltre \u00e8 costituito un comitato scientifico che si occupa di vagliare opportunit\u00e0 a cui dedicare le competenze acquisite. La fondazione opera attraverso atti di liberalit\u00e0 e attraverso i conferimenti dei membri della stessa."}
{"id": "3146844", "revid": "1543377", "url": "https://it.wikipedia.org/wiki?curid=3146844", "title": "Pottiga", "text": "Pottiga \u00e8 una frazione del comune tedesco di Rosenthal am Rennsteig.\nStoria.\nIl 1\u00ba gennaio 2019 il comune di Pottiga venne fuso con i comuni di Birkenh\u00fcgel, Blankenberg, Blankenstein, Harra, Neundorf e Schlegel, formando il comune di Rosenthal am Rennsteig."}
{"id": "3146846", "revid": "287204", "url": "https://it.wikipedia.org/wiki?curid=3146846", "title": "Schlegel (Rosenthal am Rennsteig)", "text": "Schlegel \u00e8 una frazione del comune tedesco di Rosenthal am Rennsteig.\nStoria.\nIl 1\u00ba gennaio 2019 il comune di Schlegel venne fuso con i comuni di Birkenh\u00fcgel, Blankenberg, Blankenstein, Harra, Neundorf e Pottiga, formando il comune di Rosenthal am Rennsteig."}
{"id": "3146848", "revid": "287204", "url": "https://it.wikipedia.org/wiki?curid=3146848", "title": "Bucha (Neustadt an der Orla)", "text": "Bucha \u00e8 una frazione della citt\u00e0 tedesca di Neustadt an der Orla.\nStoria.\nIl 1\u00ba gennaio 2019 il comune di Bucha venne soppresso e aggregato al comune di Knau.\nIl 31 dicembre dello stesso anno anche il comune di Knau venne soppresso, e aggregato alla citt\u00e0 di Neustadt an der Orla."}
{"id": "3146854", "revid": "1776051", "url": "https://it.wikipedia.org/wiki?curid=3146854", "title": "Chursdorf", "text": "Chursdorf \u00e8 un comune di 206 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146857", "revid": "1696163", "url": "https://it.wikipedia.org/wiki?curid=3146857", "title": "Dittersdorf", "text": "Dittersdorf \u00e8 un comune di 463 abitanti della Turingia, in Germania.\nAppartiene al circondario della Saale-Orla (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte.\nNel 2010 \u00e8 stato inglobato nel comune l'ex-comune di Dragensdorf."}
{"id": "3146858", "revid": "113812263", "url": "https://it.wikipedia.org/wiki?curid=3146858", "title": "Dragensdorf", "text": "Dragensdorf \u00e8 una frazione del comune di Dittersdorf, nel circondario della Saale-Orla, in Turingia (Germania).\nComune autonomo fino al 2010 quando \u00e8 stato inglobato nel comune di Dittersdorf, parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146859", "revid": "116575134", "url": "https://it.wikipedia.org/wiki?curid=3146859", "title": "Jos\u00e9 Serpa", "text": "Carriera.\nJos\u00e9 Serpa cominci\u00f2 a gareggiare nel ciclismo nel 1995. Da dilettante si fece notare vincendo la medaglia d'oro a cronometro ai Giochi panamericani 2003 a Santo Domingo. Nel gennaio 2006 si aggiudic\u00f2 tre tappe e il secondo posto finale alla Vuelta al T\u00e1chira; nel mese successivo, a 26 anni, debutt\u00f2 quindi da professionista con la Selle Italia-Serramenti Diquigiovanni di Gianni Savio. Dimostr\u00f2 subito buone doti da scalatore e cronoman, vincendo due tappe al Tour de Langkawi in Malesia, una tappa alla Vuelta por un Chile L\u00edder, i campionati panamericani in linea e la prova a cronometro dei Giochi centroamericani e caraibici, una tappa al Vuelta a Colombia, una tappa e la classifica generale alla Vuelta a Venezuela. Grazie a queste vittorie si aggiudic\u00f2 la classifica individuale dell'America Tour 2006, contribuendo anche alla vittoria della Selle Italia nella classifica a squadre. Durante l'anno fece anche il suo debutto al Giro d'Italia.\nNel 2007 vinse una tappa alla Vuelta al T\u00e1chira e una al Tour de Langkawi, corsa in cui concluse secondo; in stagione si classific\u00f2 inoltre nono al Giro di Toscana. L'anno dopo intensific\u00f2 le proprie presenze in corse europee, ottenendo comunque diversi successi in Sud America e Asia: si aggiudic\u00f2 infatti una frazione al Tour de Langkawi, una alla Vuelta a Venezuela e due tappe e la classifica finale del Cl\u00e1sico Ciclistico Banfoandes. Nel 2009, sempre con la maglia della formazione di Savio, fece sue una tappa al Tour de San Luis in Argentina, una alla Vuelta a Venezuela e una frazione e il titolo finale al Tour de Langkawi. Nella stessa stagione ottenne (al netto di squalifiche di chi lo precedeva) il decimo posto generale al Giro d'Italia.\nNel 2010, dopo il secondo posto al Tour de San Luis, ottenne i primi successi in Europa, vincendo una tappa alla Settimana Internazionale di Coppi e Bartali e una tappa alla Settimana Ciclistica Lombarda; durante l'anno spiccano anche il secondo posto al Memorial Marco Pantani e il settimo al Giro del Trentino. Nella stagione seguente concluse ancora secondo al Tour de San Luis, nonch\u00e9 al Giro di Sardegna e al Giro della Provincia di Reggio Calabria, fece quindi suo in volata il Giro del Friuli; nel prosieguo di annata ottenne il terzo posto nella tappa di Orvieto al Giro d'Italia e il quinto al Gran Premio Citt\u00e0 di Camaiore. Nel 2012 conquist\u00f2 quindi per la seconda volta il Tour de Langkawi, oltre a due frazioni della corsa.\nPer la stagione 2013 Serpa viene messo sotto contratto dalla Lampre-Merida, squadra World Tour. Durante l'anno non coglie vittorie, fa per\u00f2 il suo debutto al Tour de France, concludendolo al ventunesimo posto della generale. Torna al successo nel 2014, sempre in maglia Lampre, al Trofeo Laigueglia, superando Patrik Sinkewitz in una volata a due; nella stessa stagione corre la sua prima Vuelta a Espa\u00f1a."}
{"id": "3146860", "revid": "767487", "url": "https://it.wikipedia.org/wiki?curid=3146860", "title": "Dreba", "text": "Dreba \u00e8 una frazione della citt\u00e0 tedesca di Neustadt an der Orla.\nStoria.\nIl 31 dicembre 2019 il comune di Dreba venne aggregato alla citt\u00e0 di Neustadt an der Orla."}
{"id": "3146866", "revid": "404449", "url": "https://it.wikipedia.org/wiki?curid=3146866", "title": "Palazzo Malfatti", "text": "Il Palazzo Malfatti con le Logge del Comune \u00e8 uno storico complesso situato a Massa Marittima (GR), nel terziere di Cittavecchia.\nStoria.\nIl Palazzo Malfatti, risalente al XIII secolo, si trova di fronte al Palazzo Comunale. Venne fatto costruire da Nello dei Pannocchieschi per ospitare la sua seconda moglie, Margherita Aldobrandeschi; ebbero un figlio detto il \"Bindoccio\" che mor\u00ec annegato nel 1300, per mano di sicari della famiglia Orsini, nel pozzo di vicolo Porte, sempre a Massa Marittima. La salma del Bindoccio si trova oggi nella chiesa di San Francesco. Dopo la cacciata dei senesi da Massa Marittima, anche Nello dei Pannocchieschi dovette lasciare la citt\u00e0 e successivamente il palazzo venne occupato dai Malfatti, estrattori minerari come i precedenti proprietari. Oggi il palazzo porta ancora il nome della casata.\nIl caratteristico loggiato, dello stesso secolo dell'edificio, fu demolito nel 1893 per motivi di sicurezza e ricostruito nel 1902 come fu nel medioevo. Gli interni delle logge sono pregevolmente affrescati, e degno di nota \u00e8 sicuramente l'affresco della \"Madonna\" di pregevole fattura. Recentemente ristrutturato con grande cura al fine di rispettare lo stile medievale anche degli interni, il Palazzo Malfatti \u00e8 stato aperto al pubblico. Al suo interno, infatti, risiede una residenza d'epoca che offre appartamenti per vacanze.\nAll'interno di Palazzo Malfatti, vi \u00e8 un pregevole Tempio Massonico affrescato, sede storica di due Logge del Grande Oriente d'Italia; la Loggia \"Vetulonia\" del 1875 e la Loggia \"Niccola Guerrazzi\" del 1967."}
{"id": "3146867", "revid": "404449", "url": "https://it.wikipedia.org/wiki?curid=3146867", "title": "Logge del Comune", "text": ""}
{"id": "3146869", "revid": "1776051", "url": "https://it.wikipedia.org/wiki?curid=3146869", "title": "G\u00f6rkwitz", "text": "G\u00f6rkwitz \u00e8 un comune di 310 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146872", "revid": "1776051", "url": "https://it.wikipedia.org/wiki?curid=3146872", "title": "G\u00f6schitz", "text": "G\u00f6schitz \u00e8 un comune di 271 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146873", "revid": "1543377", "url": "https://it.wikipedia.org/wiki?curid=3146873", "title": "Ermanno Nogler", "text": "Biografia.\nCarriera sciistica.\nInizi\u00f2 a gareggiare quattordicenne, la domenica, mentre durante la settimana lavorava coma apprendista parrucchiere. Richiamato alle armi durante la Seconda guerra mondiale, fu inviato sul fronte francese prima, su quello greco poi, infine, dal 1941, in Finlandia. Qui conobbe i fondisti Pekka Niemi e Jussi Kurikkala, che indussero Nogler a prendere in considerazione l'ipotesi di dedicarsi anche lui al fondo; al rientro in patria, tuttavia, torn\u00f2 alle gare di sci alpino.\nPrese parte a diverse classiche dell'epoca, vincendo qualche gara e concludendo spesso sul podio; nel 1947 riusc\u00ec anche a battere il pi\u00f9 grande campione di quell'epoca, Zeno Col\u00f2. Nel 1950 vinse la combinata della 3-Tre, piazzandosi anche terzo sia nello slalom gigante sia nello slalom speciale; l'anno dopo nella medesima competizione biss\u00f2 il successo nella combinata e si aggiudic\u00f2 la prova di discesa libera. La sua carriera fu in seguito funestata da numerosi infortuni; oltre a vari incidenti alle caviglie, il pi\u00f9 grave gli occorse nel 1951 a Meg\u00e8ve, quando si frattur\u00f2 una gamba. Nella sua unica partecipazione olimpica, , prese parte alla gara di slalom speciale, ma il suo 42\u00ba tempo nella prima manche non gli consent\u00ec di qualificarsi per la seconda.\nCarriera da allenatore.\nDopo il ritiro dalle competizioni Nogler si dedic\u00f2 all'attivit\u00e0 di allenatore, forte anche dell'esperienza accumulata frequentando campioni quali Col\u00f2, Gigi Panei, Stein Eriksen, James Couttet e Christian Pravda. Come selezionatore giovanile della Val Gardena individu\u00f2 le potenzialit\u00e0 di Carlo Senoner, futuro campione mondiale di slalom gigante nel 1966. Nel 1958 divenne allenatore della nazionale italiana e continu\u00f2 la sua opera di \"talent scout\", selezionando tra gli altri Marcello Varallo, Eberhard Schmalzl, Helmuth Schmalzl, Giuliano Besson, Stefano Anzi e, soprattutto, Gustav Th\u00f6ni.\nNel 1968 pass\u00f2 alla Nazionale svedese con l'obiettivo di sviluppare lo sci alpino in un Paese tradizionalmente pi\u00f9 versato nello sci nordico. Nel 1969 organizz\u00f2 cos\u00ec una selezione giovanile, alla quale partecip\u00f2 anche Ingemar Stenmark, allora tredicenne. Tra il fuoriclasse svedese e l'allenatore italiano nacque un sodalizio che si sarebbe protratto per tutta la durata della carriera di Stenmark; quando lo sciatore si ritir\u00f2, nel 1989, anche Nogler abbandon\u00f2 l'attivit\u00e0 da allenatore, declinando l'offerta di ritornare alla guida degli azzurri.\nLa figlia Lotte (27/02/1947) \u00e8 stata in Nazionale azzurra di sci alpino dal 1965 al 1970 ed ha partecipato alle Olimpiadi di Grenoble 1968."}
{"id": "3146874", "revid": "1776051", "url": "https://it.wikipedia.org/wiki?curid=3146874", "title": "Kirschkau", "text": "Kirschkau \u00e8 un comune di 242 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146876", "revid": "767487", "url": "https://it.wikipedia.org/wiki?curid=3146876", "title": "Knau", "text": "Knau \u00e8 una frazione della citt\u00e0 tedesca di Neustadt an der Orla.\nStoria.\nIl 1\u00ba gennaio 2019 venne aggregato al comune di Knau il comune di Bucha.\nIl 31 dicembre 2019 il comune di Knau venne aggregato alla citt\u00e0 di Neustadt an der Orla."}
{"id": "3146877", "revid": "450700", "url": "https://it.wikipedia.org/wiki?curid=3146877", "title": "Nefropatia tubulointerstiziale cronica", "text": ""}
{"id": "3146880", "revid": "110157", "url": "https://it.wikipedia.org/wiki?curid=3146880", "title": "L\u00f6hma", "text": "L\u00f6hma \u00e8 un comune di 288 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146883", "revid": "110157", "url": "https://it.wikipedia.org/wiki?curid=3146883", "title": "Mo\u00dfbach", "text": "Mo\u00dfbach \u00e8 un comune di 415 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Seenplatte."}
{"id": "3146884", "revid": "115038666", "url": "https://it.wikipedia.org/wiki?curid=3146884", "title": "Jodi Rell", "text": "Biografia.\nCome governatrice, la Rell ha attuato una legge che garantisce molti diritti alle coppie omosessuali, tra cui quello di adozione, procurandosi le critiche di numerosi colleghi di partito.\nIn seguito, sotto l'amministrazione della Rell \u00e8 stata eseguita la prima esecuzione capitale dal 1960.\nNel 2009 la Rell ha annunciato di non voler cercare la rielezione e nel 2011 ha ceduto l'incarico al democratico Dan Malloy."}
{"id": "3146889", "revid": "110157", "url": "https://it.wikipedia.org/wiki?curid=3146889", "title": "Wilhelmsdorf (Turingia)", "text": "Wilhelmsdorf \u00e8 un comune di 232 abitanti della Turingia, in Germania.\nAppartiene al circondario (\"Landkreis\") del Saale-Orla-Kreis (targa SOK) ed \u00e8 parte della comunit\u00e0 amministrativa (\"Verwaltungsgemeinschaft\") di Ranis-Ziegenr\u00fcck."}
{"id": "3146896", "revid": "109553689", "url": "https://it.wikipedia.org/wiki?curid=3146896", "title": "Sitalce", "text": "Sitalce () fu un re della Tracia che regn\u00f2 dal 431 al 424 a.C.\nBiografia.\nSitalce era il figlio secondogenito di Teres I e, alcuni anni dopo la morte del padre (450 a.C.), gli succedette sul trono (431 a.C.), forse subentrando al fratello Sparadoco. Sitalce comp\u00ec diverse spedizioni per espandere il regno degli Odrisi, il pi\u00f9 potente popolo trace dell'epoca, e riusc\u00ec a controllare tutto il territorio tra lo Strimone, il Danubio, il Mar Nero e l'Egeo.\nPi\u00f9 tardi esili\u00f2 il fratello, ma ottenne dagli Sciti, contro i quali stava organizzando un attacco, che, in cambio di Skyles, un re scita rifugiatosi da Sitalce, gli fosse riportato indietro. \nDurante la Guerra del Peloponneso, grazie alla mediazione dell'Ateniese Ninfodoro e al matrimonio della sorella di quest'ultimo con Sitalce, stipul\u00f2 un'alleanza con Atene per poter attaccare Perdicca II di Macedonia, alleato degli Spartani, ed occupare cos\u00ec le citt\u00e0 della Penisola Calcidica. Nel 429 a.C. attacc\u00f2 la Macedonia con un esercito di 150.000 Traci e alleati portando con s\u00e9 Aminta II, pretendente al trono contro Perdicca, la spedizione, tuttavia, fall\u00ec a causa della cattiva gestione dei rifornimenti. Consegn\u00f2 anche alcuni ambasciatori spartani agli Ateniesi, che li fecero giustiziare.\nNel 424 a.C. attacc\u00f2 i vicini Triballi, un potente popolo trace, ma venne sconfitto e mor\u00ec durante la campagna. Gli succedette al trono Seute I, figlio del fratello Sparadoco.\nIl Sitalk Peak, sull'Isola Livingston delle Isole Shetland Meridionali, in Antartide, prende il nome da Sitalce."}
{"id": "3146897", "revid": "767487", "url": "https://it.wikipedia.org/wiki?curid=3146897", "title": "7-9-18 da Parigi un cadavere per Rocky", "text": "7-9-18 da Parigi un cadavere per Rocky (\"Des pissenlits par la racine\") \u00e8 un film del 1964 diretto da Georges Lautner, con Michel Serrault, Mireille Darc e Louis de Fun\u00e8s.\nTrama.\nIl film narra la caccia ad un biglietto vincente delle corse di cavalli, infatti il suo primo proprietario \u00e8 stato ucciso da un rivale della ragazza.Ed ora chi gli aveva consigliato la puntata vuole imbrogliarlo; infine vincer\u00e0 la puntata un giovane musicista che s'innamorer\u00e0 anche."}
{"id": "3146898", "revid": "110157", "url": "https://it.wikipedia.org/wiki?curid=3146898", "title": "Tempe Open", "text": "Il Tempe Open \u00e8 stato un torneo di tennis facente parte dello USLTA Indoor Circuit giocato nel 1974 a Tempe negli Stati Uniti su campi in cemento."}
